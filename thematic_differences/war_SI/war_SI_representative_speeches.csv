topic,speech_id,party,sentiment,speech_date,prob,speech
0,ParlaMint-SI_2021-07-05-SDZ8-Redna-24.u184,SDS,0.6630859375,2021-07-05,0.1931082010269165,"Gospod predsednik, hvala za besedo. Spoštovane poslanke, spoštovani poslanci! Moje poslansko vprašanje se navezuje na 30. obletnico samostojne neodvisne Slovenije, to je na čas, ko se še posebej v letošnjem letu, predvsem pa v zadnjih tednih z nekim posebnim ponosom, občutkom, spoštovanjem spominjamo tistega svetega obdobja slovenskega naroda, to je obdobja slovenske osamosvojitve. Jaz sem prepričan, da so nas večino oziroma vse, ki smo se je udeležili ali tako ali drugače prisostvovali osrednji državni proslavi, prežela čustva domoljubja, ljubezni do domovine, radosti, veselja, sreče, ponosa, in seveda po drugi strani tudi hvaležnosti do vseh tistih, ki so nekoč upali in verjeli, pred tremi desetletji pa si drznili in zmogli implementirati to idejo, ki je rastla stoletja ali pa tisočletja, po državi Slovenk in Slovencev, po samostojni in neodvisni Republiki Sloveniji. Zato menim, da je prav, da imamo neko hvaležnost do vseh osamosvojiteljev in vseh tistih, ki so dosegli tako pri implementaciji te ideje kot tudi pri obrambi v vojni za Slovenijo pot mednarodnega priznanja, da se jim zahvalimo tudi z dejanji. Žal po treh desetletjih določene zadeve še vedno ostajajo neurejene ali nedorečene, zato menim, da je ob slovesni obeležitvi 30. obletnice samostojne države prava priložnost in pravi trenutek, da stvari na področju statusa, predvsem pa pravic veteranov vojne za Slovenijo uredimo pravično in pošteno, tako v primerjavi z ostalimi veterani oziroma vojnimi veterani v Republiki Sloveniji kot tudi primerljivo z ostalimi članicami Evropske unije. Zato spoštovanega ministra za obrambo sprašujem: Kakšne pravice imajo veterani vojne za Slovenijo, primerljivo z drugimi vojnimi veterani v Republiki Sloveniji? Kolikšno je število upravičencev in kolikšen je letni znesek, ki ga za to iz državnega proračuna namenimo za posamezno kategorijo oziroma pravico? Kakšna je mednarodna primerjava predvsem z drugimi državami članicami Evropske unije? Ali pristojno ministrstvo, morda tudi v sodelovanju z Ministrstvom za delo, družino, socialne zadeve in enake možnosti, načrtuje določene spremembe, določene ukrepe, ki bi povečali obseg pravic veteranov vojne za Slovenijo? Najlepša hvala."
0,ParlaMint-SI_2010-03-08-SDZ5-Redna-14.u18,SDS,0.64404296875,2010-03-08,0.00927663128823042,"Spoštovani! Vsem zbranim prav lep pozdrav in dovolite, da začnem s tistim, kar sem nekoliko pogrešal na začetku te seje. Danes je namreč 8. marec, dan žena. Zato dovolite, da v svojem imenu, v imenu Slovenske demokratske stranke, torej SDS, in prepričan sem, vseh nas v tem Državnem zboru, iskreno čestitam vsem ženam ob njihovem mednarodnem prazniku! Med njimi seveda tudi vsem kolegicam poslankam, gospe ministrici, gospe sekretarki Državnega zbora in tudi vsem tistim ženam v službah Državnega zbora, ki morda niso opazne, vendar s svojim delom tudi na ta nad omogočajo, da ta seja poteka! Je pa to dan, ko bi zagotovo v državi, ki spoštuje vrednoto domoljubja, morali imeti eno skupino žena še posebej v mislih. To so žene padlih v vojni za Slovenijo. Vsako leto jih srečam ob različnih praznovanjih ob spominu na dogodke izpred sedaj že skoraj dvajsetih let. Vsako leto. One pač pogrešajo ljudi, ki so za to državo dali največ, kar so sploh lahko. Marsikdo je dal tudi svoje zdravje, marsikdo je izgubil koga, ki ga je poznal. In vprašajmo se, kakšno darilo je ob 8. marcu pripravila ta koalicija tem ženam. V Poslanski skupini SDS smo pripravili amandma, ki je bistven in sega v samo jedro te zgodbe, ga razgalja. In izključuje iz možnosti, da bi uveljavljali pravice, kakršnekoli odškodnine, pravice za nazaj, vse ostalo, izključno tiste, ki so Slovenijo napadli z orožjem oziroma špekulante. Samo njih. To je kategorija, za katero smo celo ravnokar v tem Državnem zboru slišali, da je v tej skupini sploh ni. In vendar je bil ta amandma, ki bi bil edino logičen, edino človeški in do teh žena tudi edino spoštljiv, na odboru zavrnjen. Danes bo koalicija imela popravni izpit. Jaz upam, da ga bo uresničila in bo glasovala za amandma poslanske skupine SDS in iz možnosti za uveljavljanje pravic za nazaj, za uveljavljanje odškodnin, za uveljavljanje bonitet po tem zakonu izključila vsaj tiste zadnje okupatorje pod rdečo zvezdo, ki so Slovenijo napadli z orožjem oziroma špekulante. To ne samo, da dolguje ženam padlih v vojni za Slovenijo, to bi bilo tudi darilo vsem tistim novim državljankam, ki so leta 1991 želele spoštovati pravni red te države in so se odzvale same in v imenu svojih otrok, svojih družin uredile vse potrebno bodisi za začasno bodisi za stalno prebivanje ali državljanstvo za svoje družine. In marsikdo od teh je bil kasneje zasramovan, celo izpostavljen grožnjam ali fizičnemu nasilju tistih, ki so danes kot neke žrtve, tako imenovani izbrisani, agresorjev torej. Spomnil bi vas na primer, ki ga je zelo lepo opisal gospod Alijeski prav v tej dvorani Državnega zbora na prvi javni predstavitvi mnenj, ko je povedal, kako so ga zmerjali z izdajalcem nekateri srbski oficirji, danes na čelu izbrisanih na tistem delu Gorenjske, in kako so napovedovali, da bodo pobili njega in vso njegovo družino. Ker je storil tisto, kar je izhajajo iz pravnega reda in je pač uredil status zase in za svojo družino. In takih primerov je bilo kasneje predstavljenih še veliko. Ne nazadnje dolgujete sprejetje tega amandmaja vsem tistim ženam v Sloveniji, ki so skupaj s svojimi možmi in sinovi soustvarjale to samostojno državo Slovenijo. In poseben razlog, ki to še dodatno utemeljuje, je, da se ta zakon v tej obliki, kot je, sploh ne bi smel pojaviti pred Državnim zborom, ker tako kot tranzicijska levica in njena ideologija temelji na laži. V njem namreč piše: ""Predlog zakona ne bo imel finančnih posledic za državni proračun."" Lepo vas prosim! Na osnovi tega zakona bodo nastali stroški za izvedbo postopkov [[opozorilni znak za konec]] , za kontrolo postopkov, za vse morebitne pritožbe, za vse tožbe na sodiščih, na koncu za izplačilo odškodnin in še za uveljavljanje pravic za nazaj, kar je vsota, ki lahko bistveno preseže tiste formalne odškodnine. In zato je sprejetje tega amandmaja, ki smo ga danes vložili, simbolno in zelo pomembno dejanje."
0,ParlaMint-SI_2013-07-05-SDZ6-Izredna-40.u18,SDS,0.62744140625,2013-07-05,0.04126264527440071,"Vsem prav lep pozdrav tudi v imenu Poslanske skupine Slovenske demokratske stranke! Nespoštovanje evropskih vrednot je temeljni razvojni problem Slovenije, in nespoštovanje evropskih vrednot je odraz dejstva, da tranzicija v Sloveniji ni uspela. Slovenija je danes postala enakopravni del Evropske unije na osnovi referendumske odločitve, ki nas zavezuje tudi in še posebej, ko gre za dosledno spoštovanje evropskih vrednost. Evropske vrednote je demokratična, moderna, združena Evropa opredelila v več svojih aktih. Med njimi sta zagotovo najpomembnejša Resolucija Sveta Evrope št. 1096 in resolucija o evropski zavesti, ki jo je sprejel Evropski parlament. Obe poudarjata pomen človekovih pravic, ekonomske in politične svobode ter konkurence, in zahtevata, da se odkrito spregovori o preteklosti, da se ohrani zgodovinski spomin, da se preteklost ne bi ponavljala. Dosledno spoštovanje obeh bi pomenilo, da je v Sloveniji tranzicija končana, vendar očitno ob nespoštovanju evropskih vrednot lahko spoznamo le, da tranzicija v Sloveniji ni uspela. Namesto zdrave konkurence se je v Sloveniji razvil tovarišijski kapitalizem, v katerem en klic v banko pod krinko nacionalnega interesa lahko drugemu omogoči dostop do desetin milijonov evrov. Uspešen mlad podjetnik z najboljšim produktom na svetu bo pa v isto banko dneve nosil razna potrdila in listine, da bi morda dobil posojilo za 10 tisoč evrov, če ga bo sploh dobil. Banke se zaradi tovrstnih političnih izgub za napačne investicije, za zgrešene investicije vedno znova dokapitalizira z denarjem ljudi, z denarjem davkoplačevalcev, ki vse plačamo skladno s tistim balkanskim rekom Sve će to narod pozlatiti. Namesto zdrave konkurence smo skozi leta po osamosvojitvi žal vse bolj postajali država monopolov zaradi prevladujoče predolge oblasti ene same politične strani. Ta monopol ni omejen samo na področje gospodarstva. S problemom monopolov, premalo zdrave konkurence, tiste, ki edina na dolgi rok na kateremkoli področju družbenega življenja ohranja in spodbuja razvoj, se srečujemo povsod, v šolstvu, zdravstvu, v medijih. Medijski kartel osrednjih medijev danes obvladuje praktično vse. Njegov najslabši odraz, ko ste nekateri že govorili o blatenju Slovenije v tujini, je bilo blatenje 571, v trenutku, ko je Slovenija doživela najsvetlejši trenutek v svoji zgodovini in prevzela vodenje celotne Evropske unije. Takrat je šlo ven iz tega medijskega kartela sporočilo, da če bo Slovenija vodila Evropsko unijo, lahko to ogrozi demokracijo v Evropski uniji. Sramota za tiste, ki ste to počeli, in za tiste, ki še danes to zagovarjajo. Sedanja vlada pravi, da je zavezana evropskim vrednotam zato, ker začenja uresničevati, sprejemati posamezne ukrepe, ki jih je pripravila že prejšnja vlada pod vodstvom Janeza Janše in SDS, vendar jih sprejema z očitno neiskrenostjo, ko gre za evropske vrednote, brez ustreznega strokovnega znanja, prepočasi in prepozno. Zato ni tistega pozitivnega učinka, ki bi lahko bil. Primer je vnos fiskalnega pravila v ustavo. Spomnite se zgodovinskih besed sekretarja OECD Gurrie na Bledu, ko je ob prikimavanju sedanje predsednice Vlade dejal naslednje: ""Če bi bila takratna opozicija, sedanja oblast, kaj vredna, bi podprla takojšen vnos fiskalnega pravila v ustavo, ker bi to pomenilo izboljšanje bonitetne ocene za Slovenijo, in bi imelo takojšen pozitiven učinek na gospodarstvo in na blaginjo ljudi. Čez eno leto boste v to prisiljeni, ampak takrat tega pozitivnega učinka ne bo več."" Točno to se je zgodilo, gospe in gospodje. Gospa Bratušek je šla na pogovor z gospo Merkel, prišla nazaj, in iznenada vnos pravila v ustavo ni bil več noben problem, ampak pozitivnega učinka pa ni. Ključnim akterjem v Evropi je kristalno jasno, kako je z iskrenim spoštovanjem evropskih vrednot. Ker so diplomati, tega ne izražajo javno, se pa to več kot jasno vidi iz reakcij finančnih trgov. En zelo lep in vsakomur razumljiv primer je zahtevana donosnost 10-letnih slovenskih obveznic. To so tiste obresti, ki jih iz svojega žepa plačamo davkoplačevalci, in ker gre za 10-letne, jih bodo še dolgo vrsto let plačevali tudi naši otroci. Kaj lahko tukaj vidimo? Ko je bila na oblasti še vlada Janeza Janše, za katero je cela Evropa iskreno verjela, da je predana evropskim vrednotam, je bila zahtevana donosnost okoli 5 do 4,5 %. To je vladi Janeza Janše uspelo znižati samo v letu dni, kar je Frankfurter Allgemeine Zeitung ocenil kot čudež, kot izjemen dosežek, ki mu ni para v Evropi. Potem pa je bila postavljena nova vlada. Kaj se je zgodilo? V hipu so tiste obresti, ki jih plačujemo davkoplačevalci iz svojega žepa, poletele v nebo, ker jih finančni trgi ne sprejemajo in jim ne zaupajo, ker vedo, da niso iskreno predani evropskim vrednotam. Potem je šla predsednica Vlade pojasnjevati svoje načrte v Bruselj. Dodaten skok je bil rezultat naslednji dan, ko je prišla nazaj. S tem so zelo jasno povedali, kaj si mislijo o sedanji oblasti. Stvar se še kar nadaljuje. Spomnil bi, da so v Frankfurter Allgemeine Zeitungu takrat, ko se je v Sloveniji začela ta umazana igra zamenjave oblasti, napisali, da bo morebiten padec vlade Janeza Janše pripeljal Slovenijo na rob bankrota. 7 % se šteje za bankrot države po mednarodno priznanih merilih, in mi smo na robu tega. Pa naj še kdo reče, da so se takrat v Frankfurter Allgemeine Zeitungu, ki je eden najuglednejših časopisov na svetu, čeprav ga pri nas velikokrat poskušajo odpraviti z levo roko, kakorkoli zmotili v svojih napovedih. Gospe in gospodje, še to je treba poudariti, kajti ljudje ne razumejo, da govorimo o denarju. Murphyjev zakon pravi: karkoli vam politiki govorijo, vedno vam govorijo o denarju. Vsak procent te zahtevane donosnosti pomeni, preračunano, v časovnem obdobju približno 300 milijonov evrov. Sedaj se zahtevana donosnost tistih obresti, ki jih bomo plačevali vsi davkoplačevalci in tudi naši otroci, giblje v povprečju 2,5 % nad nivojem iz časa vlade Janeza Janše. Veste, koliko je to denarja? To je tri četrt milijarde evrov. Tri četrt milijarde evrov je v hlastanju po oblasti sedanja koalicija vrgla skozi okno s tisto igro, ki se danes že začenja malo pozabljati, kako se je začela, ko se je sprožil plaz enega za drugim. Tri četrt milijarde evrov, gospe in gospodje, pomeni nekaj sto evrov iz žepa vsakogar, vsakega otroka. V družini se to sešteva – nekaj sto evrov oče, nekaj sto evrov mama. Nekdo vam jemlje iz žepa, pa se ljudje tega ne zavedate. To je nespoštovanje evropskih vrednot. Kam pripelje, če se stvari lotevamo ideološko, veliko pove primer, katerega epilogu ste priča v teh dneh, čeprav ne bremeni toliko sedanje vlade, ampak predvsem tranzicijsko levico skozi minulo desetletje in pol. Spomnil bi, da smo nekoč v SDS predlagali zakon in kasneje tudi ustavni zakon, s katerim bi obravnavali vsak primer izbrisanih individualno, ga omejili in potem poravnali tisto, za kar je bila res storjena krivica. Vedno smo dejali: če je bila storjena krivica, naj se to uredi. Zdaj pa se stvari pelje drugače. Takrat sem povedal, da če se bo tako peljalo, kot ste z zavračanjem vseh teh predlogov storili vi, se bo končalo na koncu samo v licitiranju tega, kako visoke bodo odškodnine. Bil sem ozmerjan z lažnivcem, češ, da odškodnin ne bo, ker jih sploh ne more biti – to je citat iz magnetograma. Gospa, ki je to izrekla, je še danes med nami, pa še mnoge druge lahko naštejem. Kje smo danes? Točno tam, kjer sem napovedal. Nič več ni govora o takem in drugačnem priznanju ali ne vem čemu. Samo še za odškodnine gre in za višino le-teh. Takrat sem bil še enkrat ozmerjan. Dejal sem, da če se bo tako peljalo, se lahko na koncu zgodi, da bo šlo tudi za pol milijarde ali celo milijardo evrov, in je bilo rečeno, kako grobo manipuliram, da sploh ne more biti odškodnin, da je to laž. Včeraj je minister Virant dejal, da če bodo uspeli v celoti, bo šlo na koncu, kar bo izplačano, vsem kar počez, očitno tudi tistim, ki so nas napadli – milijarda evrov. Govoril je o milijardi evrov. Nisem slišal, da bi njega ozmerjali s kakšnim lažnivcem ali čem podobnim. Danes smo točno tam, kjer smo 10 let opozarjali, da bomo bili, pa ste iz ideoloških razlogov in zato, ker ne spoštujete evropskih vrednot, zavračali individualno obravnavo, in smo sedaj priča stanju, v katerem smo. Ali veste, koliko te številke skupaj seštete znesejo? Najmanj dve milijardi evrov ali pa še več. To je tisoč evrov iz žepa vsakega državljana, vsake državljanke z otroci vred, in to pomeni tisoč evrov očetu, tisoč evrov mamici, tisoč evrov hčerki, tisoč evrov sinu iz žepa in vrženo skozi okno za vse večne čase. Ko govorimo o teh stvareh, to ni govorjenje o neki preteklosti, to je govorjenje o naši prihodnosti, ki je zaradi nespoštovanja evropskih vrednot slabša, kot bi lahko bila. Da je situacija še hujša – saj veste, Murphyjev zakon pravi, da je naraven razvoj stvari od slabega na slabše – dokazuje stanje v tem parlamentu samo nekaj dni nazaj. Spomnil bi, da je bil pred nekaj meseci tudi z glasovi opozicije, z našim soglasjem, sprejet zakon, ki je omogočal pomoč podjetjem v stiski pod dvema pogojema – če imajo za to ustrezen poslovni načrt in če dajo ustrezne garancije, da bo vložek države, denar davkoplačevalcev, ustrezno zaščiten. Pred nekaj dnevi ste v vladajoči koaliciji ob našem nasprotovanju v tem istem parlamentu sprejeli novelo tega zakona, ki izrecno omogoča izplačevanje pomoči tistim, ki niso sposobni preživetja na trgu. Piše v obrazložitvi, da niso sposobni preživetja na trgu, lepo vas prosim – in to brez vsake garancije! Da je mera polna, je to popolno odsotnost evropskih vrednot, to pojmovno zmedo, nehote čudovito prikazala ena od poslank vladajoče koalicije, ki je vzneseno vzkliknila: ""To rešujemo na kapitalističen način!"" Lepo vas prosim! Kje v kapitalizmu boste pa dobili denar brez garancije in brez poslovnega načrta? To s kapitalizmom absolutno blage veze nima, ima pa veliko s socializmom in s krajo. Ko govorimo o odsotnosti in nespoštovanju evropskih vrednot, zlasti, ko gre za sedanjo oblast, govorimo o denarju, govorimo o tem, da zaradi tega vsi slabše živimo, kot bi lahko. To je največji temeljni razvojni problem Slovenije v tem trenutku. Ob tem bi se moralo precej kolcati nekdanjim vstajnikom, ki najbrž šele zdaj spoznavajo, kako so bili v svoji še kako realni stiski izigrani. Takrat, ko se je gospodarska situacija v času prejšnje vlade pod vodstvom SDS tako naglo izboljševala, da je, kot sem dejal, FAZ ocenil to kot čudež, so bili spodbujani medijsko na vse možne načine, nasilni tudi plačan, da gredo na demonstracije tako imenovanih ljudskih vstaj. Zdaj, ko pa pod pritiskom novih in vse višjih davkov ljudje dejansko vse slabše živijo, pa vstaj nihče več tako ne spodbuja in organizira. Naključno? Ja, točno toliko kot tisto, da je bila razsodba senata FDV, da magisterij predsednice Vlade ni plagiat oziroma da ni vsak ponaredek plagiat, objavljena ravno na dan, ko so začeli veljati novi davki, zaradi katerih vsi živimo slabše, za gospodarstvo pa bodo ti davki dolgoročno dobesedno uničujoči. Tako so tisti dan vsi zbijali šale ob ugotovitvi, da vsak šlampast ponaredek še ni plagiat, ampak padec življenjskega standarda, in to predvsem najšibkejših, je pa šel mimo čisto neopazno. Dvig DDV je eden najbolj nesocialnih davkov, to morate vedeti. To udari najbolj ravno najšibkejše, ampak ni nobenih vstaj, nobenih demonstracij. Sindikalisti so kar izginili. Človek se ustraši, da se jim je kaj zgodilo. Prej so pa ropotali. Vsak teden smo jih imeli na cestah, takrat, ko je padala zahtevana donosnost, ko so se obresti, tiste, ki jih moramo mi plačevati, zniževale. Vladajočim je tako uspelo narediti popoln kaos vrednot. Bojim se, da bo kmalu še nekaj, kar bo to naredilo še bolj očitno, ampak ljudje bodo to razumeli prepozno. V ihti dvigovanja davkov napovedana 5-kratno povečana davčna obremenitev nepremičnin iz sedanjega plačevanja na davek na nepremičnine bo verjetno pripeljala do nove nacionalizacije revežev. To se zgodi, če ne spoštuješ evropskih vrednot, kajti v prvotnem predlogu, tako kot je bilo mišljeno, so bile neke varovalke, da naj za neko osnovno lastnino ne bi bilo davka. Zdaj naj bi bilo obdavčeno vse po dolgem in počez, kar pomeni, da bodo tisti reveži, ki v tem trenutku kot svojo edino premoženje hranijo, morda tudi iz minulega obdobja, kakšno majhno stanovanje ali pa hišico, zelo verjetno še ob to, ker tako visoke davčne obremenitve preprosto ne bodo mogli več plačevati. Če se ne spoštuje evropskih vrednost, med katerimi je socialna pravičnost ena od temeljnih vrednot, se potem predlaga take rešitve. Da je temu res tako, dokazuje še en kronski dokaz, o katerem se o javnosti ne govori, ker je to tabu tema. Nanj sem že nekajkrat opozoril in opozarjam ponovno, ker je naravnost neverjeten! Pazite, v rebalansu predloga proračuna se jemlje denar za izobraževanje otrok, se jemlje denar družinam, materam za porodniške, za zdravstvo, varčuje se na vseh koncih. Ob tem, ko se jemlje denar otrokom, družinam, materam, se pa za pisarno bivšega predsednika države 5-kratno povečuje znesek, s predvidenih 40 tisoč evrov na približno četrt milijona evrov! To je z vidika evropskih vrednost, s katerimi je taka rešitev povsem sprta, če sem zelo diplomatski, brezvestna svinjarija. V tem trenutku je eden od problemov, na katerega nas opozarja Evropska unija, ko gre za spoštovanje evropskih vrednot, tudi neučinkovito sodstvo. S tisto razpravo in sklepi, ki so bili sprejeti, nismo storili kaj dosti. Treba bo spremeniti veliko stvari. Predvsem gre za dosledno uveljavitev evropskih vrednot. Prej je minister sam dejal, da bo treba spremeniti miselnost, ampak ni končal stavka s temeljnim sporočilom. Treba bo spremeniti miselnost v smeri doslednega spoštovanja evropskih vrednot, povsod, tudi in še posebej v pravosodju. Danes gospodarski neučinkovitosti, in na to nas Evropska unija izrecno opozarja, dajejo piko na i obupno počasna sodišča, za povrhu s sodno politiko, ki pomeni, da je v Sloveniji o enih – tranzicijski levici – prepovedano govoriti neprijetno resnico. Veste, da obstaja pravnomočna sodba, da je nekomu, ki je bil udbaš in je to neizpodbitno dokazano, prepovedano reči udbaš, ker je to zanj lahko žaljivo. Kaj pa za njegove žrtve, ki jim je nekoč kršil človekove pravice? Kako je to z vidika resolucij, o katerih danes govorimo? Najbrž ni treba posebej poudarjati, da je to popolnoma v nasprotju z evropskimi vrednotami. Pri tem obstaja tudi drugi judikat – da je o drugih dopustno lagati. Seveda, ko gre za SDS. Dokler imamo taka sodišča ob tem, ko je temeljno ustavno načelo, ki ga tudi Evropa spoštuje kot vrednoto, da moramo biti pred zakonom vsi enaki, toliko časa se stvari ne bodo izboljšale. Predstavljate si, kako potencialni tuji poslovni partner, investitor ob vseh teh očitnih nespoštovanjih evropskih vrednot sprejema še razna odlikovanja bivšim funkcionarjem Udbe, poimenovanje ulic po množičnih morilcih, zažiganje evropskih zastav, vzklikanje gesel, da je Evropa zbirka lopovov in podobno, pri čemer sodeluje, zanimivo, velik del državnega vrha, kar smo si lahko te dni ogledali tudi na internetu. Tak poslovni partner, tak potencialni investitor si bo mislil, da je s to državo nekaj narobe, ker mu bo očitno, da ne spoštuje tistih vrednot, ki jih spoštuje sam. V tujini nihče ne more razumeti, da so med vojno za Slovenijo letala z znakom rdeče zvezde morila ljudi, tudi tujce, s kasetnimi bombami, da so bili s tanki z rdečo zvezdo zverinsko pomorjeni tuji novinarji iz sosednje države. Danes tisti del politike, ki je do evropskih vrednot skrajno dvoličen, taiste rdeče zvezde prinese na proslavo osamosvojitve Slovenije, ki poteka v spomin na žrtve vojne za Slovenijo! Tega v tujini nihče ne more razumeti. Verjemite, da ne. Zaradi tega nas potem gledajo kot nek čuden eksot, in kar je problem – zato vsi slabše živimo. Kajti taki državi, v kateri ne spoštujejo tvojih vrednot, v kateri nisi prepričan, da bo tvoj poslovni delež, tvoja investicija ustrezno zaščitena s sodnim varstvom in doslednim spoštovanjem evropskih vrednot, se boš izognil na daleč. To je oportunitetna izguba, ki jo ima Slovenija zaradi nespoštovanja evropskih vrednot. Ta oportunitetna izguba je bistveno večja od številk, ki so dokazljive in preverljive, in o katerih sem govoril prej, pa gre že tam za tisoč evrov vsakega državljana. Zato je to temeljni razvojni problem Slovenije. V očeh tujih potencialnih poslovnih partnerjev in investitorjev Slovenija zaradi nespoštovanja evropskih vrednot postaja zelo problematična in čuden rdeč eksot, kjer peščica lopovov bogati na račun velikanske večine revežev, in potem ti prebogati pokvarjenci revežem v posmeh prepevajo v Stožicah Internacionalo, ljudje pa to gledajo. Tudi, če v Sloveniji ljudje ne razumejo, da tisti cirkus tam strahovito plačajo, s svojim življenjem, svojim denarjem, s prihodnostjo svojih otrok, to vsakdo v tujini razume. Zato se take države poslovni partnerji in potencialni investitorji vse bolj izogibajo. Na to nas tudi Evropa opozarja, samo vprašanje je, koliko tem opozorilom želimo prisluhniti. Zadnjič je bil v Frankfurter Allgemeine Zeitung članek, ki je prav z vidika evropskih vrednot opozarjal na neprimernost stanja v pravosodju, na nespoštovanje tega, da ljudje, ki so bili vpleteni v dvomljive procese, kjer je v minulih režimih prihajalo do očitnih kršitev človekovih pravic, ne sodijo na ključna mesta. Ampak ti ljudje tam kar vztrajajo. Tudi to stane državo, ker tudi to daje kamenček v mozaik negativne podobe eksota, ki ga vidi tuji poslovni partner ali investitor. Vsakdo bo, jasno, šel iskat poslovnega partnerja in bo nesel svoj denar tja, kjer bo verjel, da spoštujejo njegove vrednote, in se bo državi, kjer se delajo norca iz evropskih vrednot, izognil na daleč. Zato še enkrat poudarjam, da je nespoštovanje evropskih vrednot temeljni razvojni problem, zaradi katerega vsi vse slabše živimo. Ob tem je še cela vrsta vprašanj, ki se običajno uporabljajo za zamegljevanje tega problema. Naj omenim za konec samo dve, ker sta bili posebej izpostavljeni ob razpravah na odboru – da naj javna razprava o sodbah ne bi bila dopustna. Gospe in gospodje, če bi vprašali kakšnega ustavnega pravnika z mednarodnim slovesom, bi vedeli, da je javna razprava o sodbah demokratičen standard, da je za vsako pravnomočno sodbo povsem normalno, da se razpravlja v strokovni javnosti, najširši javnosti, tudi v politiki, in da je to celo merilo demokratičnosti posamezne države. Molk je značilen za totalitarizme. V demokratičnih državah se odkrito spregovori o vsem. To je temelj demokratičnega dialoga. Po drugi strani moram reči, da sem bil zelo razočaran, ko sem post festum, kajti razprava na odboru je bila takrat že končana, bral stališče Vlade o predlagani temi. Napisano je bilo nekaj v tem smislu, da gre pri resoluciji št. 1096 za začasnost resolucije. Vrednote, ki so zapisane v tej resoluciji, so trajne. Če je kdo napačno pogledal roke, ki so bili tam napisani, so bili to instruktivni roki, do kdaj naj bi posamezne države po predlogu tistih, ki so to resolucijo oblikovali, te stvari uredile. V Sloveniji se žal to do sedaj v celoti še ni zgodilo. Zato naj končam s tistim, s čemer sem začel, le v obratnem vrstnem redu. Nespoštovanje evropskih vrednot v Sloveniji je odraz dejstva, da tranzicija pri nas žal ni uspela, in nespoštovanje evropskih vrednot je temeljni razvojni problem Slovenije, zaradi katerega vsi slabše živimo, kot bi lahko."
0,ParlaMint-SI_2018-03-16-SDZ7-Izredna-55.u109,SDS,-1.0,2018-03-16,0.0019791950471699238,"Hvala lepa za besedo. Zdaj, tema o prihodnosti je tema vseh, ne samo poslancev, ki smo predlagali to razpravo in to kljub temu, da je vladajoča koalicija že na odboru črtala sklepe in je v bistvu razpravo o zaključkih onemogočila. Tako da, tole prelivanje mačjih solz ni ravno verodostojno. In to se ni zgodilo prvič. Kadarkoli je opozicija v tem mandatu predlagala kakšne rešitve, se je razprava o tem na plenarni seji praviloma onemogočila, ker ste že na odboru [[…]]Mislim, težko rečem »ste že«, ker ni nobenega. Ker so že na odboru to praktično onemogočili s črtanjem sklepov. Je pa seveda ta razprava pomembna in pade v nek čas, ko pada tudi Vlada oziroma ko vladajoča koalicija zdaj prosi Državni zbor, predsednika države in vse tiste, ki imajo v rokah odločanje o rokih prihodnjih volitev, naj skrajšamo njihovo agonijo. Tako približno smo včeraj poslušali predstavnike vladnih strank. Naj se jim skrajša agonija. To veliko pove o samooceni tega mandata, samo ne bi zdaj o tem, čeprav je bilo tudi v današnji razpravi veliko govora o tem, kaj je bilo, kaj bi moralo biti, in tako naprej, relativno malo z izjemo gradivo in uvodničarjev pa o prihodnosti. So pa te zadeve, ki so bile naštete kot pogoj za boljšo prihodnost te države, pomembne. So pa zelo iluzorne oziroma težko pričakujem od tega konglomerata popravkov pri davčni, socialni, gospodarski, razvojni, prostorski politiki, da se bo to kar skupaj zlilo v neko lepšo prihodnost. Za to, da bo Slovenija v prihodnje tisto, kar na nek način izhaja iz ustavnega ukaza vsem, ki kadarkoli upravljajo s to državo, se pravi država večje blaginje in večje pravičnosti, so potrebne neke predpostavke. Vsaj tri stvari v tem skupnem imenovalcu bi bilo potrebno doseči za to, da bi se te želje uresničile. Mogoče se bo to zdelo komu preveč pavšalno in splošno, je pa po mojem mnenju to bistveno. Prva stvar, ki je bila že omenjena, je volilni sistem. Razprava o volilnem sistemu je starejša od slovenske države. Imamo trenutno v Ustavi neko zavezo volilnega sistema, ki je po zakonu ni. Ustavno sodišče melje to dilemo neposrednega vpliva volivcev na izvolite poslancev pa bo očitno mlelo še dolgo časa oziroma zagotovo tega oreha ne bo zmlelo do razpisa volitev, ki so pred nami. Pa tudi če bi ga, to kar je trenutno v Ustavi glede volilnega sistema, ni dovolj. Slovenija je potrebovala vsaj za nekaj mandatov ali dvokrožni večinski ali kombiniran volilni sistem, ki bi zagotovil večjo kvaliteto, večjo odgovornost in tudi večjo kvaliteto zakonodajne oblasti. Pa tudi večjo odgovornost zaradi tega, ker pač bi volivci neposredno ocenjevali nekoga, ki jih je zastopal in zdaj ga ocenjujejo posredno in je od različnih razlogov odvisno oziroma od različnih vzrokov odvisno ali je potem nagrajeno ali ne. Imamo tukaj, bi rekel, primere, ko nekateri spretno bežijo pred to odgovornostjo tako, da enostavno pred vsakimi volitvami skočijo na listo tiste stranke, ki ankete kažejo najbolj in se jih nikoli ne oceni. Večinski volilni sistem bi to seveda preprečil in zagotovil večjo kvaliteto odločanja, povrnil bi vsaj deloma zaupanje ljudi v moč demokratičnega procesa in slej kot prej ta korak Slovenijo čaka. Mimogrede, izglasovali smo to na referendumu, Ustavno sodišče je to potrdilo, pa je bilo to potem na način za katerega danes ustavnopravno stroka pravi, da ni dopusten, izigran. Danes ustavnopravna stroka pravi, da odločbe Ustavnega sodišča ni možno izigrati, tako da neka rešitev, ki je razglašena za neustavno, potem zapišeš v Ustavo. Natančno to se je zgodilo leta 2000. Za spremembo volilnega sistema je potrebna dvotretjinska večina. Za to dvotretjinsko večino, za ta korak pa je seveda potrebna večja zrelost političnega razreda in tukaj je seveda vprašanje ali ni to nek zaprt krog iz katerega ni izhoda in samo neka, lahko samo neka hujša kriza tako preseka. Upajmo, da ne, vsekakor pa je samo po sebi umevno po vseh teh poizkusih, vseh teh razpravah, da je sprememba volilnega sistema eden od ključev do poti do večje blaginje, večje stabilnosti in tudi večje pravičnosti. Naslednji splošni pogoj za boljšo prihodnost za več blaginje v tej državi je sprava. Dolgo časa je veljalo, da smo Slovenci razklan narod zaradi travm iz prejšnjega stoletja. Tisti, ki so jih povzročili, so večinoma pod rušo. Nekateri imajo grobove drugi ne. A zdaj je ta travna že v tretji, deloma celo v četrti generaciji. Nič ne kaže, da bi se te rane celile in da bi tukaj tudi v samostojni državi našli ustrezne [[nerazumljivo]]. Je pa dolgo časa veljalo strinjanje, da je zdravilo za to sprava. Sprava pomeni poiskati resnico, sprava pomeni, da tam kjer so zločini nesporen, da je neko obžalovanje neko kesanje, tudi kakšen ukrep pravne države, če ne zaradi drugega, zaradi forme in na tej podlagi potem skupen pogled v prihodnost. Slovenci smo s plebiscitno enotnostjo, s koraki v času osamosvajanja zgradili neko vrednostno osnovo za to spravo, ki pa se je potem še posebej v zadnjem času pospešeno razkrajala in doživeli smo letos na tisti famozni proslavi v Dražgošah, da je slavnostna govornica ob aplavzih celotne tranzicijske levice, ki je bila tam prisotna, razglasila, da sprava ni več opcija. Rekla je, kakšna sprava, ve se kdo je zmagal, zmagovalci pišejo zgodovino, poraženci pa nosijo posledice. Pač zelo drastične besede, še bolj drastično pa je tam pod tistimi hribi odmevalo ploskanje političnega razreda tem [[nerazumljivo]]Zdaj, če sprava ni opcija, kaj je opcija potem. Življenje v razklani družbi, prenašanje te travme še na peto in šesto generacijo, nova državljanska vojna. Torej, sprava je predpogoj za boljšo prihodnost, in lahkota s katero je ta sprememba paradigme v delu političnega spektra celotni ali pa vsaj delu t.i. levice šla mimo slovenske javnosti, mimo neke kritične refleksije je zaskrbljujoč. In tretji pogoj za lepšo prihodnost Slovencev je sprememba zakona o himni. Na prvi pogled se bo to komu zdelo smešno, ampak v Ustavi, ki smo jo sprejeli v tej stavbi, z velikansko večino leta 1991 piše, da je himna Republike Slovenije Zdravljica. In ko smo se osamosvajali smo ob različnih priložnostih peli, igrali Zdravljico takšno kot je, ali pa ustrezen izbor kitic iz te pesmi, ki je veličastna in vsaka kitica ima svoje pomen. Potem pa je gospod Školč leta 1994 predlagal zakon, v katerem piše, da je himna Republike Slovenije sedma kitica Zdravljice, ki je sicer krasen delček neke celote in brez tega delčka celote ni, samo ta delček razglasiti za slovensko himno, je pa v bistvu strel v lastno samozavest. In sem doživel vprašanje od številnih tujih državnikov, ki so pač v opomnikih, preden so prišli v Slovenijo videli tudi besedilo te himne, ki se jim jo potem zaigra, preden pregledajo častno enoto in veliko njih je vprašalo, kako to, da ima Slovenija za himno himno Združenih narodov. »Žive naj vsi narodi,…« nič narobe, ampak ta delček, to je himna neke večnacionalne skupnosti združenih narodov, ta himna nič ne pove o nas, razen tega, da si želimo miru, kar je vse v redu, ni pa to nacionalna himna. Torej, v ta zakon je bodisi treba dati besedo iz Ustave, bodisi vsaj 7. kitici dodati 2. kitico. Danes smo imeli nek dogodek, kjer smo se spominjali tudi slovesnosti ob mednarodnem priznanju Slovenije, jaz sem bil takrat na obisku pri naši rojakih v Avstraliji, v Melbournu, in na neki slovesnosti, kjer je bilo, mislim, da na tisoče ljudi, ki je bila zelo prisrčna, je na odru bil napis iz te slovenske himne, ki se je začel z 2. kitico Prešernove Zdravljice »Komú narpredveselo zdravljico bratje! čmo zapét'! Bog našo nam deželo, Bog živi ves slovenski svet,…« in tako naprej, in potem tudi 7. kitica, ali kot je večkrat povedal in zapisal, črno na belem, slovenski pisatelj iz zamejstva Boris Pahor: Tisti, ki jih mi kličemo, da bi postali naši prijatelji ali pa tisti s katerimi si mi želimo skleniti prijateljstvo, nas sprašujejo, kdo pa ste. Najprej se predstavite, kdo si ti, ki želiš biti moj prijatelj. Zdaj, Boris Pahor o tem govori in piše že od leta 1994 naprej, neuslišano. Dogaja se, da ko ima daljši govor in to pove, potem gledaš televizijo in ravno tega dela ni tam. Nekdo to spretno reže. V nekem pogovoru z Borisom Pahorjem je mene ta zadeva začela zanimati, tudi zaradi tega, ker so tej spremembi sicer nasprotovali ampak kakšnega velikega hrupa nismo zganjali. Ko sem prvič poslušal gospoda Pahorja, ko je govoril o tem sem se sam čutil prevaranega in sem šel malo raziskovati, kako je prišlo do tega. In glejte, v NUK-u so tudi vezani zvezki časopisa, ki je izhajal kot glasilo Komunistične partije Slovenije v času 2. Svetovne vojne in v zborniku, letnik 1942, no ime tega časopisa ni Komunist ampak je Delo. Delo, glasilo Komunistične partije Slovenije. In v tem zborniku iz leta 1942 je tudi nek tekst Borisa Kidriča, ki je sicer podpisan kot Boris Kalan in v tem tekstu Boris Kidrič razpreda o tem, kako bo revolucija prekvasila slovenski narod iz neke zaostale zgodovinske tvorbe v narod proletarcev, v internacionalni narod in kako za takšen narod enostavno paše, da si za himno vzame internacionalno kitico Prešernove Zdravljice. Boris Kidrič je po 2. Svetovni vojni in krvavem prevzemu oblasti s strani Komunistične partije postal predsednik tiste izvršilne vlade oziroma izvršnega sveta. Bil je sekretar partije, ključne funkcije je imel v svojih rokah pa vendarle, v komunističnem času, ko je bila Slovenija socialistična republika tega niso dovolili zapisati v republiško Ustavo. To se je zgodilo v samostojni Sloveniji leta 1994 v času, ko bi na nek način narod, ki je postal nacija, ki je dobil svojo državo, moral imeti poln zalet v razvojnem in vsakršnem smislu in takrat se je začelo to samozavest enostavno omejevati na vseh koncih. In danes vidimo posledice. Vidimo posledice, ko predstavniki Slovenije, bili smo prvič recimo te posledice drastično, ko smo se pogajali za vstop v Evropsko unijo, ki je bil nacionalni interes ampak če danes pogledate pogodbe, ki so jih posamične države podpisale ob vstopu v Evropsko unijo vidite, da so si različne države članice Evropske unije izborile različne bonuse in različne odpustke na različnih področjih, razno raznih od Danske, Irske, praktično ni države, še posebej ne v tem zadnjem obdobju. Ko pogledaš kaj si je Slovenija izborila, kot neko izjemo pa smo tam našli igralništvo pa ""duty free-je"", pa še to za nek omejen čas. Nobene zaščite tako imenovanih resnih slovenskih interesov, naenkrat so bili interes ""duty free-ji"". Pa preskočimo mnoge druge primere, ki bi jih lahko navajal pa ni časa. To zadnjo situacijo, ko smo skupaj z Novo Slovenijo vložil ustavni zakon za zaščito slovenskega premoženja, ki ga na podlagi nezakonitih in v nasprotju z mednarodnim pravom sklenjenih sodb hrvaških sodišč plenijo slovenski državni banki. Kaj se je zgodilo, ko smo vložili ta zakon, ki bi ga itak morala Vlada vložiti ali pa nekaj podobnega, ker se to dogaja od leta 2015, pa zato še vedeli nismo, šokantno je bilo, prejšnji teden nas je komisija za nadzor proračuna, ko smo te stvari izvedeli, jaz še nisem bil na bolj šokantni seji, ampak potem je opozicija naredila to in smo vložili ustavni zakon in smo tudi rekli, pripravljeni smo sprejeti kakršnekoli spremembe, ki gredo v to isto smer, ne pogojujemo to z ničemer, mislim, da je to interes vseh, ki sedimo v tej dvorani, da se to zgodi. Hrvaška direktno krši sporazume, ki jih je podpisala in ob katerih za razliko od arbitraže ni nikoli odstopila. Kaj se je zgodilo? Predsednik Državnega zbora je poslal ustavni zakon v mnenje Evropski centralni banki, če bo ona dovolila, da Slovenija sprejela ustavni zakon. prvič, ustavna materija, ustava, ustavna materija je nad evropskimi predpisi po evropski pogodbi. Slovenija pri ustavnih normah ni omejena z evropskimi predpisi. Hierarhija je Ustava in ustavni zakoni, potem so ratificirani mednarodni predpisi, ki so nad našo zakonodajo, tudi po naši Ustavi, so naši zakoni in tako naprej. ustavni zakon to n, ko gre za pristojnosti Evropske centralne banke oziroma, ko gre za pristojnosti centralne banke, je tukaj omejena suverenost, ampak ta omejena suverenost ne pomeni, da je treba prej, preden ti nek postopek sploh začneš, preden začneš obravnavo nekega zakona, dobiti dovoljenje, da to lahko delaš. Mislim, to je čisto ohlapčevanje, hlapčevstvo, ki izhaja iz te klime, ki se je ustvarila in ki se na najbolj nazoren način odraža v tem, da so našo himno [[?]] naredili invalidno. In glede na to, da je Vlada padla oziroma da skuša sama sebi, kot smo slišali včeraj, skrajšati agonijo, časa ni veliko. naslednja sodba, ki bo priletela, kot smo slišali prejšnji teden, na »šaltarje« Nove Ljubljanske banke, težka 25 milijonov evrov. Tukaj se dneve prepiramo o amandmajih, ki so vredni pol manj. Tukaj pa [[…]]In [[…]]Poslušali smo, deloma sicer na zaprti seji, ampak to ni zaupen podatek, jadikovanje nad tem, da, pa kaj pa »čmo«, pa to so pač sodbe, treba je to izvršiti, kaj bodo pa rekli, pa nam bodo pa rubili, če ne bomo izvršili. Ljudje božji, jaz nisem verjel svojim ušesom. Imamo ljudi, ki opravljajo s slovenskim državnim premoženjem, ki ste jim dali pooblastila za to in ki trdijo, v tej hiši, da je nezakonita sodba hrvaškega sodišča, ki je v nasprotju z mednarodnimi sporazumi nad slovenskim ustavnim zakonom. Zdaj, kje je tu kakšna samozavest? Kje je tukaj suverenost? 10 dni je minilo odkar smo vložili ta ustavni zakon, pa se Vlada ni zganila, zdaj smo zbrali podpise za izredno sejo, pa predsednik Državnega zbora še vedno cinca ali bi to sklical ali ne bi sklical. Mogoče čaka, da bo prej Državni zbor razpuščen. Mogoče bo kdo rekel, kaj ima to zveze s himno. Seveda ima. Ker, če ni neke samozavesti, če je namesto te samozavesti hlapčevstvo, če je namesto zavedanja, da je prva naloga tako zakonodajne, kot izvršne, kot tudi sodne oblasti zaščita lastnih državljanov, potem šele drugih, potem je res veliko vprašanje zakaj lastno državo imamo. Torej, ko bomo tukaj zbrali dovolj razuma za resno razpravo o teh stvareh in to je razprava o slovenski prihodnosti. Ko bomo sposobni Zakon o himni, grbu in zastavi uskladiti s slovensko Ustavo brez kakšnih velikih prepirov in ideoloških seans, takrat bomo samozavest tega Državnega zbora dvignili na raven, kakršno smo tukaj doživljali v času slovenske osamosvojitve, ko je dejansko šlo za biti ali ne biti. Torej, poleg davkov, gospodarskega okolja, socialne politike, reform v sodstvu, in tako naprej, so te tri stvari ključne za slovensko prihodnost oziroma so predpogoj, da bodo ostali prijemi in ostala zdravila sploh delovala."
0,ParlaMint-SI_2010-03-08-SDZ5-Redna-14.u28,SDS,-1.0,2010-03-08,0.0038797915913164616,"Ponovno slišimo isto zgodbo. Da v tej skupini ni tistih, ki so nekoč napadli Slovenijo z orožjem, da torej ni špekulantov v tej skupini. Če je to res, potem je to kronski argument, da boste z obema rokama pograbili naš amandma in glasovali zanj. Ves čas ste to trdili. Mi pa opozarjamo, da je ta trditev, ki jo ves čas ponavljate, neosnovana, očitno neresnična. So. In vi to dobro veste. In zaradi tega bežite pred tem amandmajem kot hudič pred križem. Zaradi tega, ker bi ta amandma izločil tiste, ki so napadli Slovenijo z orožjem oziroma špekulante. Prej je eden od predgovornikov iz vrst sedanje koalicije povsem zmotno dejal, da je to, kar se predlaga, povsem enako, kot je bilo z ustavnim zakonom, ki smo ga nekoč dali kot izhodišče in opozorili, da je bilo to mišljeno kot izhodišče za dogovor za iskanje konsenza, saj smo se zavedali, da je za to potrebna dvotretjinska večina, vendar ves čas naleteli na gluha ušesa. Kajti tisti trenutek, ko bi bodisi ustavno ali neko drugo pravno sito presejalo, bi na situ ostali tisti, ki so napadli Slovenijo z orožjem. In za te v resnici vam gre, za kupovanje volilnih glasov. Ustavni zakon, kot smo ga nekoč mi predlagali, je namreč predvideval možnost popolne izločitve odprave vseh možnih načinov uveljavljanj odškodnin za nazaj, in to za vse kategorije. Možna bi bila tudi pavšalizacija. Tudi o tem smo se enkrat pri enem od prvih osnutkov ustavnega zakona tudi pogovarjali. Pavšalizacija, če bi bil tisti znesek nižji, kot je povprečen znesek enega sodnega postopka na sodišču, bi bila z vidika narodnega gospodarstva seveda racionalna rešitev. Ampak v vsakem primeru je bil temelj ustavnega zakona tisti, ki posega v jedro zgodbe in ki ga danes ponavlja tudi ta amandma. Izločili bi tiste, ki so Slovenijo napadli z orožjem, okupatorja, torej. Če boste ta amandma zavrnili, potem bo ostalo očitno, da gre izključno za to, da se prvič v zgodovini nagrajuje okupator oziroma sodelavce okupatorja. Kaj bo to za seboj pustilo si lahko komaj predstavljamo. To bo precedenčen primer, ki bo zagotovo zanimal tudi vse druge za nazaj. Jaz osebno upam, da se to ne bo storilo. To bi bil precedenčen primer, namreč nagrajevanje okupatorjev, ne samo za Slovenijo, ampak za celotno demokratično Evropo in ves demokratični svet. Zaradi tega trdim, da bi tak amandma, ki izloči izključno tiste, ki so Slovenijo napadli z orožjem, prestal tudi načelo tehtanja ustavnih pravic ob njegovem sprejetju na Ustavnem sodišču Republike Slovenije. Nikoli nisem v nobeni odločbi Ustavnega sodišča prebral, da Ustavno sodišče zapoveduje, da je treba nagraditi okupatorja in vse tiste, ki so nekoč najprej poslali svoje družine v matične republike in pri tem jih seveda niso odjavili. To je bila za povrh vsega celo kršitev takratne zakonodaje. Zato je, mimogrede, tako veliko število žensk in otrok med tako imenovanimi izbrisanimi. Potem so napadli Slovenijo z orožjem, se osramočeni umaknili, ker so bili poraženi in se potem čez nekaj let spet vrnili, potem pa pod krilatico obračunavanja z vsem, kar je pomenila slovenska samostojnost, ker je bilo treba obračunati z nosilci osamosvojitve, začeli dvigovati svojo glavo. Zadnja njihova domislica, ki smo jo lahko sedaj kar nekajkrat zasledili, da bi morali celo kazensko obračunati z vsemi, ki so jih spravili v ta položaj. Sedaj, ne vem, koga mislijo, tiste, ki smo se borili v vojni za Slovenijo, tiste, ki so korektno na osnovi takratne zakonodaje in podzakonskih aktov izvajali svojo službeno nalogo v okviru pravnega aparata države Slovenije? Tisti, ki so sprejemali politične, druge rešitve, ne vem koga vse, ampak kaj takega, oprostite, svet še ni videl. To je pravi presedan, ki ga dobesedno ni mogoče drugače razumeti kot izključno tako kakor sem osebno prepričan, da je že od začetka jedro te zgodbe, institucionalen poizkus ponižanja osamosvojitve Slovenije kot celote in vseh, brez izjem, na levici, desnici, ultra levici, kjerkoli, ki smo iskreno gradili to državo. In potem se iz tega potegne tisto za lase privlečeno krilatico, da je itak to kar imamo samo nadaljevanje vsega, kar je bilo po II. svetovni vojni. S Hudo jamo ta država nima prav nič skupnega, ampak predstavlja njeno nasprotje, to samo mimogrede, ko gre za vprašanje človekovih pravic. V nasprotju z ustavnim zakonom, ki je izključeval možnosti odškodnin, pri čemer ne razumemo mi kot odškodnine samo tiste formalne, ki jih dosodi sodišče, ampak tudi uveljavljanje drugih pravic za nazaj. Še enkrat opozarjam, ta znesek je lahko mnogo večji kot pa so tiste formalno dosojene odškodnine. Predstavljajte si samo razliko v nekaterih pravicah med Slovenijo in drugimi nekdanjimi jugoslovanskimi republikami, recimo kakšno plačo ali penzijo. Če bo kdo to lahko uveljavljal za nazaj, bo to zelo zanimivo in to bo obremenilo ne samo to generacijo, še dve generaciji naprej ob tem, ko ste že sicer zapufali to ubogo Slovenijo za 6,3 milijarde evrov v enem samem letu in se v takih okoliščinah, ko se ob tem, ko ste zapufali Slovenijo za 6,3 milijarde evrov in še povečali število nezaposlenih za 40 tisoč lotevate takih projektov pa še kakšnega drugega, ki gre tudi mimogrede zelo lepo v ta kontekst. V javnosti se skoraj ne govori o tem, kako je pomembna tista pogodba, ki jo je šla sedanj vlada vključno s predsednikom države podpisati v Srbijo. Vsak mesec, po pisanju enega največjih časopisov, gre iz proračuna 5 milijonov evrov davkoplačevalskega denarja sedaj v Srbijo na osnovi tega. Ne bi ga bilo treba podpisati, lahko bi se še malo počakalo. Zato pa boste ukinili štipendije, ukinili topole obroke. Tukaj se vidi, kaj so vaše prioritete. To apriorno zavračanje tega amandmaja je neracionalno tudi za vas. To, mislim, da tudi odraža živčnost, s katero ste nekateri komunicirali, ker dobro veste, da tudi v vaših vrstah so brez dvoma ljudje, ki so dokazano iskreno od prve minute soustvarjali to državo. Oni zagotovo ne bodo odobravali tega, ker vi počnete. Nihče med njimi tega ne bo odobraval. Če pa želite to preveriti, pa pojdimo vsi skupaj s tako rešitvijo na referendum. Samo postavimo vprašanje, ali ste za to, da dobijo odškodnine in vse druge pravice iz naslova, tako imenovanega izbrisa, tudi okupatorji, torej ljudje, ki so Slovenijo napadli z orožjem oziroma špekulanti. Gremo s tem vprašanjem na posvetovalni referendum, vas pozivam k temu, pa se potem naprej odločajmo o usodi tega amandmaja. Ampak sami dobro veste, kaj bi se zgodilo. Več kot plebiscitarna večina, več kot tista večina, ki je nekoč zavrnila vaš prvi, tako imenovani tehnični zakon o izbrisanih, pa je proti glasovalo 94 in še nekaj odstotkov ljudi, ki bi zavrnili tako rešitev, ker ste v nasprotju s temeljnimi vrednotami slovenske osamosvojitve. In še nihče, ki je bil v nasprotju s temeljnimi vrednotami slovenske osamosvojitve, ni iz tega potegnil kakršnekoli koristi. Vi lahko zaustavljate resnico, kolikor jo hočete, ampak tudi vi ne boste iz tega, da ste v nasprotju s temeljnimi vrednotami slovenske osamosvojitve, potegnili prav nobene koristi. Morda boste res kupili za ogromen denar kakšnega dodatnega volivca, toda še več jih boste izgubili, ker tega človek z zdravim razumom, z minimalnim občutkom za spoštovanje svoje domovine, zagotovo ne bo podprl, pa kakršnekoli politične usmeritve je sicer. Še nekaj besed o tem, kar se je spet pojavilo, ""ja, saj tu ne bo stroškov."" To je pa tako velika in debela laž oziroma, kot se zdaj reče, napaka, po predsedniku - saj vemo, da kadar v sedanji koaliciji kdo izreče kakšno veliko laž, pride predsednik in reče: ""Veste, to je bila samo napaka."" Ko se oblikuje kakšen drug zakon, samo za primerjavo, zmeraj so primerjave poučne, se je zgodilo pred dnevi, da je bil naš zakon postavljen pod vprašaj, ker smo samo predlagali, da bi določene podatke, ki jih institucija že zbira, gre konkretno za poslovanje sindikatov, tudi javno objavili, recimo, na spletni strani. Stroškov za to praktično ni, in smo napisali, da ni posebnih stroškov. In je bilo posebej zavrnjeno, da to pa ni res. Zdaj pa poglejmo, kaj tu piše: ""Predlog zakona ne bo imel finančnih posledic za državni proračun."" Steklo bo na tisoče postopkov. Vse to zahteva ljudi, njihov čas. Potem bo verjetno prišlo do pošiljanja in s tem povezano do eventualnih pritožb, do upravnega postopka na drugi ravni, in tudi to je povezano s stroški. Tako imamo že dvojne stroške. Potem bo zanesljivo vsaj del teh, nihče ne more ta hip še napovedati, kakšen bo, zahtevalo povračila bodisi določenih pravic bodisi bodo šli direktno na sodišče zahtevat odškodnine, ali pa oboje. In tudi tu bodo sodni stroški, pa če nihče v končni fazi ne bi dobil nič, kot vztrajno zatrjujete, bodo sodni stroški. Sami ste sprejeli Zakon o brezplačni pravni pomoči, ki jim garantira zastonj advokata, ki ga bomo plačali seveda davkoplačevalci. Saj ne bo zastonj, mi ga bomo plačali, vsi ljudje, občanke in občani, ki bodo imeli zato nižjo kvaliteto življenja. Tudi to bodo stroški. Potem bodo stroški sodnih postopkov na več ravneh; vsi veste, da gre to preko instanc. In potem na koncu bo še izplačilo vseh teh pravic, v vseh primerih, kjer bodo ti ljudje uspeli. In najbrž bodo, glede na to, da jim dajete pravno osnovo. To je velikansko sprenevedanje, kot se reče, da to z odškodninami pa z državljanstvom nima nič. Prvič, izdaja tovrstnih odločb je seveda pravni temelj za to, da začnejo roki teči na novo, to je zdaj najbrž že vsem jasno. Drugič, ko se govori o višini stroškov postopkov, je jasno, da gre za veliko časovno obdobje. In predstavljajte si samo že pri neki minimalni zadevi, ki jo nekdo uveljavi, kaj pomeni v takem primeru še izračun obresti za nazaj. O tem govorimo. In o tem, da bo tragikomedija slovenske osamosvojitve in tega, kar vi počnete, popolna, da naj bi do tega imeli celo pravico tisti, ki so napadli Slovenijo. In ne govoriti, da tega ni! V tem trenutku je še vedno živ, in to na drugi stopnji, ker je bilo ponovno, ker je šel človek na višjo stopno, ker je bil na nižji zavrnjen, ampak je živa tožba za izjemno visok, skoraj milijonski znesek zoper Državo Slovenijo s strani prav tiste osebe, ki je bila dokazano na čelu tankovske kolone JLA, ki je prodirala in teptala mimogrede človekove pravice, streljali celo na civiliste proti enemu ob mejnih prehodov na severni meji. To je pa realno stanje. Zanimivo, da smo lahko v teh dneh spet brali vse mogoče o kakšni čistilki in podobnem, tragični primer, če se je res zgodil. Gotovo je treba, če je bila komu res krivica storjena, jo ugotoviti in popraviti, ampak to v individualnem postopku. Nihče me pa ne bo prepričan, da je bila kakršnakoli krivica storjena v vseh tistih primerih, ki sem jih navedel prej. In zato v resnici gre. In kakšna logika je to, naj citiram kar vas same. Danes spet pravite tukaj, ne, ne gre za to, ampak ko smo enkrat obravnavali naš predlog ustavnega zakona, je eden od najbolj znanih poslancev koalicije tam odgovor na temo opombe dejal, citiram: ""Veste gospod Grims, če me kaj moti, je to, da očitate tem ljudem, da so špekulirali."" Citiram. ""Kaj pa je narobe, če so špekulirali. Ali je to prepovedano?"" In zato, da zdaj ne bi mogli uveljavljati vseh pravic odškodnin, itn. In vsi drugi iz koalicije, ki so bili tisti trenutek zraven, so si skoraj zlomili vrat, ker so mu tako hiteli prikimavati in z navdušenjem odobravati te besede. Oprostite, iz tega izhaja tisto, kar je tudi nekatere zmotilo v moji uvodni razpravi. Dolžnost, sem uporabil izraz, da se sprejme ta amandma, to je moralna dolžnost. Moralna dolžnost do žena, padlih v vojni za Slovenijo, do njihovih mater, hčera, do žena vseh tistih novih državljanov, ki so doživljali nasilje, grožnje, zato ker so uredili svoj status lojalno do države Slovenije. In seveda je to moralna dolžnost do vseh tistih žena, in če hočete, vseh ki smo skupaj iskreno soustvarjali to državo Slovenijo. In ta naš amandma razkriva bistvo te zgodbe, zakaj pri celi tej zgodbi v resnici gre."
0,ParlaMint-SI_2013-01-30-SDZ6-Redna-10.u38,SDS,-1.0,2013-01-30,0.0071262274868786335,"Gospod Brulc, pravzaprav sem vesel, da ste me omenili. Moram pa vam povedati, da se sicer življenju največ poje zarečenega kruha in vi ste ga že nekaj sedaj v svojem nastopu pojedli. Na začetku ste dejali v zvezi z negativno konotacijo predsednika vlade, pomislite, kaj bi bilo, da tožilec obsodi barabo in baraba gre tožit tožilca. Žalili ste slovenske državljane in demokracijo, kajti mi nimamo več sistema, ko tožilec obsodi. To je bilo v času dachauskih procesov, Višinskega po Vzhodni Evropi. Takrat je mnenje tožilca absolutno obveljalo in so šle glave nedolžnih ljudi. Se spomnite, kdo je v dachauskih procesih? Nedolžni ljudje, cvet slovenske kemije, ker sem ravno kemik, je izgubil glavo. In vi ste žalili, govorite, da danes tožilec obsodi in je nedotakljiv. Glede Šarha, vi ste rekli, klobuk dol. Jaz sem prej navedel na nek način osebno vez moje družine z njim in povezali ste to z rdečo zvezdo. Poglejte, mene zvezda ne moti, če jo nosijo ali pa če so jo nosili tisti, ki se z njo solidarizirajo, me tudi danes ne motijo v tem smislu. Moti me pa zloraba za politične namene, za ideologijo. In to se pa obširno dogaja danes. Tudi v zvezi s Šarhom, vam moram povedati. Šarha iniciatorji oziroma tisti s Šarhovega pohoda na svojih emblemih slikajo z rdečo zvezdo, ki je garantirano ni nikdar nosil in ni bil njen privrženec. Garantirano ne. In to je zloraba Šarha v politične ideološke namene. Šarh je bil legalist takrat na Pohorju, se še ni vedelo, kaj in kako, se je imel zaradi legalizma, dvomim da je bil monarhist, ampak je rekel, jaz sem kraljevi vojak. In zelo verjetno je, te govorice ne pojenjajo, da so bili obiski iz komunističnega tabora in so videli, da ta bataljon ne diha komunistično in da je verjetno bil zaradi tega izdan. To je zelo močna teza. Ker tudi niso bile povojne oblasti zainterisane, da bi se obletnica Pohorskega bataljona proslavljala. Sploh ne, sedaj v samostojni državi se je začelo proslavljati. In ravno taka zloraba je to, kar se nosi na triglavkah zvezda."
0,ParlaMint-SI_2015-05-19-SDZ7-Redna-08.u34,SD,0.433837890625,2015-05-19,0.01589866541326046,"Hvala, še enkrat za besedo, gospod predsednik. Spoštovani! Razumeti in spoštovati moramo besede Janeza Stanovnika na Poljani, kjer se je pred 70 leti odvijal velik finale druge svetovne vojne in da nas pieteta do preminulih zavezuje, da ne smemo bojevati političnih in ideoloških bitk preko grobov in da od preteklosti ne smemo hvaliti samo tistega, kar nam ustreza. Slovenski narod torej potrebuje enotnost in mir za življenje in napredek v Evropi, zato je potrebna sprava, razumevanje, odpuščanje, strpnost in spoštovanje drug do drugega. Vsak, ki je v veliki moriji 2. svetovne vojne izgubil življenje naj ima svoj spomenik, vendar napis na tem ne sme izkrivljati zgodovinskih dejstev in netiti sovraštva med našim mladim rodom, ki mora vedeti, kdo je izvajal nasilje nad našim narodom in kdo je prisegel zvesto izvajalcem tega zločina in kdo se je žrtvoval v boju za obstoj svojega naroda proti fašizmu in nacizmu. Sprava ne sme postati teror pozabe nad zgodovinskim spominom našega naroda. V SD ne nasprotujemo dostojnemu pokopu in pomiritvi. Menimo pa, da zaradi tega ni potreben novi zakon. Treba je le najti najboljšo rešitev dostojnega pokopa vseh žrtev vojnega in povojnega nasilja. Določbe veljavnega zakona, ki je bil sprejet z široko podporo in konsenzom, urejajo tudi ta del, zato si v skupini Socialnih demokratov namesto podvajanja pravnih podlag želimo doslednejšega izvajanja obstoječega zakona. Hvala lepa."
0,ParlaMint-SI_2018-11-19-SDZ8-Redna-02.u149,SD,0.378662109375,2018-11-19,0.03273715823888779,"Hvala lepa za besedo, podpredsednik. Spoštovani ministrici, spoštovana ministra! Ministra za kulturo sprašujem, približuje se 100. obletnica pomembnih zgodovinskih dogodkov za naš narod ter državo, prelomnih dogodkov, na čelu katerih je stal general in pesnik Rudolf Maister. Vse od leta 2005 praznujemo, imamo državni praznik 23. novembra, vendar ni prost dan. Izjemen dan, ki se je zgodil 23. 11. 1918, ko je Rudolf Maister s svojo vojsko razorožil nemško varnostno stražo in s tem določil slovensko severno mejo ter osvobodil mesto Maribor. Univerzitetna knjižnica Maribor ima od leta 1998, od podpisa darilne pogodbe z dediči generala Maistra, v lasti Maistrovo knjižnico. 5 tisoč 945 enot knjižničnega gradiva tvori posebno zbirko, oddvojeno od rednega knjižničnega fonda in hranjeno v zanjo posebej prirejenem prostoru. Leta 2013 je tudi potekala preureditev postavitve gradiva te Maistrove knjižnice. To gradivo je bilo nujno potrebno in ustrezno prepoznati, zavarovati in kot temelj naše skupne identitete ohraniti v zgodovinski zavesti in narodni identiteti. Ministrstvo za kulturo je skoraj po 20 letih prizadevanj to le prepoznalo, kar smo zasledili v petek v medijih, po najavi mojega poslanskega vprašanja, kar je sprejelo na dopisni seji. Seveda se Ministrstvu za kulturo na tem mestu izrecno zahvaljujem za izkazano zaupanje in zaščito te naše skupne identitete in ta je dobila piko na i, kot so povedali. Glede na to, da pa ima ministrstvo posluh za ohranjanje kulturne dediščine in knjižničnega gradiva, pričakujem, da bodo takšna ravnanja tudi pri osrednji knjižnici na Rotovškem trgu v Mariboru. 10 let se že opozarja na nevzdržne razmere, pomanjkanje prostora, neznosno utesnjenost, ogrožena je tudi varnost zaposlenih in tudi uporabnikov. V zadnjih letih je bila celo knjižnica Rotovž prisiljena velik del svojega knjižničnega gradiva umakniti v skladišče. Čeprav je to, kot bo minister povedal, tudi v nasprotju s strokovnimi izhodišči. Glede na to, da spoštujete te vse vrednote, me zanima: Kakšno je vaše stališče o Mariborski knjižnici? Ali lahko Maribor s širšo okolico s strani pristojnega ministrstva pričakuje kakršnokoli pomoč v obliki pomoči pri pridobivanju evropskih sredstev, zagotovitev dela sredstev v proračunu? Hvala za odgovor."
0,ParlaMint-SI_2010-03-08-SDZ5-Redna-14.u26,SD,0.330078125,2010-03-08,0.91303950548172,"Hvala lepa. 26. junija 1991 je takratna tridomna skupščina sprejemala pomembno zakonodajo, zakonodajo pomembno za osamosvojitev Slovenije. Med drugimi so bili tudi zakoni, ki so urejali statusne pravice državljank in državljanov Slovenije in ljudi, ki so do samostojnosti, neodvisnosti Slovenije živeli v takratni skupni državi in so se imeli po naši zakonodaji možnost odločati, ali sprejmejo državljanstvo nove samostojne slovenske neodvisne države brez vsakih pogojev, z edinim pogojem, da so takrat na dan plebiscita prebivali v Sloveniji, in z zahtevo oziroma prijavo, da si slovensko državljanstvo želijo. V tistem času se je sprejemal tudi zakon o tujcih, ki je tujcem, ki so bili državljani drugih, da rečem poenostavljeno, evropskih držav, ne pa držav, ki so že ali so bile v teku nastajanja iz bivših republik nekdanje SFRJ, dajali pravice kakršne so bile 26. junija zatečene. Ni jim bilo treba ne prijaviti ne stalnega bivališča, ne statusa tujca, obdržali so status, kakršnega so imeli. Tretja skupina državljanov pa so bili tisti, ki se niso prijavili za sprejem slovenskega državljanstva samostojne neodvisne države, ampak so želeli postati v tej državi tujci, z državljanstvom bivših republik nekdanje SFRJ, ki so zdaj tudi postajale države. Za te je tekla takrat v parlamentu razprava, za te je bilo ugotovljeno, da bi bilo napačno, če bi se jim postavljali neki posebni pogoji in da mora biti njihov status urejen na enak način kot za druge. In temu tudi ni nasprotovala tudi takratna Demosova vlada. Nasprotovala pa je večina poslank in poslancev, takrat še delegatov v zborih slovenske skupščine in amandmaja, ki bi to vprašanje uredil, večina ni sprejela. Kasneje je še tekla razprava in predlagano je bilo, da se ta vprašanja ustrezno statusu uredijo v posebnih medsebojnih sporazumih med državami, ki so nastajale na območju bivše Jugoslavije. Na žalost taki sporazumi niso mogli biti sklenjeni brez krivde Slovenije, ker je prišlo do vojnih razmer, posebej na območju Srbije, Hrvaške, Bosne in Hercegovine, in to z zelo zelo tragičnimi posledicami. Na tej podlagi je nastala pomembna, velika - danes se govori, da he to približno 25 tisoč ljudi - skupina ljudi, ki svojega statusa ni imela urejenega. Nova zakonodaja jim statusa tujca ni priznala, za državljanstvo niso zaprosili - iz mnogih razlogov. Mislim, da je skrajno krivično, večino njih ali vse razglašati za okupatorja ali špekulante, ker so bili razlogi zelo različni, pravno gledano, in mi smo, gospe in gospodje, pravna država ali bi naj bili. In konec koncev Državni zbor ne odloča samo o političnih, ampak predvsem tudi o pravnih vidikih, in je jasno, da je vsak takrat imel možnost svobodno se odločati za enega od dveh statusov: ali za status državljana nove države, za kar se je odločila velika večina, cca 170 tisoč, danes govorimo, ali se odločati za to, da pridobiš v novi državi status tujca, s stalnim prebivališčem, kot si ga imel. Toda država, ne da bi to bilo napisano v zakonu, napisano v zakonu je bilo dovolj nejasno, da si morajo na novo status pridobiti, je tem ljudem obstoječe dokumente uničevala. Danes vemo, da je to res, ne glede na to, kakšne so bile oblike. Gospod Debelak je sam na zadnji seji matičnega delovnega telesa rekel, da on ve, da so se preluknjali dokumenti, se pravi uničili dokumenti, in je popolnoma nebistvena oblika uničenja, važno je, da so dokumenti bili uničeni, važno je, da so takšni uničeni dokumenti potem onemogočili ljudem, ki naj bi te dokumente imeli, da se v novi državi identificirajo in od njih je bilo zahtevano, da si svoje dokumente pridobijo od države, v kateri so še vedno imeli državljanstvo in ga tudi želeli, vendar je ta država bila v vojni. Čez mejo, da bi si te dokumente uredili mnogi niso mogli, mnogi, ki jim je uspelo čez mejo priti, pa niso mogli nazaj v Slovenijo, ker se niso mogli izkazati z nikakršnim dokumentom, ki bi jim pravico da bivanja v Sloveniji in do stalnega bivališča v Sloveniji dajal. Tako je nastal ta problem, ki bi ga bilo mogoče zelo hitro rešiti, pa ga takratne oblasti - to ni bila samo prva Demosova vlada, ampak tudi kasnejše, niso uredile na ustrezen način. Problemi se zdaj 18 let vlečejo. Jaz upam, da jih bomo danes uredili, ker se je med tem tudi Ustavno sodišče nekajkrat angažiralo in imelo vedno enaka stališča, kako naj se pravice uredijo. Amandmaji, o katerih danes razpravljamo in ki so jih predlagale opozicijske stranke, so na vseh pomembnih vsebinskih točkah v nasprotju z izrecnimi stališči Ustavnega sodišča. So v izrecnem nasprotju, ker postavljajo kot pogoj za to, da bi nekdo pridobil status, njegovo angažiranje v času od 26. februarja dalje, po predpisih, ki so takrat veljali, tudi po predpisih, ki jih je Ustavno sodišče razglasilo v nasprotju z Ustavo. To je prvi pogoj, za katerega je Ustavno sodišče reklo, da je nesprejemljiv. Drugič. Ustavno sodišče je izrecno reklo, ker je bil izbris 26. februarja 1992 nezakonit, je treba status stalnega bivališča vrniti s tem datumom. Predlogi amandmajev izrecno govorijo o tem, da se s tem datumom status ne sme povrniti, in so na tej drugi točki v izrecnem nasprotju z odločbo Ustavnega sodišča. Ustavno sodišče je zahtevalo, da se pogoji dejanskega življenja v Sloveniji bliže opredelijo in da se postavi rok, ki bo najmanj leto dni zahteval odsotnost iz Slovenije, zato da se status ne bi priznal. Gospodje iz opozicije predlagajo ta rok 6 mesecev, izrecno drugače, kot piše v odločbi Ustavnega sodišča. Postavljene so zahteve, da se že sprejete odločbe, posebej tiste, ki so bile izdane na podlagi tako imenovane 8. točke, Ustavnega sodišča, se pravi, ob posebnem postopku, da se vse te odločbe postavijo pod vprašaj in da se za njih zahteva obnova postopka. To je v izrecnem nasprotju z odločbo Ustavnega sodišča, ki pravi, da je treba tem osebam pravico do stalnega bivališča zagotoviti z datumom 26. februar. In še bi se dalo kaj našteti. Gospe in gospodje, predlagatelji amandmajev! Izrecno govorite o vsebini, ki je v nasprotju z odločbo Ustavnega sodišča. Dobro veste, da to, kar govorim, je res, ni pa demagogija, ki jo boste vi uporabljali in boste povezovali ta zakon z osamosvojitvijo, s težkimi problemi, s katerimi se Slovenija srečuje, z ogromnimi stroški, s pokloni, ki jih bo država dala, vendar to so strahovi, ki se doslej v zadnjih letih vaših razprav niso pokazali kot resnični. Imamo individualne postopke, vsak bo v skladu s kriteriji zakona preverjen. Nimamo določb o pravici do odškodnine in vse dosedanje zahteve so bile pred sodišči zavrnjene. Da, gospodje. Vi pa pišete, da nikoli nobena odškodnina ne bo mogoča, kar je Ustavno sodišče izrecno ugotovilo, da se mora ugotavljati po sodnih postopkih, ne pa po vsebini zakona. In sodni postopki nam pritrjujejo, saj nobeden od dosedanjih ni bil ugoden za vlagatelje eventualnih odškodnin in še bi se dalo naštevati. Jaz pričakujem, da če že bomo vodili danes razpravo, da jo bomo vodili o dejstvih, da bomo vodili o vsebini predlaganih rešitev, da bomo vodili o amandmajih in kaj zares pomenijo, ne pa, da bo razprava namenjena obtoževanju ljudi, ki že 18 let ne morejo uveljaviti pravice, ki jim jo dalo Ustavno sodišče. Zaradi tega bomo v Poslanski skupini te amandmaje zavrnili. Hvala."
0,ParlaMint-SI_2013-07-05-SDZ6-Izredna-40.u98,SD,-0.826171875,2013-07-05,0.003255518851801753,"Najlepša hvala, spoštovana podpredsednica. Gospe in gospodje, dragi kolegi, spoštovana predstavnica Vlade, državna sekretarka gospa Brecelj! Našo razpravo smo danes nekako pospremili z dilemo, ali je smiselna ali ne. Možno je, da smo v preteklih 22 letih premalokrat govorili o tem, kako smo izvedli preoblikovanje svojega pravnega in institucionalnega sistema in kako je potekala tranzicija. Še dandanes, po 22 letih, si postavljamo vprašanje, ali smo izpolnili vsa pričakovanja, ki so bila vezana na demokratično družbo, ali ne. Ampak to je naravno. Ljudje se vedno sprašujemo o tem, ali smo dosegli neke cilje, ki so bili postavljeni v preteklosti. Naravno bi bilo tudi to, da bi resolucijo št. 1096, ki jo je Svet Evrope oziroma parlamentarna skupščina Sveta Evrope sprejela 27. junija 1996, če smo jo že dali za podlago današnje razprave, tudi korektno uporabljali in res diskutirali o tistem, kar ta resolucija od nas pričakuje, in tudi z njeno pomočjo ugotovili, kakšno je stanje v naši državi. Hkrati se pridružujem stališču poslanske kolegice mag. Majde Potrata, ki je rekla, da je pregled našega stanja upoštevanja demokracije v resnici bil narejen, vsaj s strani zunanjih sil, v letih od 2000 do 2004, ko so potekali najbolj intenzivni procesi vstopanja v Evropsko unijo in zvezo Nato. V teh dveh mednarodnih organizacijah Slovenije nikoli ne bi bilo, če ne bi izvedla ustreznih demokratizacijskih procesov, tudi tistih, ki so bili predpisani oziroma ki so bili sprejeti kot skupna pravila obnašanja v okviru resolucije št. 1096 leta 1996 v Svetu Evrope. V tem dokumentu govorijo o štirih načelih, ki naj spremljajo proces preoblikovanja pravnega in institucionalnega okvira demokratičnih držav. Govorijo o demilitarizaciji, decentralizaciji, demonopolizaciji in debirokratizaciji. Nekateri kolegi in kolegice so se danes dotaknili teh štirih načel, nekateri so tudi že dali določene primere v zvezi s tem, nekaterih načel pa sploh še nismo obravnavali. Čeprav je bilo načelo demilitarizacije že omenjeno, bi vendarle opozorila na to, da smo v 22 letih spreminjanja našega pravnega reda nekatere stvari, zahtevane tudi v tej resoluciji, izpeljali in pripeljali tako daleč, da se danes sprašujemo, ali ni mogoče čas, ko bi bilo treba ugotoviti, ali so nas ti procesi pripeljali tudi do vprašanja bistveno zmanjšane učinkovitosti nekaterih družbenih sistemov. Demilitarizacija je tipičen primer, ob katerem se moramo vprašati, kam nas je pripeljala. Šlo je za tako imenovano civilianizacijo obrambnega sektorja. Naša država in naši politiki so razumeli načelo demilitarizacije tako, da je bila vojska, najprej Teritorialna obramba, nato Slovenska vojska, vse manjša in manjša, aparat za nadzor nad to vojsko, zlasti tisti, ki je poosebljen v upravnem delu Ministrstva za obrambo, je bil pa vse večji in večji. Zlasti tisti, ki radi uporabljate številke in relativne in absolutne primerjave, bi lahko izračunali, da je civilianizacija dosegla že fazo, kot pravijo tuji strokovnjaki, hipercivilianizacije, in se moramo zdaj tudi v Sloveniji vprašati, ali sploh še ostaja kaj od vojske, ko govorimo o vojski, ali imamo še kaj vojaškega bistva, ko govorimo o obrambnem sistemu, ali je to že v glavnem civilianizirano tako po metodah ravnanja kot tudi po vrednotah. O vprašanju decentralizacije so nekateri govorili z vidika lokalne samouprave. Tudi pri vprašanju števila občin, do katerega smo prišli, se danes sprašujemo, ali nam še omogočajo učinkovito izpolnjevanje politike lokalne samouprave, o kateri smo sanjali oziroma smo v preteklosti predvidevali, da jo je treba izvajati. Pri načelu debirokratizacije se postavlja vprašanje, kako smo gradili naše demokratične institucije v preteklih 22 letih v primerjavi s tistim, kar je imela stara država nekoč. Vse institucije smo bolj ali manj zgradili na novo in dodali nove. Vsaka vlada in vsaka stranka, vsaka partija, ko je prišla na oblast, je na vsakem od ministrstev pustila svoje pripadnike zato, da bi dosegla ""demokratičen"" izgled tistega ministrstva. To demokratičnost bomo dali kar v navednice, kajti dosegla se je pretirana birokratizacija državne uprave in javnega sektorja v celoti. Zdaj je na vrsti naša vlada, da poskuša z ukrepi racionaliziranja javnega sektorja doseči morebiti nek nov, razumnejši proces, neko novo tranzicijo v bolj učinkovit javni sektor. V razpravi oziroma dokumentaciji se je postavljalo vprašanje, kakšno je danes stanje demokracije v Sloveniji v povezavi s pravkar omenjeno resolucijo št. 1096. V teh 22 letih se je demokracijo razumelo na zanimive načine, med drugim tudi tako – ker smo danes že večkrat omenjali izbrisane –, da se je istočasno, ko se je neko večje število ljudi izbrisalo iz registra stalnih prebivalcev, zato ker niso imeli državljanstva, druge ljudi, ki so bili brez slovenskega državljanstva, jemalo v službo v vitalne dele državne uprave. Spet govorim o Ministrstvu za obrambo oziroma o Teritorialni obrambi. Ker takratni akterji v politiki niso bili sposobni, kot pravite nekateri, individualno obravnavati vseh tistih, ki so kolaborirali z JLA, so mislili, da se da z njimi kolektivno obračunati tako, da se jih vse in še mnoge druge izbriše iz registra prebivalcev s stalnim prebivališčem. Istočasno se je konec leta 1991 in na začetku leta 1992 zaposlovalo oficirje nekdanje jugoslovanske vojske v Teritorialni obrambi. Ostali so tudi v Slovenski vojski in nekateri šele pred nedavnim šli v pokoj. Kaj to pomeni? To kaže na dvoličnost mnogih, ki so delovali v naši pretekli politiki. Kaže tudi na dvoličnost tistih, ki so še pred nedavnim govorili o tem, kako žalujejo za borcem Teritorialne obrambe, ki je padel v Trzinu, čeprav je v knjigi gospoda Janše Premiki ta pripadnik Teritorialne obrambe omenjen kot civilist, ki je padel v Trzinu. Človek, ki je organiziral napad na Trzin na strani JLA, je v času taistega gospoda, ki je to knjigo pisal in je bil obrambni minister, dobil službo na obrambnem ministrstvu in bil brez slovenskega državljanstva. Tukaj se vidi dvoličnost razumevanja demokracije. Demokracijo smo v preteklosti očitno razumeli tako, da vsakdo v njej lahko počne, kar hoče. Demokracija je tudi to, tako smo razumeli mnogi, da na državni proslavi ob praporjih vseh veteranskih združenj, ko gre za proslavo ob dnevu državnosti, stoji tudi prapor Zveze združenj borcev Narodnoosvobodilne vojne Slovenije, in to zato, ker so naši predniki, tudi moji, primorski predniki, trohneli v italijanskih zaporih zato, ker so verjeli v rdečo zvezdo na tisti zastavi in v rdečo zvezdo, ki je za njih pomenila simbol upanja, upora, odpora, zmage in neodvisnosti. Demokracija je tudi to, da 30. junija 2013 v Šentjoštu nad Polhovim Gradcem praznujejo 70. obletnico prihoda škofa Rožmana v ta kraj na birmanje. To naredijo v prisotnosti domobranske zastave ali ob domobranski zastavi, ki jo varujejo gospodje v domobranskih uniformah, govor pa ima visoka uradnica Vlade, in to naše zdajšnje vlade. To je demokracija. Demokracije je tudi to, da se iz proračuna Ministrstva za delo, družino, socialne zadeve in enake možnosti plačuje tako zvezo združenj borcev kot tudi Novo slovensko zavezo. Ampak, kot rečeno, demokracija je tudi svoboda izbire, in bilo bi prav, da če nas že zanima počitniška literatura, da poleg tiste, ki je bila prej omenjena, Igorja Omerze, preberemo tudi Skrito povelje Drage Potočnjak. Hvala."
0,ParlaMint-SI_2007-05-31-SDZ4-Redna-28.u90,SD,-0.86279296875,2007-05-31,0.008184856735169888,"Hvala lepa za besedo, gospod podpredsednik. Spoštovani zbor! Glede razpoznavnosti slovenskih vojakov, generalov, kolega Jerovšek je prej povedal, da Rudolfa Maistra praktično nihče od srednješolcev ne bi prepoznal na fotografiji. Jaz mislim, da bi bil rezultat še slabši, če bi - recimo - šolajoči se mladini pokazali fotografijo slovenskega partizanskega generala Jake Avšiča. Ampak pustimo to ob strani. Jaz sem prej povedal, da ima navadni italijanski poklicni vojak na Kosovu tako plačo kot poveljnik naše misije na Kosovu. Minister pa je povedal, da so plače v misijah primerljive. Seveda so primerljive - recimo, ne vem, - govorim na pamet 1:4, 1:10. Niso pa enake, kar je bistveno različno. Italijanski vojak ima ravno tako štirikratnik svoje plače na misiji v tujini - kakor piše na spletni strani Slovenske vojske - za plačilo za delo v tujini, da se za delo na misijah na tujem plača poklicnega vojaka obračuna glede na vrste in območje dela in da je plača približno štirikrat večja kot plača v domovini. Tudi pri italijanskem vojaku je približno tako, samo da je izhodišče večje. Zato jaz ponovno sprašujem gospoda ministra: Ali je res, da so plače v misijah primerljive recimo z italijanskimi poklicnimi vojaki, ki so ravno tako tam, kajti potem so praktično naši vojaki v misijah zelo zelo dobro plačani? Če pa je razlika med italijanskim vojakom doma v Italiji in slovenskim vojakom tukaj v Sloveniji tako zelo velika. Mislim, da se motite in da so tudi plače v misijah zelo različne med različnimi vojskami EU oziroma, da rečem pravilneje, Nato. Hvala lepa."
0,ParlaMint-SI_2013-11-19-SDZ6-Redna-19.u112,SD,-1.0,2013-11-19,0.04122781753540039,"Hvala. Omenjam, prepoznavam se v skupini tistih, ki ne razumejo, da je bila leta 1992, tako ste rekli, v Sloveniji vojna. Takrat vojne ni bilo. Gospod Horvat, ne vem kolikič bo že treba povedati, da je v odločbi Ustavnega sodišča iz leta 1999 v šestnajstem odstavku jasno zapisano, da državljani drugih republik, ki se niso odločili za slovensko državljanstvo, povsem upravičeno niso mogli pričakovati, da bodo izenačeni s tujci, ki šele prihajajo v Republiko Slovenijo, in da bodo izgubili stalno prebivališče, in še to brez vsakršnega obvestila. Slovensko ustavno sodišče je to zapisalo. Zakaj o tem govorim? Ker vsi drugi tujci, ki so imeli stalno prebivališče, ko se je Slovenija osamosvajala, v Sloveniji, so ta status stalnega prebivanja zadržali. Samo prebivalci iz drugih delov nekdanje skupne države so status stalnega prebivanja izgubili. In ni državljanstvo nekaj podarjenega, ne govorimo o empatiji, ne govorimo o usmiljenju, ne govorimo o takšnih emocionalnih rečeh, govorimo o pravnih vprašanjih. In še bi bilo mogoče citirati odločbo Ustavnega sodišča, ampak samo to naj rečem, Ustavno sodišče je ugotovilo, da je bilo z izbrisom prekršeno ustavno načelo varstva zaupanja v pravo. In jaz trdim, če bi bilo spoštovano tisto, kar je bilo ob osamosvojitvenih dokumentih obljubljeno, da se nikomur ne bo poslabšal status, se mi s tem problemom ne bi ukvarjali. Hvala."
0,ParlaMint-SI_2015-03-09-SDZ7-Redna-05.u70,OTHER,1.0,2015-03-09,0.018276726827025414,"Hvala, spoštovana predsedujoča. Spoštovani predstavniki Vlade, kolegice in kolegi! Nova Slovenija – krščanski demokrati smo stranka tradicije in domoljubja. Spoštujemo in ljubimo svojo domovino, družino, narod, jezik, kulturo in kulturno dediščino. Samostojna in neodvisna Slovenija je naša domovina, ki jo spoštujemo in ljubimo, zato želimo zanjo delati pošteno, odgovorno in v duhu dobrega gospodarja. Ponosni smo na svojo domovino Slovenijo, njeno neodvisnost, predvsem pa na nastajanje demokracije in postavljanje temeljev nove države v 90. letih 20. stoletja. V veliki meri so bili oblikovalci samostojne Slovenije tudi člani stranke Slovenskih krščanskih demokratov, prehodnice Nove Slovenije, skupaj z njihovim ustanoviteljem in prvim predsednikom slovenske vlade Lojzetom Peterletom. S tem dejanjem so se uresničile zgodovinske sanje slovenskega naroda. Hvaležni smo vsem slovenskim domoljubom, ki so se zavzemali za ohranitev in razvoj slovenstva ter pripomogli k temu, da so se uresničile sanje naših dedov. Hvaležni smo vsem Slovencem in Slovenkam ter slovenskim državljanom, ki so se na referendumu leta 1990 odločili za samostojno pot in se postavili v bran svoje domovine v času agresije Jugoslovanske ljudske armade. Hvaležni smo tudi vsem tistim, ki so za samostojno Slovenijo tvegali svoje življenje ali zdravje, premoženje in drugo, kar je pripomoglo k slovenski državni samostojnosti. Predlagana novela Zakona o praznikih in dela prostih dnevih predlaga rešitev, ki je v skladu s temeljnim programom Nove Slovenije – krščanskih demokratov, in to je 25. oktober – dan, ko je zadnji vojak jugoslovanske armade zapustil ozemlje Republike Slovenije, in je dejansko pomemben datum. Menimo, da je primerno in dobro, da ga obeležujemo – kot je predlagano – kot dan suverenosti. Krščanski demokrati pozdravljamo predlog novele in ob tej priložnosti pozivamo vse odgovorne, da vsebine iz obdobja osamosvojitve bolj vključijo v učne načrte in predmete v osnovnih in še posebej v srednjih šolah. Zavzemamo se namreč za domoljubno vzgojo, ki bo spodbujala ljubezen in spoštovanje do domovine, naroda, države in njenih simbolov, kulture, kulturne dediščine, izročila ter krščanskih in občečloveških humanih vrednot. Zgodovina samostojne Slovenije mora biti poučevana kot zelo pomemben del naše narodne zgodovine in naj bo natančno zapisana v vseh učbenikih za poučevanje zgodovine. Predlagana novela kaže pozitiven odnos predlagatelja do teh vrednot in je korak v pravo smer. Zaradi tega bomo poslanci Nove Slovenije novelo podprli."
0,ParlaMint-SI_2007-05-07-SDZ4-Redna-27.u99,OTHER,0.791015625,2007-05-07,0.016639716923236847,"Hvala lepa za besedo, gospod predsednik. Spoštovani gospod minister, spoštovani dr. Dular, kolegice in kolegi! Uvodoma želim povedati, da sem z zadovoljstvom spremljal nastajanje resolucije o nacionalnem programu za jezikovno politiko od 2007 do 2011. In to spremljanje me je navdajalo pravzaprav tudi z nekim ponosom. Zato sem prepričan in vesel, da danes Državni zbor obravnava tako zelo pomemben dokument za slovenski jezik, moj materni jezik, in seveda tudi za slovenski narod. Izjemno pomembni se mi zdijo štirje opredeljeni cilji oziroma štiri področja, na katera je resolucija posebej osredotočena. Naj jih še enkrat ponovim: prvič, zagotovitev pravnih podlag jezikovne rabe; drugič, znanstvenoraziskovalno spremljanje jezikovnega življenja; tretjič, širjenje jezikovne zmožnosti in četrtič, razvoj in kultura jezika. Naj še enkrat povem, da po svetu ljudje 21. februarja že 8 let častijo svoj materni jezik. Ta dan praznujemo seveda tudi Slovenci, morda premalo ponosno. Slovenci, ki lahko knjige v slovenskem jeziku berejo od leta 1550, ko je Primož Trubar s Katekizmom in abecednikom utemeljil slovenski knjižni jezik. Ob tej priložnosti bi rad opozoril predvsem na čedalje večje zapostavljanje slovenščine kot materinega jezika. Kljub dejstvu, da je čedalje večji poudarek na učenju tujih jezikov, imamo Slovenci v vedno bolj globalizirani informacijski družbi možnost za obstoj in uveljavljanje svojih interesov le, če smo hkrati trdno vraščeni v lastno okolje in njegovo kulturno izročilo. In tu je velika odgovornost tudi tega Državnega zbora, tudi kar zadeva rabo slovenskega jezika. Če se ozremo za trenutek po Slovencih, ki živijo v zamejstvu in po svetu, zlahka ugotovimo, da je prav materni jezik tista neverjetna sila, ki jih drži pri življenju. Strahovi pred tujimi jeziki, zlasti pred angleščino, obstajajo seveda tudi v Sloveniji, vendar pa niso nič novega v slovenski zgodovini. Potem, ko so se Slovenci bali utopitve v nemškem jeziku vse do konca prve svetovne vojne in z njo razpada Avstro-Ogrske, so se navduševali nad opuščanjem slovenskega jezika in postopnega prevzemanja jugoslovanskega jezika, tako imenovanega srbohrvaškega jezika, ker so menili, da bi bilo to za Slovence najbolje. Danes se slovenščina, podobno kot jeziki drugih manjših narodov, še vedno bojuje s svojo majhnostjo, vendar pa prispeva k raznoliki jezikovni podobi Evrope. Raznolika pa je jezikovna podoba tudi v Sloveniji. Za narodne manjšine v Sloveniji, seveda, materni jezik ni slovenščina, ampak italijanski oziroma madžarski jezik. Naj zaključim s trditvijo, da Slovencem nikakor ni treba zardevati zaradi majhnega števila ljudi, ki govorijo slovensko. Za nas, za Slovence je ta dan lahko priložnost, da se spomnimo na današnji položaj slovenščine, ki je ne samo uradni jezik naše domovine, temveč tudi eden izmed uradnih jezikov Evropske zveze. Še nikoli v zgodovini naš materni jezik ni užival takšnega statusa; torej veliko razlogov za nekoliko večji naš ponos. Hvala lepa."
0,ParlaMint-SI_2003-12-19-SDZ3-Redna-32.u78,OTHER,0.76025390625,2003-12-19,0.05740838125348091,"Hvala za besedo. Spoštovani poslanci, spoštovane poslanke! Predstavniki vlade, predsednik vlade! Slovenija se je v času, v letu 1990 in do leta 1991 našla v tako občutljivih in političnih okoliščinah, ki je za slovenski narod bil zgodovinski dogodek v letu 1991, ko se je Slovenija osamosvojila. V Slovenski ljudski stranki cenimo in spoštujemo vsa tista prizadevanja, tako posameznikov kot političnega vrha, da smo prišli do samostojnosti. To ceno, da smo prišli do samostojnosti v letu 1991, da smo lahko ohranili tudi slovensko nacionalnost, svojo državo, ponos, integriteto, so imeli tudi nekateri pooblastilo, da so tako ali drugače priskrbeli za osamosvojitev Sloveniji potrebno orožje. Manevrska struktura in vsi tisti politiki, strokovnjaki, ki so kakorkoli vplivali na to, da smo lahkoto, kar danes smo, odigrali pomembno vlogo in v Slovenski ljudski stranki smo jih hvaležni. In to spoštujemo in zelo smo veseli, da lahko danes na demokratičen in parlamentaren način v tej dvorani tudi spregovorimo. Vendar, po vojni leta 1991 so se širom po Sloveniji praznila vojaška skladišča. Bili smo oaza srednje Evrope, z mejo na Balkanu, kjer je bila na pohodu balkanska vojna. Vsi vemo, tako iz nekaterih člankov, tako iz parlamentarnih komisij, dveh parlamentarnih komisij, ki so se odvijale v desetletnem mandatu tega zbora, da je Slovenija oziroma bila vpletena v trgovino z orožjem oziroma posamezniki. Veliko prahu, veliko člankov, veliko parlamentarnega dela in tudi nekaterih drugih služb je bilo v to trgovino in v ta trud odkrivanja te trgovine vloženega. Vendar, v Slovenski ljudski stranki smo spremljali tako Jagodnikovo komisijo kot Mogetovo komisijo, kjer lahko z vso odgovornostjo ugotovimo, da je bila pri preiskavi, tako ene komisije kot zadnje, ki jo je vodil gospod Moge, načeta parlamentarna demokracija. Da predsednik vlade poziva parlamentarca, da naj razmisli pri nadaljnjih aktivnostih svojega dela, da je potrebno poskrbeti, da ohranimo ponos, ugled Republike Slovenije in da ohranimo svojo integriteto na ta način, da tudi nekateri dokumenti nosijo strogo zaupno gradivo. Vendar v Slovenski ljudski stranki smo mnenja, da pred parlamentom, bodisi pred posameznikom, bodisi pred komisijo ni dokumenta v Republiki Slovenija, ki bi lahko bil skrit, ki bi se lahko pred takšno in drugačno komisijo, ki ima javna zakonska pooblastila, dokumenti ali podatki skrivali. Niti s strani vlade niti s strani nekaterih drugih organov v sestavi vladi niso dopustni postopki, ki bi kakorkoli preprečili slovenskemu parlamentarcu, da pride do resnice, do tistih dokumentov, ki so pomembni za delo parlamenta, parlamentarnih komisij. V Slovenski ljudski stranki tudi ugotavljamo, in verjetno bodo tudi posamezni člani poslanske skupine v nadaljevanju v razpravi tudi opozorili, da so bili nekateri poslanci, tako predstavniki vlade ob nekaterih političnih vprašanjih, ki so jih postavili bodisi v parlamentu bodisi v slovenski javnosti, tarča takšnih ali drugačnih napadov. Tarča kriminalnih napadov, ki nihče do danes še ni nekaterih primerov s strani organov, ki so za to zadolženi razjasnil teh napadov na posamezne parlamentarce, predstavnike vlade in nekatere druge osebnosti javnega življenja v slovenski politiki. Za to nosi veliko odgovornost tudi vlada, predvsem vlada, ki odgovarja za svoje delo parlamentarnim odborom parlamentu. In če posameznik bodisi komisija zahteva od vlade, organov v sestavi vlade, morajo ti podati vse podatke, ki jih imajo v svojih arhivih, ki jih posedujejo. Seveda v Slovenski ljudski stranki podpiramo parlamentarno demokracijo, podpiramo, da zaščitimo pravno državo. Edino pravna država lahko zagotovi, da bo slovenski narod, slovenski državljani, ki živijo v Republiki Sloveniji, varni tako pred organi, tako pred posamezniki, tako pred kriminalnimi združbami in nekaterimi drugimi delikti, ki so na pohodusrednji Evropi. Tudi v Slovenski ljudski stranki se zavedamo, kakšne posledice za prihodnost slovenske države lahko ima tako ali drugačno trgovino z orožjem, ki je v svojem obdobju v naši Republiki Sloveniji cvetela, ki je bila prisotna tako med posamezniki kot tudi nekaterimi državnimi organi. Dejstvo je, da nekateri so nosili odgovornost. Za tako ali drugačno trgovino so imeli pooblastila, da so lahko trgovino z orožjem tudi pod okriljem državnih organov sprovajali. Vendar, v Slovenski ljudski stranki se zavzemamo, da če obstaja sum, potrjen sum, da je katerikoli posameznik, katerikoli organ šel prek tistega pooblastila, ki mu je bilo dano s strani države, s strani slovenskega političnega vrha, da se tako s strani državnih organov, tako posameznikov zahteva, da se taki primeri raziščejo in tudi slovenskim državljanom pojasnijo. Slovenski narod si po 10-ih letih zasluži resnico, slovenski narod si je prizadeval, da smo dobili svojo državo, svojo samostojnost, svoj ugled v Evropi in v Natu. V Slovenski ljudski stranki smo zaskrbljeni pri naši tranziciji tako v Evropski uniji, tako v Natu, ne znamo si predstavljati, da bi pri preverjenih nekaterih naših oseb, ki delajo v naših državnih organih, ki bodo imeli dostop do nekaterih podatkov znotraj Nata, prišlo do konflikta tako na naši strani do nekaterih organov znotraj Nata. Namreč, opozarjamo in prepričani smo v Slovenski ljudski stranki, da tudi tuje obveščevalne službe, tuji organi, tuje države imajo konkretne podatke, kdo in na kakšen način se je po letu 1991 šel trgovino z orožjem v Republiki Sloveniji. To bi lahko imelo velike posledice pri nadaljnji tranziciji v evroatlantske povezave Republike Slovenije, v kolikor takšnih zadev in takih stvari ne bi znali v Republiki Sloveniji razčistiti in na pravi način zagotoviti pravni red in varnost države. Zato bomo, v Slovenski ljudski stranki podprli vsako aktivnost, ki bo sledila tako v državnem zboru, tako v nekaterih organih vlade, da zagotovimo pravni red in varno državo Republike Slovenije tako v Sloveniji, tako pri nekaterih tranzicij evroatlantske in druge povezave, ki so pred nami."
0,ParlaMint-SI_2018-11-21-SDZ8-Izredna-13.u18,OTHER,-1.0,2018-11-21,0.19545364379882812,"Lep pozdrav vsem skupaj! Slovenija se je borila za samostojnost leta 1991 in jo izborila. Danes hoče slovenska vlada prodati to samostojnost zaradi neke deklaracije, nekega zmazka, ki je nastal v multikulti dekadentnih zahodnih krogih, seveda pod taktirko gospoda Sorosa, ki je zagotovo eden od tistih, ki mu je do tega, da ruši evropsko civilizacijo. Jasno, da so temu pritrdili tisti, ki jim je vseeno, kaj bo prišlo za njimi, saj ti nimajo potomcev. Merklova nima otrok, Juncker nima otrok, Macron nima otrok, Theresa May nima otrok. Njim je vseeno, kaj se bo zgodilo z nami pa v vašimi in našimi otroki, vnuki in tako naprej. Jaz si predstavljam, da nekaterim je veliko do tega, da gre vse k hudiču. Vendar nas je v Sloveniji mnogo takih, ki nam ni do tega. Zato smo napisali ta papir, ki ga je treba potrditi. Čeprav je Odbor za zunanje zadeve to odmaknil, ukinil, sem prepričan, da v Sloveniji je še zdravega naroda toliko, da ne bomo dovolili te svinjarije. Po mojem mnenju gre tukaj za izdajo slovenskega naroda. Izdaja ima vedno nekoga, ki izdajo naroči in ki izdajo plača. Tako da se lahko vprašamo, kdo je dobil plačilo in kakšno plačilo je dobil, da je izdal slovenski narod in da ga izdaja pravzaprav vsak dan. Prof. dr. Zupančič je rekel, da gre v tem primeru za neumnost ali zavestno zavajanje v zvezi z podporo Vlade. Jaz pravim, ne gre za neumnost, ne gre za zavestno zavajanje, gre za to, da je nekdo plačan, da izda slovenski narod. Zgodovina Slovencev je polna takih izdaj, ampak to je ena še bistveno hujša. Pravijo zagovorniki, da vse skupaj ni zavezujoč dokument. To govorijo nekateri, ki baje naj bi bili ekstremno dobi mednarodni pravniki, pa vendar je na 47 mestih v tem dokumentu napisano »zavezujemo se«. Kaj pa potem pomeni to? Ali pa, da je to spet eno lažnivo razmišljanje naše strani, češ, bom že nekaj po svojo. Samo mislim, da so se priklonili temu vsega skupaj. Prevoda v slovenščino seveda ni, kajti če bi bil prevod, potem bi ljudje prebrali, kakšna svinjarija je napisana, in danes ne bi bilo tam zunaj enih 150 do 200 ljudi, ampak bi jih bilo 150 do 200 tisoč. Tistih, ki jim je mar lastnih otrok in jim je mar lastne domovine. In treba bo izvesti referendum oziroma plebiscit o tej zadevi. Nima pravice nekdo na Vladi po svoji zmedeni vesti odločati o naši zgodovini, o naših otrocih, o naši bodočnosti. V dokumentu so popolnoma izenačeni vsi: legalni, ilegalni in ne vem kakšni vsi begunci, migranti, kakor jih že imenujejo. Ampak, glede na dokument, ilegalnih migrantov sploh ne bo več, kajti dokument dovoljuje, da lastna država, da tistemu, ki hoče iti in ki bo hotel iti, samo en papirček, na katerem piše, dovoljujemo izhod iz države. In te ljudje bodo lahko prišli tudi v Slovenijo brez kakršnihkoli problemov. In jasno, da bodo tiste države, ki se bodo želele znebiti lastne sodrge, kakor oni sami pravijo tistim, ki jih ne marajo, bodo seveda te papirje delili po dolgem in počez. In dokumentu piše, da se bomo na ta način izognili tihotapcem ljudi. Saj jih ne bo več, ker ne bodo potrebni. Ker bodo lahko vsi iz vsakega konca prišli v Slovenijo in v Evropo in nihče jih ne bo zaustavil. Saj jih ne bo smel zaustaviti, kakor piše notri v tem dokumentu. Oni se bodo lahko prosto gibali povsod in seveda imeli večje pravice kot 250 tisoč Slovencev in Slovenk in naših državljanov, ki živijo pod črto revščine. Tale naša vlada tukaj zadaj – mar ji je za naš narod! Mar ji je za naše državljane! Mislijo si: »Naj crknejo! Namesto njih bomo pripeljali migrante, ki bodo delali!« Ja, bodo delali tako kot asirski brivec. Me zanima, koga na vladi brije in kje ga brije. [[smeh v dvorani]] Govori se, da so migranti velika zadeva za razvoj, za trajnostni razvoj, da bodo prinesli napredek in koristi. Velike migracije so že bile v zgodovini. S tem, samo s tem stavkom se strinjam. Ampak jaz mislim, da največja migracija, ki jo je izvedel Džingiskan, zagotovo ni prinesla Evropi ne napredka ne trajnostnega razvoja. Tudi ko je Atila klal po Evropi, tega ni prinesel. Ne vem, če to smatrate kot razvoj in ne vem kakšno boniteto za države, kamor je prišel. Morda je tistim, ki to upravičujejo, pač po godu, kajti tudi ti, tako imenovani migranti, počno to, režejo glave, posiljujejo mladoletne otroke vseh spolov, koljejo po ulicah. In še bolj bodo to delali. Krasno. Nekaterim je, izgleda, to povšeči. Nekaterim, žal, v vladajočih krogih je to povšeči. Se vprašam, kaj se bo zgodilo, če se – bog ne daj – zgodi kaj takega vašemu otroku. Ali boste upravičevali migranta tako kot na določenih avstrijskih sodiščih, češ – to je njihov način razmišljanja, to je njihova kultura in tako naprej. Ali se boste takrat streznili in se pogledali v ogledalo in si rekli: »Sem bil bedak.« Žalostno je, kaj se greste. Zelo žalostno. V bistvu je ta dokument nekaj takega, kot da bi nam dali v roke revolver z vsemi naboji in rekli: »Zdaj se pa igraj rusko ruleto.« Tako se vi igrate s Slovenijo. Dajete notri nabito orožje – »pa daj na glavo pa pritisni.« Ruska ruleta je taka. V principu. Ampak glava v tem primeru, kot ga vi ponujate, gre pa k hudiču. Pa ne mislim, da gre glava k hudiču, pri marsikomu je že šla glava k hudiču zato, ker je prazna. Morda pa razmišljajo o ruski ruleti na ta način zato, ker v prazno glavo, če se ustreli, je to strel v prazno. Vprašam se, zakaj pa ne pošljejo migrantov mohamedanske vere v tiste države, kjer je ta vera običajna. Nisem zasledil, da bi Savdska Arabija odprla vrata. Nisem zasledil, da bi Emirati odprli vrata. Nisem zasledil, da bi Katar odprl vrata. Pa vendar ti ljudje sodijo tja. Ne pa k nam! Po drugi strani pa je vedno več držav, ki se ograjujejo od tega dokumenta in ki ga ne bodo sprejeli: Amerika, Madžarska, Avstrija, Češka, Bolgarija, Estonija, Poljska, Avstralija, Izrael, zdaj še Belgija, Nemčija, Italija, Hrvaška. Kakor kaže, imajo vse te države – pa če vzamemo še Rusijo pa Kitajsko pa Brazilijo – imajo vse te države na pozicijah same idiote, ker ne razumejo širokopoteznosti tega dokumenta, ki nam ga naša vlada poskuša vsiliti. Ne. Tam so pametni. Mi smo pa samo hlapčevsko pritlehni. Na žalost je to tako. In ne vem, kakšno darilo bo prišlo iz Bruslja zaradi take neumnosti in zaradi te svinjarije. V dokumentu piše, da ne boš smel razmišljati, zaenkrat še govoriti o migrantih, češ, da je kaj narobe z njimi. Prepričan sem, da v kratkem dobimo tudi interni slovenski zakon, da tudi razmišljati ne bo smel o njih. O migrantih bo treba govoriti samo lepo. To je zločin nad svobodo govora! In to je še eden v vrsti zločinskih odločitev sedanje vlade in sedanjega ministrstva, pravzaprav bi lahko rekel prejšnje vlade, v kateri je bil tisti, ki to zadevo potihoma pripelje v Državni zbor in na Vlado, se dogovori o sprejemu, potem pa v naslednji vladi preskoči s premierskega sedeža na sedež zunanjega ministra. Pravijo, prej je bilo rečeno: »migranti so ljudje z družinami in ne vem kaj«. So, ampak zakaj potem družine puščajo doma in sami pridejo v Evropo? Le zakaj? Saj imamo primer tistega, saj sem že povedal, brivca, ki marsikoga brije, pa ne vemo kje. Po drugi strani pa, če vzamemo so ljudje, ki so ogromno naredili za Slovenijo, pa jim ne dajo dovoljenja za bivanje tukaj. Da kar povem, Dan Damon, ki je poročal za Sky News v času osamosvojitve Slovenije in ki je naredil od vseh zahodnih medijev največ za prepoznavnost našega boja proti jugoslovanski armadi, ta človek ne more priti v Slovenijo, ker mu na Ministrstvu za kulturo dve gospodični ali gospe ali ne vem kaj sta, ne dasta dovoljenja. Sirijski brivec ima pa dovoljenje za delo. Ali ni to fino? Mogoče je pa napaka v tem, da gre tukaj za enega izobraženega človeka, ki je delal za Slovenijo in zato ne smemo takih sprejemati. Pa še nekaj, primerjati Slovence, ki so šli po svetu s trebuhom za kruhom, s temi migranti, kakor je to naredil minister za zunanje zadeve Cerar, je pljunek v obraz slovenskemu narodu. V Slovenski nacionalni stranki tega ne bomo dovolili, pa mislim, da tudi slovenski narod tega ne bo dovolil! [[aplavz]]"
0,ParlaMint-SI_2015-01-27-SDZ7-Redna-04.u70,OTHER,-1.0,2015-01-27,0.0086729247123003,"Hvala za besedo. Tovarišice in tovariši in vsi vi, ki ste gospodje in gospe! V tej hiši že spet govorimo o predlogu in predlogih, ki ne služijo ničemur drugemu kot poizkusu nabiranja dnevno političnih koristi za Slovensko demokratsko stranko. V SDS zopet vlagate praktično identičen predlog, ki je bil v preteklosti že večkrat zavrnjen. Lepo vas prosim, saj vas niti ni notri! Kar se pravne argumentacije tiče, ni kaj dodati mnenju Vlade. Je pa treba dodati kakšno besedo o SDS-ovem trkanju po prsih z domoljubjem oziroma, bolje rečeno, nacionalizmom. Sedma kitica Zdravljice naj bi bila preveč internacionalistična in naj bi s tega vidika ne bila primerljiva s himnami drugih držav. Predlagatelji si očitno želijo himno z več narodnega samopoveličevanja in nacionalnega šovinizma. Dejansko pa smo lahko ponosni na vrednote, ki jih sporoča ravno ta sedma kitica. Izraža namreč mednarodno solidarnost, hrepenenje po mirnem sobivanju narodov in tudi vseh Slovanov in drugačni prihodnosti. In to so vrednote, o katerih je sanjal tudi naš veliki Prešeren. In verjemite mi, predlagatelji, France Prešeren bi danes nosil rdečo zvezdo, če vam je všeč ali ne. Ob globalnem trpljenju, ki ga od Ukrajine do Sirije in Iraka povzročajo vojne v službi zahodnega imperializma, so to vrednote, ki morajo na mednarodni ravni postati dejanska praksa. Zato smo lahko ponosni, da se s temi besedami Slovenija predstavlja v svetu in se ne zapira v svojo provincialnost in zaplankanost. Kaj je to domoljubje, ki ga po mnenju predlagateljev tako primanjkuje v himni in drugod? Je to mogoče popolna servilnost in lakajstvo do bruseljskih tehnokratov? So to zaveze o privatizaciji in strah pred izgubo kredibilnosti v tujini? Ali je domoljubje popolna predaja monetarne in fiskalne suverenosti Evropski uniji ali priklanjanje nemški kanclerki Angeli Merkel takoj po izvolitvi, skorajda kot novodobno romanje v Canosso? Tisti, ki se danes imajo za največje in najbolj goreče domoljube, so z najbolj ostrimi varčevalnimi ukrepi žrtvovali pravice in standard večine prebivalk in prebivalcev Slovenije. Poleg tega bi Slovenska demokratska stranka spet prepovedala tako imenovane totalitarne simbole. Namen je jasen – znebiti se rdeče zvezde. Znebiti se simbola vseh antifašističnih in osvobodilnih bojev, v katerih so borke in borci dajali svoja življenja v upanju na drugačno prihodnost. Znebiti se rdeče zvezde, ki jo s ponosom nosi tudi Združena levica. Ni nenavadno, da skrajna desničarska trobila pozivajo k ustavni prepovedi koalicije Združena levica. Potvarjanje zgodovinskih dejstev jim ni tuje. Prav pred kratkim so na proslavi desnega združenja za vrednote slovenske osamosvojitve rdečo zvezdo celo retuširali s fotografije prvega postroja Slovenske vojske. Zanima me, ali boste retuširali tudi freske v preddverju Državnega zbora. Tam je cel kup zastav s srpom in kladivom in z rdečo zvezdo. Izenačevanje tako imenovanih totalitarizmov je strategija, ki se jo na evropski ravni že nekaj časa poslužuje skrajna desnica in ima jasne politične namene – demonizirati in zaustaviti vse leve alternative, ki želimo končati prevlado velike neoliberalne koalicije levo- in desnosredinskih strank. Že leta 2008 je Evropsko sodišče za človekove pravice pritrdilo politikom madžarske delavske stranke, da rdeča zvezda ne simbolizira tako imenovanih totalitarnih režimov. Predlagatelji, ki se poleg domoljubja tako radi sklicujejo na svojo evropsko držo, to sodbo, ki jim ni všeč, gladko ignorirajo. Prav predlagatelji zakonodajnih sprememb so tisti, ki vztrajno želijo izničiti veliki zgodovinski dosežek, ki ga predstavlja narodnoosvobodilni boj. Načrtno želijo spreminjati zgodovino in relativizirati osnovna dejstva o drugi svetovni vojni. Posledica tega diskurza so vandalski napadi na obeležja z rdečo zvezdo in na drugi strani postavljanje spomenikov sodelavcem nacifašističnega okupatorja. Zanimivo je, da o predlaganem zakonu skrajne desnice razpravljamo ravno danes, na svetovni dan žrtev holokavsta. Rdeča zvezda je osvobodila koncentracijska taborišča. In zanimivo je, da med govorom predsednika Državnega zbora predstavnikov skrajne desnice ni bilo v dvorani. Kaj nam s tem sporočajo? Rdeča zvezda je poseben ponos tudi za Primorce, ki so trpeli pod italijanskim fašizmom. Hkrati pa je simbol, ki povezuje Zvezo združenj borcev za vrednote NBO. V Zvezi borcev, ki ohranja vrednote in duha narodnoosvobodilnega boja, ki v današnji politični in ekonomski situaciji v Evropi postajajo vedno bolj aktualne, so v času Janševe vlade prekinili financiranje in zmanjšali pravice veteranov ter žrtev vojnega nasilja, prapore pa so pregnali z državnih proslav. Hkrati pa so leta 2008 ustanovili tako imenovani Urad za narodno spravo. Lepo vas prosim, kje smo danes s to spravo, saj so ti za svoje delovanje porabili kar 2,7 milijonov evrov davkoplačevalskega denarja. Seveda gospod, kar odkimavajte. Združena levica bo zahtevala prepoved tega urada, ki očitno samo razdružuje ljudi in porablja denar. Rdeča zvezda je simbol narodnoosvobodilnega boja in boja za narodov obstanek. Gospod Grims tudi ne ve, da je Evropa nastala na vrednotah antifašističnega boja. 9. Maj, praznik Evrope, je praznik zmage nad fašizmom. Tudi marsikaj bi mu povedala, pa ga očitno ne zanima. V Združeni levici si želimo, da bi domoljubje postalo vprašanje dobrobiti vseh prebivalcev in prebivalk Slovenije. Možnost dostojnega dela za pošteno plačilo, pokojnin, ki omogočajo dostojanstveno starost in priložnost za izpolnitev potencialov mladih. To so vprašanja, ki jim moramo posvetiti čas in pozornost. Zgodovina pa naj ostane zgodovina in naj bo naš opomnik, kar naj se ne bi nikoli več zgodilo. Odločno pa nasprotujemo potvarjanju zgodovinskih dejstev in blatenju simbolov, ki predstavljajo upanje in upor proti tujim zavojevalcem in domačim gospodarjem. Hvala lepa."
0,ParlaMint-SI_2008-07-14-SDZ4-Redna-41.u99,OTHER,-1.0,2008-07-14,0.009657945483922958,"Hvala za besedo, gospod predsednik. Spoštovani predstavnik Vlade, kolegice in kolegi. 9 ur, skorajda, smo govorili o tankih in havbicah, medtem ko bomo našo kulturno dediščino, ki je temelj našega slovenstva, odpravili v slabi uri. Kar me zelo žalosti. Govorili smo o tem, kako so tanki podmazani in ohranjeni, ne bomo pa govorili o tem, kako na primer območje gradu Turjak razpada. Govorili smo o tem, ali so havbice bile ali niso bile preizkušene, medtem ko vsak dan hodimo po kulturni dediščini naše države Republike Slovenije, ki jo očitno vidimo, da propada, a zanjo ne naredimo nič. In nenazadnje, ali ni žalostno, da moramo že tretjič podaljševati zakon, s katerim bomo, na žalost, popravili vse tisto, kar je grdo, umazano in razpadlo, namesto da bi govorili, da bomo obnovili in prenovili. Tretjič, tretjič moramo spreminjati oziroma sprejemati zakon o spremembah in dopolnitvah zakona zato, ker dvakrat do zdaj ni bilo narejeno tisto, kar naj bi storili s sprejemom zakona že v prvih štirih letih, pa je bila izkoriščenost tretjinska, pa v drugih štirih letih prav tako izkoriščenost sredstev in narejenega samo tretjina. In najbrž, pa čeprav bi si zares iskreno želel, bo izkoriščena vsebinsko in kakovostno samo tretjina in najbrž že bomo poslušali in spreminjali in dodajali nov zakon že spet čez štiri leta. Poudarjam, žalostno zato, ker je kulturna dediščina bit slovenstva, ker imamo v tem zakonu zelo natančno naštete vse kulturne spomenike, vse v zvezi s knjižničarstvom, katere investicije so potrebne za to, da bomo kulturno osveščeni, kaj se dogaja z ljubiteljsko kulturo in kulturniško mrežo, natančno opisano, narisano, pa nič. Za vse drugo imamo čas: za predvolilne igrice, za pranje umazanega perila, za natolcevanje in laži - 9 ur. In žalostno bo to pomp in kot pravijo fila za zajca, za medije, ki bodo govorili o orožju, o obtožbah, o obsodbah, preiskovanjih, medtem ko živ bog ne bo povedal, katere kulturne spomenike moramo sploh ohraniti, da ne bodo čisto propadli, in katere si želimo izboljšati in jih imeti in z njimi privabiti ljudi, da nas bodo poznali po tem, da smo Slovenci s svojim jezikom, s svojo kulturno bitjo postali narod, ne pa s havbicami in tanki. V Slovenski nacionalni stranki bomo Predlog zakona o spremembah zakona o zagotavljanju sredstev podprli. S tem, da danes opozarjamo za vse za naprej, da je potrebno gledati tudi, zakaj se tisto, kar je zapisano in za kar bo denar, tudi ne naredi. Hvala lepa."
1,ParlaMint-SI_2005-12-09-SDZ4-Izredna-13.u425,SDS,0.8974609375,2005-12-09,0.004278609994798899,"Želel sem reči, da se mi zdi gospod Juri najbolj primeren za govorjenje o spodobnosti in morali in zaradi tega razumem njegove intence, hkrati pa vztrajam pri tem, da se napiše par sto amandmajev, ki jemljejo slovenski vojski, ki ukinjajo policijo na južni meji, varovanje južne meje, da je to napad na slovensko državo. Hvala lepa."
1,ParlaMint-SI_2015-09-23-SDZ7-Izredna-19.u54,SDS,0.56689453125,2015-09-23,0.06737089902162552,"Hvala za besedo, predsedujoči. Spoštovane poslanke, spoštovani poslanci, spoštovana ministrska ekipa! Jaz prihajam iz obmejne občine, iz ene izmed obmejnih občin, ki je v bistvu tudi na meji s schengnom. Morda je ravno zaradi tega tam tudi ta problematika migrantov še toliko bolj aktualna. Prav je, da na začetku poudarim, da smo Slovenci vedno bili in tudi vedno bomo ostali humanitarni, kar vseskozi tudi dokazujejo. Vsem, ki dejansko potrebujejo pomoč, zmeraj pomagamo. Tudi jaz bi se zahvalila policistom, zato ker so do zdaj svoje delo opravili dobro, kot tudi vse ostale organizacije, civilna zaščita in številni prostovoljci. Je pa seveda pomembno, da dejansko pomagamo tistim, ki so pomoči resnično potrebni, da pomagamo beguncem. Kdo so begunci? To smo danes že slišali, tisti, katerih življenje je v njihovi državi ogroženo. In ti običajno bežijo v prvo varno državo. Če pogledamo po zemljevidu, Slovenija zagotovo ni prva varna država. Dejansko naj bi ti ljudje običajno iskali varno državo in ne bogate države, čeprav vidimo posamezne izjave, da je Slovenija prerevna za te emigrante, ki jim ne morem reči begunci, ampak so emigranti. V bistvu jim moramo reči ekonomski emigranti, ki na svoj način tudi izkoriščajo stisko tisti pravih ljudi, katerih življenje je dejansko ogroženo, zato ker v njihovi domovini vlada vojna. Izkoriščajo na način, da skupaj z njimi prihajajo po tej poti. Seveda z namenom, da bi sebi in svoji družini omogočili boljše življenje, ki ga vidijo v Evropi. V tem ni nič slabega, ampak izkoriščajo stisko ljudi in to delajo nelegalno. Velikokrat se izpostavlja, da so večinoma izobraženci, vsi ti pa bi lahko v Evropo prišli tudi legalno. V Evropi imamo tako imenovane modre karte, podobno kot ima Amerika zelene karte. Ne vem, koliko se uporabljajo, ampak namenjene so ravno izobraženim neevropejcem. To pomeni, da bi vsi ti ljudje lahko prišli legalno, ampak ne pridejo. Tudi glede tega, da se včasih govori, da je največ otrok in žensk. Kaj vidimo, če zdaj pogledamo te videoposnetke? Jaz vidim večinoma moške, težko rečem katere starosti, ampak večina jih ne presega moje starosti, večina jih ne presega 35, 40 let. In vsi izgledajo v zelo dobri fizični kondiciji. Če se spomnimo na vojno v Bosni, kdo je bil? Večinoma ženske in otroci. To so begunci in to so tisti, ki so dejansko potrebni pomoči. Mi pač ne smemo tukaj pozabiti na varnost naših državljank in varnost naših državljanov. Smo država na schengenski meji, zato jo moramo seveda tudi ustrezno varovati, kar je na eni strani ustrezna registracija teh ljudi, na drugi strani pa tudi, da se jih varno namesti in da se zagotovi neka varnost ob njihovem tranzitu. Vemo pa, da tega ni bilo. Prosto so se gibali po naših cestah, avtocestah. Nekatere ljudi, ki živijo na teh območjih, pa je bilo strah. Verjamem, da je bila marsikatera hiša bolj zaklenjena, kot je sicer, in da se marsikje otroci niso tako sproščeno igrali zunaj, kot se sicer igrajo, pa karkoli vi danes tukaj govorite. Jaz verjamem, da se vas je večina tukaj že peljala z letalom. Vedno, ko se pelješ z letam, ti najprej predstavijo, kako ravnati v primeru kakšne nevarnosti. Če se spomnite, ko kaže sliko, ko pade maska dol, kaj je posebej izpostavljeno? Da moraš najprej masko s kisikom dati sebi, šele potem pomagati ostalim. Da mora ženska to najprej dati sebi, potem pa svojemu otroku. Mogoče včasih kdo od nas to težko razume, ampak dajmo ta primer malo preslikati na našo državo. Dajmo najprej pomagati našim državljankam in državljanom in najprej poskrbimo za njihovo varnost. Vprašati se moramo tudi, kakšno finančno breme pa naša država sploh lahko prenese. Na eni strani seveda govorimo o gospodarski rasti, naslednje leto in tudi letošnje leto bosta temeljila predvsem na izvozu. Ampak kaj pa bo, če bodo meje zaprte? Ali bodo naša podjetja lahko kar tako izvažala? Resnično se je treba vprašati, koliko finančno mi to sploh zmoremo. Številne slike so krožile po internetu. Ene zelo krute, številne žalostne. To, da policisti po šestnajstih urah dela dobijo dva hladna obroka, se mi zdi grozno. Na srečo se najdejo tudi dobri ljudje, ki so jim prinesli tople pice. Tega sem bila zelo vesela. Podjetje v državni lasti beguncem nudi zastonj internet. Pohvale vredno, ampak imamo pa tudi državljanke in državljane, ki na bolj obrobnih območjih Slovenije nimajo signala, da bi lahko imeli internet leta 2015. Vidimo slike odpadkov, ki ostajajo. Pri nas odpadke ločujemo. Vsak tri leta star otrok ve, kako mora ločevati odpadke. Če jih ne ločuješ, si lahko za to kaznovan. Imamo pač določena pravila v državi. Da o hoji po avtocestah in o tem, kako na drugi strani pa naše ljudi deložiramo, niti ne govorim. Res je, da želi večina teh migrantov zaenkrat zgolj prečkati Slovenijo. Ampak, kot je že bilo izpostavljeno, kaj pa bo, ko bosta Nemčija in Avstrija meje zaprla? Morda se tukaj v Ljubljani kaj dosti s tem ne ubadate, mi, ki smo pa s štajerskega konca, pa toliko bolj. Tudi sama se spomnim, kako je bilo, ko je bila meja z Avstrijo zaprta, ko smo čakali na meji ali ko smo imeli tiste obmejne, ker smo tam živeli, da smo lahko prečkali mejo. Danes se lahko prosto gibamo, danes se počutimo svobodne in to si želimo ohraniti tudi v prihodnje. Ne želimo si mej med državami in tega se je treba tukaj enostavno tudi zavedati. Vedno je Slovenija veljala za varno državo, vedno smo se s tem ponašali, in resnično si želim, da to varnost in svobodo ohranimo tudi v prihodnje. Moje mnenje je, da pomagamo tistim, ki so pomoči resnično potrebni, ne smemo pa pozabiti na naše državljanke in državljane. Hvala."
1,ParlaMint-SI_2016-02-22-SDZ7-Izredna-28.u110,SDS,0.53271484375,2016-02-22,0.15472407639026642,"Hvala predsedujoči. Spoštovana ministrica, kolegice in kolegi! Jaz sem danes zelo zadovoljen, ker je Vlada se končno zavedala resnosti migrantske krize. Da je Vlada končno spoznala, da je treba slovensko ozemlje zavarovati pred vdorom migracijskih tokov. Kajti dva meseca nazaj je bila retorika tu povsem drugačna: ""tega Slovenija ne potrebuje, te problematike ne bo"", in tako dalje. Tako da iz tega naslova sem zadovoljen, da je tu v Vladi viden napredek. Seveda sam podpiram dajanje pooblastil po 37. členu Zakona o obrambi, ampak danes so bila ta pooblastila podrobno predstavljena. Sam osebno menim, da so ta pooblastila izjemno, izjemno omejena. Nič zato. Skratka, sam menim, da bomo prej kot v dveh mesecih prišli po dodatna pooblastila. Ali je to, bi rekel, slaba zakonodaja ali je to slaba ocena Vlade, da pride s tako omejenimi pooblastili, to dejansko niti ne bo važno. Pomembno bo, da bo slovenska policija in Slovenska vojska zavarovala slovensko mejo in zavarovala slovensko ozemlje. Ampak ker sem iz tehnične stroke, me pa bolj zanima, s kakšnimi sredstvi pa bo slovenska policija in Slovenska vojska zavarovala ozemlje? Kajti vemo, da je oprema na obrambnem področju [[…]]Dejansko nismo kondicijsko najbolje opremljeni. Seveda je vse to vezano na proračunska sredstva. Vsled tega sprašujem ministrico – kajti vsak dan zadnje dni prehitevam ali srečujem češke kamione, ki vozijo hummerje in ostalo vojaško opremo –, ali gre tu za solidarnost Češke Republike ali gre tu za najem vojaške opreme? Konec koncev pa me dejansko tu zanima, kakšni bodo tu stroški. Ali je to povezano s kakšnimi stroški, ali gre tu za, bi rekel, vojaško sopomoč, vojaško izmenjavo sredstev za uporabo? Tako da bi želel tu en odgovor, kajti mislim, da to ne gre za vojaško tajnost. Prevozi se odvijajo, bi rekel, dnevno z odprtimi prevozi, tako da so ti premiki zelo opazni. Seveda sam pa bom tudi podprl ta sklep za dajanje pooblastil, ki bo obvaroval slovensko mejo in s tem tudi slovensko ozemlje."
1,ParlaMint-SI_2017-04-24-SDZ7-Redna-29.u71,SDS,-1.0,2017-04-24,0.05696600675582886,"Hvala. Upal sem, da se bomo resno pogovarjali. Spet se uporablja beseda begunci, ki jo celo vaša ministrica oziroma državni sekretar skoraj ne uporablja več in uporablja pravilen izraz ilegalni migranti. Kakšni begunci! Samo 28 % vseh, ki so prišli v Evropo v zadnjem obdobju, je sploh z vojnih območij. Pa še ti niso prišli direktno. Se pravi, nobeden od teh ni begunec. Begunci so v Evropi samo tisti, ki so pobegnili iz Ukrajine pred ruskim vdorom in jih je potem sprejela samo višegrajska skupina, preostala Evropa se pa dela, kot da tega ni, v svojo večno sramoto, z Nemci na čelu. Mimogrede, nekaj teh je sprejela tudi Slovenija. Za kaj gre pri uvažanju migrantov s področja radikalnega islama? Gre za biznis. Tega ne poganja več vojna ali pa strah, ampak, dajte no mir, to je biznis. Tudi v Sloveniji. Poglejte primer Velenja, poglejte primer tistih dveh odvetnic, ki sta na Krasu najeli bivši kupleraj in kam to pelje. Se pravi, da se za nevladne organizacije tukaj že direktno govori, da se ukvarjajo s švercem. Zdaj na to opozarja že italijansko pravosodje oziroma italijanski državni tožilec. In še huje. Če pogledamo to, da se je en del pravnega reda kar suspendiralo, je to zavestno kršenje zakona. Zavestno kršenje zakona je pa značilnost kriminalnih združb in v tem oziru, z vsem dolžnim spoštovanjem, ampak en del evropskih institucij in tiste vlade, ki so pri tem pomagale, delujejo kot največja kriminalna združba v zgodovini in to zato, da so šverc uvažale ilegalne migrante. Tudi v Sloveniji, kakšne pol milijona jih je šlo čez, in to se zna še ponoviti. Zagotovo se pa zdaj uvažajo tisti v okviru kvot in verjemite, da bo Italija prišla in zahtevala povečanje teh kvot, ker stalno uvažajo v Evropo, pa kdo drug tudi. Zaradi tega je treba te ukrepe zdaj sprejemati in zaradi tega je treba s to norostjo nehati. Uvažanje migrantov s področja radikalnega islama vodi v konec evropske civilizacije, kot jo poznamo."
1,ParlaMint-SI_2014-11-20-SDZ7-Redna-02.u124,SDS,-1.0,2014-11-20,0.0038625376764684916,"Hvala lepa. Gospod predsednik, v tem intervjuju, ki je tukaj, je zelo malo tega mednarodnega konteksta, o katerem bi vi radi govorili. Strašno malo. Ena primerjava še s Švico in je končano. Ko govorite pa o neuvrščenih in to, ne vem, postavite nekaj na nek piedestal tretje poti, to pa je [[…]]Kaj pa je to bilo – skupek vojaških diktatur in Indija. To je to. To je bila ta neuvrščenost. Gadafi, Castro, Husein, to so še, Sadat oziroma Naser prej, pa ena največja demokracija na svetu, pa še okrog boste nabrali praktično same vojaške diktature in čisto nič drugega ne. In to ni [[…]]To je bilo pač, ne vem kaj, to so bile združene države vojaških diktatur, ki so potrebovale mednarodno pomoč, permanentno, nobena ni preživela, na koncu tudi Jugoslavija ni preživela, ker se je sesulo vse. In to je to. Ko govorite pa o državnosti oziroma državotvornosti, pa tudi malo zahajate, vi mešate na nek način pojem državotvornosti, se pravi tisto, kar je koncipiralo državo in kaj konstituira državo, in državnosti, se pravi tisto, česar pravzaprav nimamo. Vse te stvari naprej, ki se dogajajo, pomenijo slabo državnost oziroma rušenje temeljev te države. To je eden od ključnih problemov, s katerimi se ukvarjamo. Vse tisto, kar bi morali predlagati, recimo mnoge prejšnje vlade, zadeve potegniti, da bi imeli občutek, da imamo državnike, tiste, ki državo držijo in razvijajo, saj je šlo vse v nasprotni smeri. Tudi sedaj. Saj vse to, kar počne Vlada z ukrepi ali pa ne počne Vlada z ukrepi, ki jih ni, ki so umanjkali, ne krepi državotvornosti, gospod predsednik, ampak državo ruši – zadolževanje in tako naprej. Vse to, kar je, to gre v nasprotno smer od tega. Težko je reči, da so tisti, ki so državo zadolžili nad glavo, da so ravnali državotvorno, in da tisti, ki to politiko nadaljujejo, delujejo državotvorno. To je nemogoče sprejeti – ta koncept. To pomeni utapljanje države; sistematično, pospešeno potapljanje države."
1,ParlaMint-SI_2016-02-22-SDZ7-Izredna-28.u20,SDS,-1.0,2016-02-22,0.01667843386530876,"Hvala še enkrat za besedo. Vsem še enkrat prav lep pozdrav! Zdaj je vse, ki spremljajo to sejo Državnega zbora in jim je kaj za domovino Slovenijo, najbrž že ne samo strah, ampak pošteno groza. Kajti, kaj se dogaja? Vlada očitno noče dati informacij. Vlada torej informacije zadržuje in s tem povzroča sama vzdušje strahu in povzroča radikalizacijo Slovenije. Točno tisto kar, paradoksalno, Vlada in njena koalicija pripisujeta nekomu drugemu. Sami isto delate. Zaradi tega, ker največ k temu pripomore nevednost in strah. Ljudje čutijo, da je nekaj narobe, ne vedo pa, kaj jih čaka. Če je bilo kaj namen te seje, je bilo to, da bi se tukaj na seji vendarle seznanili vsaj z okvirom načrta oziroma načrtov, ki jih ima Vlada za soočenje z migrantsko krizo. Očitno od tega ne bo nič. In to ni prav, gospe in gospodje, taka seja bi morala biti že zdavnaj, na predlog Vlade, ne na predlog moje komisije. Na predlog Vlade bi morala biti. Kajti dolžnost Vlade bi bila, da informira vsaj parlament – trdim pa, da v največji možni meri tudi javnost – s tem, kaj pripravlja, kaj ocenjuje, kako načrtuje nadaljnje poteze. Tukaj gre za najbolj odgovorno, za najbolj usodno zadevo od osamosvojitve naprej za državo Slovenijo. Sami ste rekli – za demokratično družbi bi bilo to, kar predlagamo v sklepih, samoumevno. Ampak paradoksalno, to, kar se je do zdaj zgodilo na tej seji, je najboljši dokaz, kako nujna sta ta dva sklepa, pa ne samo, da se sprejmeta, ampak da se tudi uresničita. In da se uresničujeta vedno znova, da je treba ljudem naliti čistega vina, da ste dolžni dati ljudem informacije in da ste dolžni dati informacije parlamentu. Gospodje in gospe z Vlade, to kar počnete, oprostite, je škandal in je tudi protiustavno, kajti v ustavi in v slovenskem pravnem redu, utemeljenem na ustavi jasno piše, da ima parlament kontrolno funkcijo, v okviru kontrolne funkcije pa ima pravico izvedeti vse, kar je pomembnega za katerokoli področje družbenega življenja, zato da pač lahko odloča. Vsako delovno telo ima po poslovniku in ustavi pravico, da pride do podatkov, ki jih potrebuje za svoje delo. To seveda velja tudi za Komisijo za nadzor obveščevalnih in varnostnih služb. Izvršilna veja oblasti jim jih je dolžna dati, dolžna, gospe in gospodje. Vprašanje je samo, ali jih da javno ali jih pa da na neki zaprti seji, ob tem da seveda zahteva od vseh, ki so s podatki seznanjeni, da dosledno spoštujejo zvezo molčečnosti. Samo to je lahko razlika, ne pa, da kar reče, ""nas na sejo ne bo, to ni naša pristojnost, baš nas briga"". Oprostite, take oblasti nihče ne rabi. Slovenija pa prav zagotovo ne, ker to ni več demokracija, to je nekaj čisto drugega, to je zloraba demokratičnih institucij za pač neko oblast. V čem je pravzaprav problem? Temeljni problem, sem trdno prepričan, je v tem, da taki načrti, kot jih je napovedal minister Erjavec, najbrž niti ne obstajajo, če pa obstajajo, gre pa kvečjemu za kakšnega, ki se počasi stopnjuje, in Vladi je rahlo nerodno to priznati. In zaradi tega s tem nikakor noče seznaniti Državnega zbora, kaj šele delovnih teles. In takoj uganem, v čem je ta temeljni problem. Če je kdo razumel sporočilo, ki so ga dali na ljudski vstaji v Šenčurju, je bilo jasno. Mi ne želimo nobenih ilegalnih migrantov, želimo živeti varno in s spoštovanjem človekovih pravic in osebne integritete. Samo to, najmanjšega ekscesa ni bilo. Kdorkoli tem ljudem poskuša karkoli podtakniti [[…]]Niti enega najmanjšega poziva k nasilju ali pa kaj šele kaj takega. Bilo je veličastno, ker je bilo tako lepo, ker je bilo na nek način veselo in ljudje niso zahtevali nič drugega kot spoštovanje ustave. Tiste, gospe in gospodje, ki jo vi tukaj kršite zaradi tega, ker ljudem nočete dati informacij in jih nočete dati na neki zaprti seji parlamenta oziroma njegovim delovnim telesom. V čemu je torej problem? Ja v tem, da očitno se začnejo pričakovanja ljudi tam, kjer se najbrž tile načrti Vlade končajo. Kaj je treba narediti? To je jasno vsakemu državljanu, samo vladam z našo na čelu v Sloveniji očitno še ni jasno, pa evropskim institucijam, da je treba migrantski tok presekati, da je treba presejati to, kar je prišlo, pogledati, kaj je lahko varnostni problem, varnostne probleme razrešiti in omogočiti vsem, da ljudje spet varno živijo. Veste, kaj je Churchill rekel nekoč že zdavnaj? ""Obstaja samo tista država in tista mednarodna skupnost, ki lahko obrani svoje meje."" V tem trenutku, torej po tej maksimi Churchilla ne obstaja ne Evropska unija ne Slovenija, kajti ne ena ne druga ne brani svojih meja. Zdaj je samo vprašanje, kako, in tukaj se odpira naslednji problem. Treba je pravočasno, gospe in gospodje, predvideti stvari. Če bi poslušali vse tisto, kar sem vam govoril celo jesen [[…]]In zato nočem niti slišati več izjave, ki smo jo parkrat slišati, tudi v zadnjih mesecih, ""joj, smo presenečeni"". Ja kaj ste presenečeni – po dnevih je bilo napovedano, kaj se bo dogajalo, ne se hecati! Se pravi, gre za to, da se pravočasno pripraviš, kajti če se pravočasno pripraviš, ni treba poseči po manj dobrih, po bolj radikalnih, po bolj nasilnih, če hočete, ukrepih. Če bi se pravočasno začelo postavljati neko ograjo, če bi se pravočasno razglasilo zaporo, če bi se dosledno izvajalo schengen, potem ne bi preko Slovenije topotalo pol milijona ilegalnih migrantov, potem nam ne bi Avstrijci ta trenutek postavljali 1500 vojakov na mejo, potem nam Avstrijci ne bi ta hip gradili tam meje za ograjo. Jaz sem napovedal, da se bo to dogajalo, ste tukaj rekli, ""ne, to pa ni res, saj so rekli, samo 3,7 kilometra bodo postavili tam zaradi te …"" Ja, seveda, dobro jutro. Koliko je nazaj to, ko smo o tem govorili? Dva meseca, nekaj takšnega? In ste spet presenečeni. Pa je bilo vse to objavljeno na njihovih spletnih straneh, vojska je že objavila, katere enote bodo prestavili. Ker pri njih to delajo kar zelo odprto. Zdaj pa se gledate, kako da se je to zgodilo. Slovenija se je znašla v nemogoči situaciji. A veste, s čim se mi v resnici soočamo? Da evropske institucije ne delujejo, ali pa vsaj ne delujejo trezno, če sem zelo diplomatski, pa sem zdaj na enega zelo konkretnega mislil. Ampak problem tega je, da se nanje ni mogoče zanesti in tudi ne slepo poslušati, kaj se tam govori. Mi se moramo pripraviti in vnaprej tako postaviti, da so stvari takšne, da ni škodljivih posledic. Če bi tako ravnali že od začetka, potem se seveda danes niti slučajno ne bi znašli v takšni situaciji, in tudi te seje zanesljivo ne bi bilo. Ker če bi razglasili takrat, ko je bil čas, zaporo meje hkrati z Madžarsko, bi se tok obrnil nekam drugam, in vsaj Slovenija bi se rešila in s tem bi pridobila čas, da se pripravi. Pripravi pa za kaj? Ves čas poudarjam kako je slabo, če se ne daje informacij, pa to ni samo slovenski problem, s tem se sooča zdaj tudi Nemčija, Avstrija in še kdo, zadržuje informacije o kakšnih stvareh tudi za mesec in več. Problem je, ker to dodatno vzbuja strah, nezaupanje v ljudi, nezaupanje v institucije sistema, in potem ljudi radikalizira. In cela ta situacija z migrantsko krizo ne počne nič drugega kot radikalizira volilno telo v smeri skrajnosti, v smeri tistih sil, ki bodo raztrgale Evropsko unijo, če se bo to še nadaljevalo. In očitno se bo, ker se ne zbere dovolj poguma, da bi se stvari postavilo tako, kot se mora, da se obrani svoje zunanje meje, in če tega ne naredi Evropska unija kot celota, je treba postaviti dodatno linijo tam dol v Makedoniji. Kdaj smo že to predlagali, in sodelovanje z Višegrajsko skupino. Jaz sem to predlagal v okviru tiste seje tukaj, ki je bila. A verjamete, da ste vsi proti glasovali?! In kako se stvari zanimivo spremenijo, a ne? Z zadnje seje pač strateškega sveta za varnost je pa predsednik države letel že naravnost na Češko povezovat potem Slovenijo in Višegrajsko skupino. Točno tisto, kar ste vi tukaj ob glasovanju zavrnili, ker je bil en od predlaganih sklepov za izredno sejo. In tako se samo izgublja čas, pa se vse dela polovičarsko. In tudi, mimogrede, to polovičarstvo je tudi danes na tej seji prisotno, ko je Vlada rekla, ""ja, podpiramo ta drugi predlog iskanja konsenza, ne podpiramo pa prvega predloga, torej celovito in sprotno informiranje o varnosti in vprašanju reševanja migrantske krize"". Ja kako pa boste iskali potem konsenz, dobro jutro gospe in gospodje, če ne boste dali najprej ustreznih informacij? Na osnovi česa pa? Na osnovi lepega nasmeha ali kako? In to polovičarstvo se ves čas vleče pri reševanju teh problemov. In zato ne pridemo nikamor, ker se zgubljamo v praznih besedah, namesto da bi se pogovorili jasno, kaj je treba prej narediti. In če bi se pravočasno poslušalo, kaj se je reklo, bi vedeli, da res, ko govorimo o teh migracijah, prvič, beguncev tukaj ni in jih fizično ne more biti. Begunec si po ženevski konvenciji, če jo je kdo sploh prebral, v prvi sosednji državi, celo znotraj države. In poglejte, koliko je tukaj Evropska unija z Nemčijo na čelu, ki je, mimogrede, kriva za to situacijo, dvolična. Ko gre za Ukrajino – Ukrajina je brez dvoma žrtev agresije. Begunce iz Ukrajine je praktično vsa Evropska unija, skoraj 100 % zavrnila in jih vrnila nazaj, češ da je zahodni del Ukrajine varen. Ni problema. Ko pa gre za tiste, ki pridejo čez pet, šest varnih držav, se pa reče, ""joj, pridite vsi, ejga, Evropa vas bo vse sprejela, bomo reševali vaše probleme"". To seveda ni nobeno reševanje problemov, to je lažen humanizem in lažna solidarnost, ki uvaža samo težave, varnostne probleme, na nek način, če hočete, tudi vojno na evropska tla. In s tem je treba prekiniti, ta tok je treba presekati do konca, enkrat za vselej, kajti sicer ne bo več Evropske unije, še enkrat povem. In potem bo problem, s katerim se soočamo, čisto drugače. Potem se ne bomo pogovarjali, kako bomo skupaj z Višegrajsko skupino vzpostavljali obrambno linijo na makedonski meji, pa bog daj, da bi uspela, ampak se bomo pogovarjali o tem, kako bomo samo še ščitili državo Slovenijo. Ampak, gospe in gospodje pa imamo za to kapacitete? Ali sploh obstajamo v smislu Churchillove maksime, da obstaja samo država, ki lahko uspešno obrani svoje meje? Ali imamo učinkovito vojsko? Ali imamo zadosti policije? Ali imamo usposobljene vse službe, tako da smo sami dejansko sposobni skrbeti zase in za svojo varnost? In če boste pošteni, bo vaš odgovor ne. Ker je Slovenija dolga leta varčevala točno na tem področju, zasanjana v to, da je v Evropi mir in blaginja, tako kot celotna Evropa, ki se je zdaj, ko je iznenada postavljena pred kruto realnost modernega sveta, s tem nesposobna soočiti, in sploh ne najde varnostnih odgovorov, ki so v resnici čisto enostavni. Treba je poslati vojno ladjevje dol, zapreti meje, gotovo. Pa ne samo na opazovalno misijo, gospe in gospodje. To mora biti prestrezna misija. In Evropa ima za to kapacitete, samo volje nima. In potem se zgublja s popolnoma trapastimi predlogi, kot je recimo tisti, kako bomo reševali migrantsko krizo v sodelovanju s Turčijo. Turčija je vir problema, če kdo ne ve tega. Turčija s tem izsiljuje Evropsko unijo. Grčija jim pa štango drži, zato ker ima levičarsko vlado, ki se norca dela iz cele Evrope, zaradi zamer pa hoče še več denarja. In tega ne boš na noben tak način rešil. Treba je pač postaviti stvari realno, jih realno oceniti, postaviti neko linijo in tam stvari obraniti, z vojaško silo. Ker drugače ne gre. Tudi to, kar bomo danes naredili na naslednji točki dnevnega reda, je odraz te vaše zavesti, da to vsi veste, samo za javnost potem govorite drugače. Pa zato, ker je to mogoče nekaterim institucijam v Evropski uniji še vedno bolj všeč, če se malo tako zapakira. Ampak to ne vodi nikamor; če se ta tok ne bo prekinil – ne omejil, prekinil – v tej zimi, Evropske unije zelo verjetno čez pol leta ne bo več. Jaz ne vem, ali se tega res nihče ne zaveda, ali se noče zavedati ali kaj. Poglejte, kaj se dogaja v Veliki Britaniji. V Veliki Britaniji je Cameron zdaj obrnil ploščo, pravi, da bi bil za obstoj Evropske unije, in so mu znotraj lastne stranke skočili v hrbet. On se je obrnil na londonskega župana, je rekel, ""no, zdaj boš pa pomagal, da bova prepričala"", on je rekel, ""ne, jaz sem absolutno za to, da gre Velika Britanija iz Evropske unije"". In če bo migrantski tok tekel naprej, in vse tako kaže pri taki silni neodločnosti, da ne bom še kaj hujšega rekel, se bo to nadaljevalo. In verjemite, to bo šlo kot domine. V mnogih državah, tudi v sosednji Avstriji, če še niste seznanjeni s tem, razmišljajo, da bi razpisali referendum o odhodu iz Evropske unije. Višegrajska skupina se praktično na to pripravlja, ker skupina znotraj je pa učinkovita in to bi moral biti zgled Evropski uniji za sodelovanje na varnostnem področju, na ekonomskem, na vseh. In zato je bil tudi tisti predlog tako na mestu in vsaj nekaj se zdaj na tej smeri dela. Samo kaj je problem? Prepozno, prepočasi in prepozno. Treba je stvari predvidevati vnaprej. In zato, gospe in gospodje, je tako pomembno, da se pravočasno informira tudi Državni zbor, da na nek način se potem vsaj generalno določi, kako se bo šlo, in da se pri tem poišče v največji možni meri konsenz. Saj to je bil v resnici naš predlog. Če se zavedamo, da gre tukaj za lažno humanitarnost, za lažno solidarnost pri uvozu migrantov, potem je treba iskati stvari, kako pomagati v resnici, in rešiti zadevo. In dokončna rešitev je samo ena – treba je vzpostaviti mirne cone tam, od koder ti ljudje prihajajo, in tja usmeriti vse kapacitete za morebitno pomoč. In to je tudi ekonomsko edino upravičeno. Dvakratno. Prvič zato, ker naredi mir in varnost v Evropi in se pač normalno investira, normalno ekonomija spet živi in imaš torej možnost sploh komu pomagati. Drugič pa zato, ker za tisti denar, ko ti enega samega migranta pripelješ sem v Evropo in ga tukaj probaš integrirati in ti seveda spodleti [[…]]Kajti gre za vprašanje, kdo se lahko integrira, in ti ljudje sami sebi getoezirajo, ker so to pravoverni muslimani in je treba upoštevati, kaj jim vera narekuje. Oni se nočejo. Poznate vsi te tragične primere, jih ne bom spet razlagal; tudi po dve generaciji živijo v Evropi, pa njihova hčera hodi z nemuslimanom in jo ubijejo in s tem štejejo, da so sebe očistili, ker je pač taka njihova vera. In to, oprostite, z Evropo ni združljivo. In kdor pozna šeriatsko pravo, ve, da to z demokracijo nima najmanjše skupne točke. To je popolnoma nezdružljivo. Šeriatsko pravo pa je sestavni del njihove vere, neločljiv sestavni del. In enkrat bi morali vsi že to vedeti. S tem da tisti, ki je ključen v tem primeru, žal ga danes ni v dvorani, to je dr. Cerar, vse to pozna. Kajti, ne boste verjeli, da izpit iz primerjalnega ustavnega prava, vključno s šeriatskim pravom, celo knjigo sem naredil pri dr. Cerarju, tako da on ve o čem govori, on ve, v čem je problem. Samo vprašanje, zakaj se potem odločneje ne ukrepa, kajti uvoz tega v Evropo pomeni samo varnostni problem, ne rešuje ne osnovnega problema, ne rešuje problemov v Evropi, ustvarja pa nove. In kar je najhuje, ogroža obstoj celotne Evropske unije in vsake države znotraj nje, če se seveda tega ne upošteva. Zaradi tega, gospe in gospodje, bi bilo tako pomembno, da smo sproti in celovito obveščeni o vseh stvareh, povezanih z migrantsko krizo in reševanjem te krize, brez sprenevedanja in brez česarkoli, da se manipulira z informacijami, da nekateri nekaj več vedo kot drugi. Kajti tukaj ne gre več samo za vprašanje, kot si morda kdo predstavlja, malo levo, malo desno ali pa reševanja tako ali drugače. Tukaj gre že dejansko za obstoj Evropske unije in s tem tudi za nadaljnjo usodo države Slovenije, ki bo v primeru, da se začnejo države odcepljati od Evropske unije in s tem dejansko pride do razpada, delno pa že soočena s tem – ker je schengen mrtev, pa se lahko tisočkrat reče, da ni, in smo odrezani s strani Avstrijcev iz schengenskega področja –, da bo Slovenija morala sama skrbeti zase. In še enkrat vas vprašam: ali je kdo v tej dvorani, ki verjame, da je ta trenutek Slovenija po svojih vojaških, policijskih, siceršnjih varnostnih kapacitetah sposobna preživeti v soočenju s takim izzivom, kot je migrantska kriza, sama zase? Naj tisti vzdigne roko. Hvala, ker ni nihče dvignil. Po tem vsaj vidim, da ste realisti."
1,ParlaMint-SI_2016-03-01-SDZ7-Redna-16.u28,SD,0.486572265625,2016-03-01,0.033147040754556656,"Hvala lepa za besedo, podpredsednik. Lep pozdrav tudi vsem navzočim v dvorani! Da so migracije del sodobnega sveta in da je ideja o pretoku ljudi, blaga in storitev vkomponirana v idejo o Evropski uniji, sem povedala že na decembrski seji Državnega zbora. Migracijski tokovi potekajo vsak dan, na vse strani neba, v države z drugačnimi kulturnimi in verskimi običaji in to zaradi ekonomske potrebe posameznika, zaradi potrebe po gospodarskem razvoju družbe, po razvoju trgovine, zaradi izobraževanja in ne nazadnje tudi zaradi želje po spoznavanju drugih držav in njihove kulturne dediščine. Žal se prav na tem prostoru, kjer kulturna dediščina seže daleč pred naše štetje in kjer bi naj bila zibelka civilizacije, odvijajo vojne grozote, katere najstarejši Evropejci podoživljajo s strahom. Z vojaškimi operacijami med različnimi verskimi skupinami in s pomočjo zahodnega sveta se bije predvsem boj za denar in oblast peščice. Ljudje, ki so bili doma v tem peklu, kjer se nenehno meri moč, so se priključili temu migrantsko-begunskemu toku. Ja, gre za večmilijonsko množico beguncev, otrok, žena, starejših in tudi moških. Ta množica beguncev je nastala zaradi uresničevanja nekih pomanjkljivih načrtov, kjer je zapisan cilj A, ne pa tudi cilj B ali cilj C. Pravzaprav se včasih zdi, da je to bilo vseskozi načrtovano. Žal. Slovenija se je postavila ob bok državam, ki zaostrujejo politiko do begunskega vprašanja, čeprav je že zdaj veljavna slovenska zakonodaja do beguncev in tujcev bila neizprosna, prav tako pa tudi slovenske ekonomske in gospodarske razmere niso bile obetavne ne za ekonomskem migrante ne za begunce, pa tudi odnos do drugačnih je odklonilen, tudi sovražen. Žal, tudi predlog novega zakona o mednarodni zaščiti, katerega danes obravnavamo na plenarnem zasedanju, ne prinaša kakšne prijaznejše rešitve beguncem. Poleg tega, da ohranja obstoječe ravni pravic prosilcev in oseb s priznano mednarodno zaščito, ki je že zdaj na minimalni ravni standardov, s posameznimi rešitvami še to zaostruje, a na drugi strani ga z amandmaji skuša blažiti. Ali bodo vsi ti ukrepi, ki jih Slovenija skupaj z državami članicami Evropske unije načrtuje, ustavili begunske tokove, bomo videli šele v naslednjih tednih in mesecih. Na tem mestu bi morali pozvati mednarodno skupnost, da ob trenutnem premirju resneje pristopi k reševanju razmer v državah, iz katerih prihaja glavnina beguncev in posledično tudi ekonomskih migrantov. Predvsem je treba v regiji ustaviti vojaške operacije, zagotoviti trdnejše zaveze vpletenih s strani k vzpostavitvi miru, le mir na teh območjih bo ustavil milijonski begunski tok. V Poslanski skupini Socialnih demokratov smo si prizadevali, da bomo z določenimi amandmaji, ki jih bomo podprli, zakon skušali ublažiti do te mere, da bo bolj sočuten do ljudi, ki zapuščajo svoje domove in bodo zaprosili za mednarodno zaščito."
1,ParlaMint-SI_2015-11-04-SDZ7-Izredna-23.u106,SD,0.4296875,2015-11-04,0.0017018516082316637,"Hvala, spoštovana podpredsednica. Spoštovana ministrica, kolegice, kolegi! Socialni demokrati smo podprli Predlog zakona o dopolnitvi Zakona o obrambi. Socialni demokrati smo tudi sopodpisniki Predloga sklepa o zavrnitvi razpisa zakonodajnega referenduma o noveli Zakona o obrambi, zato bomo podprli predlagani sklep, kot smo to že naredili na sinočnji seji Odbora za obrambo. Pobudniki referenduma imajo vso legitimno pravico, da dvomijo v razloge za sprejem dopolnil Zakona o obrambi in prav tako imajo vso pravico do negativne ocene glede samega postopka obravnave in sprejema teh dopolnil. Vlada se torej sooča z dvema mnenjema, ki sta tudi dve mnenji javnosti. Na eni strani so tisti, ki očitajo počasnost, neodzivnost, nepripravljenost na begunsko problematiko, na drugi strani pa so tisti, ki so mnenja, da Vlada prehitro in brez širše razprave odloča o tako pomembnem zakonu, kot je Zakon o obrambi, ki se sprejema z dvotretjinsko večino glasov navzočih poslancev. In da to v vsakem primeru pomeni več kot praviloma, lahko zagotovi vladna večina. Tu pa so tudi tisti, ki pa se dnevno soočajo s prihajajočo in odhajajočo množico ljudi na meji s Hrvaško in Avstrijo in skušajo tem ljudem pomagati ne le s hrano, pijačo, obleko ter medicinsko in drugo oskrbo, ampak tudi s tem, da se te ljudi varno pospremi preko ozemlja Slovenije, saj je Slovenija, kot vemo, tako kot Hrvaška, Srbija, Makedonija in Grčija tranzitna in ne obljubljena dežela. Spremstvo in nadzor pa opravijo policisti, ki na podlagi zakonskih določil nadzirajo prehod državne meje ter gibanje tujcev. Glede na razmerje med številom policistov in število ljudi, ki prehajajo ozemlje Republike Slovenije, je to na daljši rok težko izvajati, in prav ti policisti bodo morda rekli, da nujno potrebujejo pomoč zaradi trenutne preobremenitve. Zato se je Vlada in praktično tudi velika večina poslank in poslancev odločila, da se v teh trenutnih razmerah z dodelitvijo nekaterih policijskih pooblastil vojakom razbremeni delo policistov, ki so v teh prvih mesecih begunskega vala tudi s pomočjo navzočnosti vojakov obvladali ta masovni prihod ljudi s kriznih žarišč Bližnjega vzhoda. Že v stališču Poslanske skupine Socialnih demokratov smo se izrekli do dopolnitve Zakona o obrambi, da ne bo samo odgovor na aktualno stanje na naših mejah, temveč bo postavila še dodaten oporni steber že sedaj začetim aktivnostim Republike Slovenije pri reševanju begunske krize. Podatki kažejo, da je slovensko ozemlje prešlo čez 130 tisoč ljudi. Slovenija z velikimi napori policistov, predstavnikov civilne zaščite, humanitarcev, medicinskega osebja ter v zadnjih dneh tudi s pomočjo tujih policistov, zdravnikov in prostovoljcev pretok ljudi obvlada. Ob napovedanem večjem pritisku ljudi, ki gredo proti osrednjem delu Evrope pa moramo ubrati tudi pot zakonskih sprememb, ki nam bodo v tem trenutku pomagale pri učinkovitejšem prilagajanju dani situaciji kot tudi, v nadaljevanju, zagotavljanju varnosti državljank in državljanov Republike Slovenije kot tudi za begunce. Socialni demokrati smo ocenili, da nastala situacija pri odločanju in reševanju tega problema potrebuje mirno glavo. Tako je na strani politike, da se zadeve rešujejo preudarno, izbrano, predvsem pa brez koriščenja tega vprašanja za politično preigravanje. Kot sem že uvodoma dejal, bomo Socialni demokrati predlog sklepa podprli. Hvala lepa."
1,ParlaMint-SI_2015-11-04-SDZ7-Izredna-23.u171,SD,0.2158203125,2015-11-04,0.016875680536031723,"Hvala, gospod predsednik. Jaz mislim, da zadeve so resne in zato je tudi potreben resen pristop. Zagotovo je, da moramo imeti za to, da krepimo naš humanitarni odnos do beguncev, migrantov ali kakorkoli jih že želimo imenovati, tudi kapacitete. Naše kapacitete so bile do zdaj omejene, policiste bo treba spočiti, humanitarce bo treba spočiti in tukaj bo vojska z omejenimi pooblastili in z omejenim časom delovanja lahko k temu bistveno pripomogla. Tisti, ki se tega ne zaveda in vidi neko drugo zgodbo, ima vso pravico glasovati proti temu. Mislim pa, da velika večina tukaj odgovarja zelo trezno in odgovorno glede na okoliščine. Tudi jaz bom podprl ta predlog. Hvala lepa."
1,ParlaMint-SI_2019-01-30-SDZ8-Redna-04.u150,SD,-0.8828125,2019-01-30,0.0022827954962849617,"Hvala lepa za besedo, gospod podpredsednik. Tisto, s čimer bi želel startati, je to, kar se vleče čez celotno razpravo in je bilo na začetku izpostavljeno. Celo na neki točki sem bil omenjen, da legaliziram marakeški dogovor, to je bil še eden od nesporazumov. Način, na kakršnega se je ta točka postopoma oblikovala, je privedel do tega, da mnogi tukaj, še zlasti pa predlagatelji, niso znali na začetku razlikovati med marakeško politično deklaracijo, nastalo v okviru Evropske unije in njenega sodelovanja z Afriko znotraj Rabatskega procesa, kjer se da pokazati s prstom nazaj na predlagatelje; in na drugi strani globalnim dogovorom, spet lahko rečemo marakeški dogovor, ampak ne vsepovsod deklaracijo uporabljati, to je globalni dogovor o varnih, nadzorovanih in urejenih migracijah oziroma za takšne migracije, ker ima takšen cilj, kar si pravzaprav želimo – iz stanja neurejenosti priti v stanje urejenosti. In tretjo reč, kar sem dejansko ta teden dobil odgovor od ministra Počivalška na poslansko vprašanje, kdaj bomo implementirali Marakeško pogodbo o olajšanem dostopu do književnih del za slepe in slabovidne ter osebe z drugimi težavami branja. Torej tri popolnoma različne stvari. Prvi dve sta si podobni zgolj toliko, da vsebujeta nek načrt, kako se zadeve naj bi reševale v dogovoru z državami izvora migracij. Drugi je seveda globalni. Zagotavlja okvir medsebojnega sodelovanja, torej mednarodnega sodelovanja, ni pravno zavezujoč – tudi temu se je tako ali drugače nasprotovalo. Zaradi tega bom potem povedal, pod kakšnimi pogoji bi ta zadeva lahko bila pravno zavezujoča. In že to mešanje je bil prvi izhodiščni uvod v celotno zadevo, torej potrebujemo to. Pri zadnjem govorcu s tiste strani smo pa dobili končno potrditev, kaj je želja – to je politični program za evropske volitve. Preprosto. Če to zadevo postavimo hkrati z evropskimi volitvami, je to absolutno jasno – politični program, na podlagi katerega se bo poskušalo nagovarjati ljudi. In iz vseh teh razlogov nekdo ne more biti, vsaj pri zdravi pameti, za takšen referendum. Druga stvar, ki je važna, je samozavajanje že s samim imenom. Že nekajkrat sem opozoril na to, da govor o nezakonitih migracijah, ki je prehitri govor, preskoči postopek, s katerim se nezakonitost ugotovi; in to je tudi edino varovalo, ki ga imamo v demokratičnih družbah, kjer vlada vladavina prava, zato da ne pride do arbitrarnosti pri tem. In zdaj veste, da je največji sovražnik človekovih pravic ravno takšna arbitrarnost in ravno zaradi tega jih naš ustavni red postavlja tako visoko na piedestal oziroma iz njega izhaja – vse je treba brati skozi človekove pravice. Če boste brali komentar naše ustave, boste prišli do istega. Vse, Temeljno ustavno listino in tudi našo ustavo je treba brati skozi človekove pravice. To je bilo v domeni tistih, ki so to državo osnovali. Torej odpovedovanje temu je odpovedovanje državi in posledično tudi odpovedovanje evropski civilizaciji, o kateri je govor. Da bi ta dogovor lahko zavezoval in da bi lahko o njem imeli referendum, načeloma imeli referendum, bi morala to biti mednarodna pogodba. Za njo se ve, da se jo ratificira. Ker pa gre za politični dogovor, gre za okvir sodelovanja, iz katerega lahko nastanejo nove pogodbe, ampak te bomo ratificirali v tem državnem zboru. Lahko nastanejo novi zakoni, ampak te bomo morali sprejeti v tem državnem zboru. Te osnovne dileme kot takšne bodo vedno ostajale, ja, zaradi tega, ker zato, da je lahko neka zadeva v skladu z mednarodnim pravom, zavezujoča za državo, jo mora na ta način tudi sprejeti. Seveda se v mednarodnem pravu pojavljajo različna imena, kako čemu rečemo, ampak nekatere zadeve so pa le jasne. Ločimo pogodbe neodvisno od tega, kako jih poimenujemo, in na drugi strani tisto, o čemer so tudi kolegi tam govorili, mednarodno običajno pravo. Ja, mednarodno običajno pravo nastane, če obstaja relativno enaka praksa držav, ki jo spremlja pravna zavest. Eno in drugo mora obstajati. Ne pa, da je to zdaj prepuščeno vsaki posebej, ampak obstajati mora. In šele tisto preraste v načela. V primerjavi s Splošno deklaracijo človekovih pravic, ki je bila tako pamfletistično napisana, so tam res zgolj načela. Prvič, ta je dokument veliko daljši, iz njega lahko nekateri vidiki prerastejo kdaj v običajno pravo. Ja, to je vedno mogoče; ampak samo, če ga bodo države tudi izvajale in če ga bo spremljala pravna zavest. Čisto izključiti to možnost ni mogoče, ampak da bi pa vse in da bi v nasprotju z željo ali z interesi posameznih držav nastalo mednarodno običajno pravo, ki bi jo zavezovalo, to pa ne. Ampak je pa zelo važno vedeti eno stvar. V tem procesu na koncu za nastanek takšnega prava so bile pomembne zgolj države, ki so eksplicitno glasovale proti, ki so nasprotovale temu. In teh je bilo na koncu procesa dobesedno 5: Češka, Madžarska, Poljska, Izrael in Združene države, samo teh 5. Vsi drugi so se ali umaknili ali pa dopustili, da se je zadeva sprejela, bodisi na ravni same konference oziroma kasneje potrjeno znotraj Združenih narodov, kjer se je sprejemal poleg tega dogovora tudi dogovor o beguncih, ki pa ni problematičen, saj samo obnavlja tisto, kar je že v obstoječem mednarodnem pravu. To mednarodno pravo je za nas pomembna zadeva in tudi v našem ustavnem redu pride takoj za našo ustavo, nad našo zakonodajo. Ampak običajno, ko pridemo praktično do teh zadev, gre za takšne mednarodne pogodbe, ki so na tem nivoju, ne za karkoli drugega. Oziroma če že obstoji mednarodno običajno pravo, to obstoji na ravni zgolj načel, ne pa dovolj konkretiziranih pravil, iz katerih bi lahko neposredno izpeljevali pravne obveznosti. Zato je nujno vedeti, da lahko razumemo, zakaj je tolikokrat v samem dokumentu zapisana zaveza. Ampak to za nekoga, ki vsaj minimalno pozna mednarodno pravo, ni nič slabega oziroma ni nič presenetljivega v primerjavi z drugimi dokumenti. Tudi drugače multilateralne pogodbe prevajamo po tistem, ko so dejansko oblikovane na mednarodnem nivoju, ne pred njim. Bilateralne pa. Pri bilateralnih pa je vnaprejšnje poznavanje besedila, jasen pristanek Državnega zbora in tako naprej, tisti, ki je ključen. Tukaj se ni dogajalo ničesar presenetljivega, ničesar takšnega, kar bi bilo skrito, če je kdo le hotel videti. Poleg tega, tisto, kar se je dogajalo v evropskem okviru, je bilo posredno ali pa neposredno, tako kot vsa ostala vprašanja, ki so bila takrat vezana na begunske in migracijske teme, se jih je obravnavalo. In ena od tistih stvari, kamor se jih je umeščalo, je bila tudi naša Strategija mednarodnega razvojnega sodelovanja in humanitarne pomoči, ki je na evropski ravni, tudi tam imamo takšne dokumente, in tudi na državni ravni vključevala tudi ukvarjanje z migracijami. In od tam tudi tisti denar, ki je bil predviden, ki pa ni mogel biti v celoti niti porabljen, kaj šele karkoli drugega, ampak to je zdaj neka druga tema, v katero se ne bi želel spuščati. Torej nočem legitimizirati neumnosti ali neznanja. Druga takšna zadeva, ki sem jo danes na samem začetku videl in s katero želim polemizirati, je prisvajanje tudi v pamfletističnih besedilih nasprotnikov. Še zlasti gre za besedilo, s katerim se je danes operiralo Jeana-Louisa Harouela, ki je napisal sporazum, ki hoče zapreti usta vsaki kritiki migracij. Znotraj njega je uporabil citat Viktorja Hugoja. Ampak tak, kot je bil prezentiran s strani poslanca Horvata, ne bo točno. Prvič, večji del tistega, kar je Harouel sam napisal, je citiral kot Hugoja, to ne bo šlo. In na drugi strani, Hugo je nasprotoval bogastvu peščice in govoril ravno nasprotno od tistega, za kar si ga je Harouel najprej prisvojil in vsi drugi, ki ponavljajo za njim. En tak značilen citat Hugoja: »Družba, ki sprejema trpljenje, človeštvo, ki priznava vojno, sta zame manjvredna družba ter razvrednoteno človeštvo. Sam stremim k boljši družbi in naprednejšemu človeštvu. K družbi brez kraljev, k človeštvu brez meja.« Torej povsem v nasprotno smer. Ni prav, tudi če si velike avtoritete to sposojajo, da za njimi ponavljamo te zadeve. Preprosto nekateri avtorji ne sodijo v določene razprave, Hugo je vsekakor med njimi. Prej je že bilo omenjeno primerjanje neprimerljivega. Na eni strani celotni stroški za migranta in na drugi strani minimalna plača ali karkoli drugega. Ne. V tem primeru, če že hočemo to primerjati, potem je treba celotne stroške migranta in na drugi strani celotne stroške, posredne ali neposredne, ki tako ali drugače pripadajo državljanu; in to je precej višji od tistih zneskov, ki se jih navaja. Ali pa primerjati 18 evrov pa minimalno plačo, to pa je možno. To pa je primerljivo. Ker smo v zakonodaji, vsaj kar se mednarodne zaščite tiče, tako zožili ta socialni del, da je o njem nespametno govoriti. Obstaja zgolj še postopkovni. In končno glede nacionalnega interesa. Ja, nemški nacionalni interes lahko definira nemški parlament. Slovenski nacionalni interes pa je urejen svet. Urejen svet, v katerem vlada vladavina prava. Smo premajhni, da bi brez tega lahko zadeve urejali. Prispevek tega globalnega dogovora je ravno k bolj predvidljivemu svetu in le v predvidljivem svetu imamo kakšne možnosti; drugače bomo prisiljeni oziroma nas bo izsiljeval vsakdo, ki bo malo močnejši od nas. Svet, v katerem je vse odvisno zgolj od moči, ni svet, ki bi bil dober za takšne države, kot je Slovenija. Tudi v njemu se da preživeti, najverjetneje preživotariti, ampak bi bilo pametno razmišljati, da takšen svet in tisti, ki prispevajo k neurejenosti sveta, niso v našem nacionalnem interesu. Hvala za besedo."
1,ParlaMint-SI_2010-06-16-SDZ5-Izredna-25.u113,SD,-0.9169921875,2010-06-16,0.01786314696073532,"[[...]]sem večkrat slišala zelo, bom rekla nestrpne pozive k temu, da bi bilo treba vrniti Sloveniji ali pa zagotoviti Sloveniji, da se vrne v območje Furlanije-Julijske krajine, da je treba narediti red tukaj, ker so nam Italijani ukradli morje in tako naprej. Tisti, ki misli, da nisem pogledala v magnetogram, moram povedati da sem šla preveriti, če sem pravilno slišala, ker me je kar malo presekalo, da je treba prekiniti vse diplomatske odnose z Republiko Italijo. Jaz bi rekla tako, ne bi govorila, kot kolega Juri, ki bolj teorijo diplomacije pozna, jaz bi rekla tako - danes naj bi poklicali predsednika Vlade sem noter, ampak pri takšnih pobudah, bi morali poklicati tri ljudi: predsednika države, ki je, kot jaz vem, poveljnik oboroženih sil Republike Slovenije, predsednika Vlade in ministrico za obrambo. Zaradi tega, ker pri takšnih pobudah, je končna posledica vojna napoved. Jaz mislim, da ni razloga in ni vredno tako daleč iti, da bi v Državnem zboru propagirali nestrpnost do svojih sosedov. Vse probleme se da rešiti s pogovori, pogajanji in naj rečem še nekaj. Tudi s tem, da preberemo tisto, kar dobimo. Mi smo prebrali vaše gradivo, Vlada je dala vsem poslancem gradivo, o katerem sem že govorila v proceduralnem predlogu in bi rada opozorila, da konkretno gospod Potočnik ni nič narobe naredil v zvezi s sklicem seje tiste komisije, ki bi morala obravnavati problematiko odnosov Italije in Slovenije v zvezi s plinskim terminalom v Žavljah, zaradi tega, ker je sklical ta sestanek, vendar je bil odpovedan zaradi tega, ker je predsednik te komisije - ne vem, kako se piše, nek Grk pač - moral na vrat na nos vrniti se v svojo domovino, zaradi tega, da je reševal probleme v zvezi z njihovo dolžniško-finančno krizo. In zagotovo se bo ta sestanek kmalu tudi zgodil. Istočasno pa moram reči tudi to, zakaj ne bi sprejeli 4. točke, ki je bila v predlaganem sklepu predlagateljev izredne seje. Tudi sama se strinjam s tem, da je gospod komisar, prometni komisar v prejšnjem mandatu, nekorektno ravnal, čeprav formalno v interesu vseh državljanov evropskih držav, ki prihajajo v Slovenijo ali gredo čez Slovenijo in so bili prizadeti zaradi vinjet. Vendar lahko obljubim nekaj, kar je lahko zelo nevarno zame. Glavo si dam odrezat, da zagotovo niti v parlamentu Republike Italije niti v senatu Republike Italije niti Vlada Republike Italije ni gospodu - kako se že piše? - Tajaniju ukazala, naročila, predlagala, naj v zvezi z vinjetami ravna v korist državljanov Republike Italije. Tega pač ne verjamem. In zaradi tega sem tudi predlagala, da se 4. točka tega sklepa črta, ker mislim, da bi naredili presedan, ki bi nas zelo grde pokazal pred Evropsko unijo in tudi pred vsemi drugimi državami članicami Evropske unije. Hvala."
1,ParlaMint-SI_2015-09-23-SDZ7-Izredna-19.u20,SD,-0.96484375,2015-09-23,0.05828559026122093,"Hvala za besedo. Lep pozdrav vsem! Ko se pogovarjamo o begunski krizi, pravzaprav nekako ne moremo mimo ugotovitve, da je begunska kriza pravzaprav druga, ki je prizadela Evropo, če se pogovarjamo o Evropi. Prva je bila zagotovo ekonomska in finančna kriza. Če ostanemo pri begunski krizi, čeprav sta obe zelo tesno povezani, bi bilo vendarle treba ugotoviti, da je tako velik pritok beguncev v Evropo pravzaprav posledica nestabilnih razmer v islamskih državah, od koder prihajajo begunci v Evropo. Pravzaprav smo samo v Afganistanu poskušali nekako kontrolirano peljati postopek, če lahko temu rečemo kontrolirano, po vojaških aktivnostih se je nadaljevala nevojaška aktivnost, ki poteka ta hip v Afganistanu, z namenom, da se oblikuje neka demokratična oblast in s tem vzpostavitev normalnih razmer za delo in življenje. V nobenih drugih islamskih državah, od koder danes prihajajo begunci, se tega ne počne. Zato je tukaj nujen dialog, ki ga mora po mojem mnenju sprožiti EU, tako med ZDA, Kitajsko, Rusijo kot seveda EU. Brez tega dialoga konca krize v teh islamskih državah ne bo. Mi se lahko pogovarjamo o varnosti na dolgo in široko, vendar je center problema tam in brez tega globalnega dialoga ne bo rešitve. Dejstvo pa je, da nam je begunska kriza nekako postavila tudi ogledalo, kako smo v Evropi odreagirali na prejšnjo ekonomsko in finančno krizo. Bili smo neenotni in neenotni smo tudi pri begunski. Ekonomska in finančna kriza je pokazala, da je Evropa razdeljena na sever in jug, kako kruto rešujemo razmere na jugu in kako se bogatijo države na severu. Pri begunski krizi ugotavljamo, da vzhod Evrope reševanje begunske krize razume povsem drugače kot zahodni del. Obstaja zelo velika neenotnost in sledi nam zagotovo še ena delitev, ki bo nastala na podlagi religijskih delitev. Ta hip je Evropa razdeljena med dve religiji, srečali se bomo tudi s tretjo,, vse tri pa bodo poskušale dokazovati, da so samo za svoje vernike one tiste, ki lahko zagotovijo pravice, varnost, socialen napredek in razvoj posamezne religije. Torej nova delitev znotraj EU. Ob vseh teh krizah se moramo vprašati, ali ne gre vendarle za napad na Evropo, ali je vendarle kriza pokazala, da EU pravzaprav ni pridobila z reševanjem ekonomske in finančne krize, nenazadnje nam je tudi zelo enostavno ogledalo predstavila begunka, ki je povedala, da v Sloveniji ne želi ostati, ker nas smatrajo za revno državo. Posledica reševanja ekonomske in politične krize je torej, da nas smatrajo kot revno državo. Zelo zelo kritična presoja razmer, ampak nam razmere, ki smo jih slišali iz ust te begunke, morajo dati misliti, da ti ukrepi, ki so bili izvedeni, niso bili izvedeni v pravo smer. Če lahko resnično pohvalimo tako civilno zaščito in nevladne organizacije, ki so izpeljale vse postopke za to, da so begunci lahko prešli čez Slovenijo v druge države, ki so za njih enostavno ekonomsko bolj zanimive, je vendarle treba v tem trenutku opozoriti, da smo v času reševanja krize zelo veliko sredstev jemali prav na varnosti, na obrambnem sistemu, policiji. Skratka, to se nam bo zdaj pač začelo vračati kot nekaj, kar bo težko obvladljivo, če ne bomo pravočasno odreagirali. Civilna zaščita ima zagotovo omejene možnosti v prihodnosti, kako bomo varnostni vidik reševali. Policija je vložila velik napor, da ohrani schengenski režim. V praksi smo lahko doživeli, da schengenski režim v teh razmerah ne funkcionira. Treba se bo tudi vprašati, ali lahko znotraj EU še vedno funkcionira tako imenovano fiskalno pravilo, ki smo ga v Sloveniji zapisali celo v ustavo, in ali dejansko lahko govorimo o tem, da bodo svetovne bonitetne hiše začele dajati ocene o tem, ali bo naš denar, ki je vložen, oplemeniten s takšnimi obrestmi ali bo obremenjen z drugimi obrestmi. To so vprašanja, ki jih bo treba reševati skupaj, ravno med vsemi temi globalnimi igralci, ki sem jih na začetku predstavil. Brez tega bomo vsi potegnili kratko, še posebej, če ne vlagamo v varnost in v gospodarstvo. Hvala."
1,ParlaMint-SI_2015-09-21-SDZ7-Redna-11.u154,OTHER,0.70751953125,2015-09-21,0.9343344569206238,"Spoštovani podpredsednik, spoštovana gospa ministrica in ostale kolegice in kolegi! Smo priča eni največjih migrantskih begunskih kriz od druge svetovne vojne naprej. Z njo se sooča tudi Republika Slovenija, ki je med vikendom ali konec preteklega tedna ubrala edino pravo pot, in to je pravna pot, in na ta način zavarovalna zunanje meje Evropske unije oziroma tako imenovano schengensko mejo. Zaradi tega na tem mestu čestitam Vladi Republike Slovenije za to modro odločitev. Kajti, s tem so tudi bili nekako ohranjeni, ubranjeni temelji Evropske unije, tisti temelji, za katere smo tudi leta 2004 glasovali in jih izbrali, nenazadnje tudi vstopili v Evropsko unijo. Čestitke ob tem seveda gre humanitarnim organizacijam, Karitasu, Rdečemu križu in prostovoljcem, kajti to hkrati pomeni, da je ta begunska kriza tudi velika humanitarna kriza. Pokazali so, da so izjemno prirpavljeni. Tudi policija, vaša policija, ministrica, je pokazala veliko mero dobrodelnosti in humanitarnosti, predvsem v dotičnih primerih izgubljene družine in tako naprej. Malce špekuliram in bi na tem mestu še vedno izpostavljal pripravljenost Vlade Republike Slovenije. Namreč, mi smo bili priča, če se ne motim, da je v Republiko Slovenijo prestopilo okoli 2 tisoč 700 migrantov, nekje tukaj se vrtijo številke. Sprašujem se, kaj bi bilo, ni bilo od tega daleč, da bi vseh 20 tisoč migrantov, ki so že bili na Hrvaškem, prestopili oziroma pritisnili na našo schengensko mejo, tako so pa bili z vlaki in avtobusi poslani na Madžarsko. So ubrali to pot. Ali bi bila v temu primeru Vlada Republike Slovenije oziroma Republika Slovenija pripravljena v tolikšni meri, kot je bila sedaj pripravljena? Ali bi še naprej vztrajali pri branjenju schengenske meje? Ali bi se že takrat posvetovali v določeni meri glede koridorjev? Bi pa tudi rad vprašal naprej glede Frontex enot: Ali ste razmišljali kaj v tej smeri v fazi priprave za morebiten naslednji begunski val, da bi Frontex enote za zavarovanje schengenske meje zaprosili tudi za pomoč, glede na to, da se lahko ta val preusmeri, da naslednjih 20 tisoč beguncev ne bo šlo čez Hrvaško na Madžarsko ampak iz Hrvaške v Slovenijo, in situacija se bo precej spremenila? Sem pa, gospa ministrica, vesel, da se srečamo tukaj v Državnem zboru glede na to, da smo vas državljanke in državljani v preteklem tednu resnično pogrešali. Vam priporočam, da se v kriznih situacijah pojavite in s tem daste zaupanje državljankam in državljanom, da so varni. To samo dobronamerno. Hvala."
1,ParlaMint-SI_2021-03-26-SDZ8-Izredna-67.u160,OTHER,0.68603515625,2021-03-26,0.008093723095953465,"Spoštovana gospa podpredsednica, hvala za besedo. Spoštovani gospod minister, kolegice in kolegi! Danes razpravljamo na tej točki o spremembah in dopolnitvah Zakona o mednarodni zaščiti. Razprava je bila zelo temeljita in dolga že na samem odboru. Mi v Novi Sloveniji smo veseli, da je prišlo do tega koraka, smo veseli, da smo se tudi lahko po dolgi razpravi, vneti razpravi in, moram reči, zelo produktivni razpravi v koaliciji uspeli dogovoriti. Mi v Novi Sloveniji – krščanskih demokratih jemljemo to uskladitev kot majhen korak naprej, manjši kot smo si sami želeli, ampak smo zelo zadovoljni, da smo naredili ta korak naprej; in predvsem bomo s tem zagotovili manj kršitev. Naj takoj na začetku povem, da je tudi cilj sprememb in dopolnitev predloga zakona dodatna uskladitev z evropskim pravnim redom, in sicer z odpravo posameznih pomanjkljivosti pri prenosu evropske direktive. To je čisto za začetek. Če se pa vrnemo k samemu Zakonu o mednarodni zaščiti, že obstoječi zakon ureja možnost zavrnitve prošnje za mednarodno zaščito kot očitno neutemeljene v pospešenem postopku, če prosilec očitno ne izpolnjuje pogojev in je podan eden izmed zakonsko določenih razlogov. To že sedaj velja. Mi v koaliciji smo predlagali, da se tukaj dopolnjuje, in sicer – z namenom preprečevanja zlorab pa se v ugotavljanju upošteva, ali v konkretnem primeru obstaja utemeljen razlog, da je prosilec izvorno državo zapustil brez osebnega dokumenta. Jaz moram tukaj povedati osebno izkušnjo. V Ilirski Bistrici, ki je ena redkih občin, kjer ilegalni migranti še zmeraj prihajajo v večjih številkah kot lansko leto, smo v preteklosti velikokrat našli osebne dokumente v raznih potokih, cestah, jarkih, mi rečemo grabnih. In smo se temu čudili. In zaradi tega jaz mislim, da nobena oseba, čeprav marsikatera mogoče doživlja težko življenje, ne gre od svojega lastnega doma ne brez denarja ne brez osebnega dokumenta. Verjemite, da je to tako. Zaradi tega smo zelo veseli tega popravka. Druga stvar, ki jo v Novi Sloveniji pozdravljamo, v veljavnem zakonu ni ustrezne pravne podlage, s katero bi bilo mogoče prosilcem omejiti gibanje, tudi če nevarnost za to nedvomno obstaja. S tem se mi zelo strinjamo. En podatek – da vsi tisti ljudje, ki dajo vlogo za mednarodno zaščito, mislim, da jih več kot 80 % potem zbeži naprej. Zaradi tega te besede, da se večini prosilcev mednarodno zaščito zavrne, ta podatek oziroma artikulacija besed po mojem ni pravilna. Večina jih uide, 80 % jih uide neznano kam. Tistih 15 %, 20 %, ki jih ostane in počaka na odločbo, je negativnih. Če pa pogledamo iz samih podatkov, v letu 2019 je za mednarodno zaščito v Republiki Sloveniji zaprosilo 3 tisoč 821 oseb. Največ prosilcev je bilo državljanov Alžirije – tisoč 60, Maroka – 741, Pakistana – 540 in Afganistana – 433. To je za leto 2019. V letu 2019 je bila mednarodna zaščita priznana, to se pravi od 3 tisoč 821, od katerih jih je večina ušla, je bila priznana 85 osebam, od tega je bilo 81 osebam priznan status begunca, 4 pa status subsidiarne zaščite. In če malo pogledamo, iz katerih držav prihaja teh 85 oseb: 28 je državljanov Turčije, tam je vojno stanje, 17 je državljanov Sirije, 8 je državljanov Irana, 5 je državljanov Iraka, 5 državljanov Afganistana, 5 je državljanov Rusije, 3 so državljani Somalije, 2 sta državljana Nigerije, 2 državljana Palestine, 2 državljana Srbije in 2 sta državljana Jemna. Status mednarodne zaščite pa je bil priznan še državljanom Kameruna, Demokratične republike Konga, Egipta, Malija, Pakistana in Ruande. Nekaj podobnega se dogaja tudi v letu 2020. Mogoče samo s to spremembo, da je prošnjo vložilo največ državljanov iz Maroka, tam je tudi vojna, vojno stanje verjetno, tisoč 221 in tako naprej in tako naprej. Mislim, da se v tem predlogu sprememb in dopolnitev Zakona o mednarodni zaščiti delajo majhni koraki, ampak koraki v pravo smer; in da smo se v koaliciji pravilno zmenili in popravljamo to zadevo. V Novi Sloveniji – krščanskih demokratih smo veseli, da smo tudi predlagali, da se v določenih primerih omogoča ukinitev oziroma omejitev dajanja žepnine v teh primerih, če je bil njegov postopek za mednarodno zaščito že enkrat pravnomočno končan. Se mi zdi, da je to dobro, da se zadeve ne ponavljajo. Če ima zadostna lastna sredstva za preživljanje v višini zneska osnovnega minimalnega dohodka, če ima ta oseba, ki pride v Slovenijo, zadostna sredstva, je v redu, da se s temi sredstvi preživlja, ne da ga Slovenija. Imamo v Sloveniji dosti drugih težav, ki jih moramo nasloviti. In to, da se en mesec žepnina ne izplača, če brez dovoljenja zapusti kraj prebivanja, po domače povedano, če uide, če ne izpolnjuje obveznosti glede obveščanja pristojnih organov ali udeležbe pri osebnem razgovoru. Tudi to se je dogajalo. Mi ga povabimo v Slovenijo, poskrbimo za njega, tej osebi pa je težko priti na osebni razgovor. A se vam zdi to pravilno? Meni osebno ne. Če grem jaz v tujino, sem se moral javiti pri policiji prve tri mesece. Policija je prišla k meni v sobo pogledat, ko sem deloval v tujini, v Bruslju. In je pogledala predale, če so bile tam moje osebne stvari. Samo toliko za informacijo. Če storijo težjo kršitev bivanja iz 82. člena, to se pravi nasilje, nestrpnost, namerna škoda in tako naprej. Zdaj nimamo enega razloga, da proti človeku, za katerega skrbimo in ki je nasilen do drugih, uničuje stvari, ne moremo nobenih ukrepov potegniti; kar se nam v Novi Sloveniji – krščanskih demokratih ne zdi prav. Mogoče bi samo omenil še eno zadevo, in sicer Center za tujce v Postojni. Poznam ljudi, ki so bili večkrat tam, ki so si večkrat ta center ogledali, in moram reči, da je tam za te ljudi, ki bivajo v teh centrih, lepo poskrbljeno. Mogoče bom rekel, da je še boljše poskrbljeno kakor za marsikatero slovensko družino. Če se ne motim, dobijo šest obrokov, ampak vse to je za eno stranko v tem cenjenem zboru premalo. Osebno podpiram Predlog zakon o spremembah in dopolnitvah Zakona o mednarodni zaščiti in ga bom z veseljem podprl. Hvala za pozornost."
1,ParlaMint-SI_2015-11-05-SDZ7-Izredna-23.u58,OTHER,0.65185546875,2015-11-05,0.005938573740422726,"Spoštovani podpredsednik, hvala za besedo. Spoštovani ministrski zbor, kolegice in kolegi! Tudi po temu valu ne morem kaj, da se ne bi zahvalil vsemu osebju, ki še vedno sodeluje pri uravnavanju tega begunsko-migrantskega toka. Gre za policijo, vojsko, Rdeči križ, Civilno zaščito, prostovoljne organizacije in vse ostale. Jaz bi tukaj mogoče izpostavil tudi še posebej, ker vem, da so se še posebej trudili glede na dane okoliščine, predstavnike Zdravstvenega doma Brežice, Zdravstvenega doma Krško, ki so res vložili vse napore, da je ta kriza pravzaprav nekako v tistem največjem valu prebredena. Ne pristajam pa na neke teorije in razprave o tem, da če bi nekdo drug upravljal s tem migrantskim tokom ali pa če bi prej neke ukrepe sprejeli, da mi tega preprosto ne bi čutili. To preprosto ni res; ko pride na mejo 140 tisoč ljudi, moramo vsi vedeti, da nastane problem. Mi imamo lahko bodečo žico, lahko imamo dvanajstmetrski zid, ampak pred to mejo imamo še vedno sto tisoč ljudi. In to ne pomeni, da so ti ljudje v sosednji državi, ker tudi če imaš bodečo žico, tako kot jo imajo Madžari, je nimajo povsem na meji, jo imajo malo stran od meje, so že na tvojem ozemlju, kar pomeni, da ta problem s tem še zdaleč ni rešen. Ima določene efekte. Jaz sem zagovornik te ograje v skrajnem primeru, v skrajnem, dvakrat ponovim, nima pa take, kot želijo nekateri predstaviti. Tisti, ki so veliki zagovorniki madžarske meje, nekaj povsem pozabljajo: da ti begunci niso prišli v Dobovo, v Brežice, v Rigonce zaradi tega, ker imajo Madžari mejo, ampak zato, ker so bili tja pripeljani z avtobusi, in niso jih sami šofirali, ampak organizirano jih je prevažala Hrvaška. Tako da to je ta razlog, da so se izognili; pravzaprav je nekako izkazano, kot da je ograja madžarska zelo učinkovita, ampak verjemite mi – če bodo prišli nekoč na tisto ograjo, bo tudi tam problem, in na katerokoli ograjo. Kar se tiče sposobnosti Slovenije; jaz torej glede uravnavanja tega toka mislim, da se je zaenkrat izkazala, moramo pa vedeti, da nobena država se ni izkazala v tem pomenu, da tega ljudje in okoliško prebivalstvo ne bi opazilo. Imeli smo oziroma imamo še vedno; ima Italija probleme, poznamo Lampeduso, ima Grčija probleme, Madžarska je imela probleme in lahko da jih bo spet imela, če bodo prihajali na njeno ograjo. Probleme ima Španija; Španija ima dve eksklavi v Maroku, ki sta ograjeni z ograjami, in tam prihajajo ljudje na tisto ograjo in se obešajo po njej in jih pride recimo 300 ali 400 na leto preko. Skratka, namen je še vedno prestopiti tisto ograjo, ki je visoka šest metrov – tisti posnetki izgledajo grozljivo –, in pravzaprav je njihov edini namen, da stopijo tam preko in da pravzaprav vstopijo s tem v Evropsko unijo. Kar se tiče politike slovenske, se je pravzaprav izkazalo to, da nekateri želijo sredi te krize, ko je še kako pomembno, da imamo Vlado, da želijo, da ta vlada odstopi. Jaz mislim, da je to nedržavotvorno. Mogoče ta današnja seja niti ni tako problematična, kakor kdo, nekateri so za, nekateri so proti. Problem je to, da so neki pozivi po odstopu. Lepo vas prosim, pa v takih okoliščinah si res ne moremo privoščiti, da imamo državo brez vlade. Priča smo tudi nekim poskusom ločevanja dela policije, ki ga vsi hvalijo, pa vojske pa vseh teh organizacij, ki sem jih naštel, ki jih mogoče kdo hvali s figo v žepu, in potem ločevanje dela Vlade, pri tem pa se pozablja, da tisto, kar dela Vlada, se pravzaprav kaže skozi delo policije – delo Rdečega Križa mogoče malo manj –, vsekakor pa Civilne zaščite in vseh ostalih, ki jih Vlada skozi policijo organizira, da upravlja ta migrantski tok. Drugo delo Vlade razen tega je pravzaprav tudi zunanja politika. Tudi na tem se je Vlada izkazala kot uspešna. Vsi smo zaznali veliko veliko razliko pred tistim mini vrhom pa po mini vrhu, ker po tistem so dejansko zadeve začele teči v redu. Še vedno prihaja ogromno ljudi, ampak lahko vam rečem, glede na to, da prihajam iz občine Brežice, mi smo imeli tudi izredno sejo in lahko vam povem en ugotovitveni sklep, ki smo ga sprejeli v Brežicah. Glasi se tako: ""Občinski svet Občine Brežice ugotavlja, da je usmerjanje begunsko-migrantskega toka na območju Občine Brežice ustrezno in so razmere na območju občine kot običajno varne, tako za občane kot tudi turiste in druge obiskovalce občine."" To smo ugotovili v občinskem svetu in sprejeli ta ugotovitveni sklep soglasno, vsi svetniki vseh strank in vseh list. Tako da enostavno ne pristajam na to retoriko, ""ja, vi policisti ste delali dobro, Vlada pa ne dela dobro"". Poglejte, to je vse povezano, tako da tukaj enostavno ni mogoče ločevati, razen za določene politične namene. Veliko je bilo govora o tem sovražnem govoru; tukaj je treba izpostaviti, ne samo sovražni govor, ampak tudi nek hujskaški govor. Mi smo slišali izjave relativno hude županov lokalnih občin, celo take, ""tu je kot vojna, tukaj je kaos"". Glejte, take izjave delajo pravzaprav škodo gospodarstvu. Mi imamo tam razvit turizem in jaz si ne predstavljam, kateri turist iz ene tuje države bo šel v Brežice, če bo prebral nekje v svojem časopisu takšno izjavo, da pravzaprav gre za vojno ali pa da so razmere kot v vojni in da je pravzaprav kaos, kar pomeni neko neobvladljivo stanje. Veliko je bilo govora tudi o tem, ""dajmo meje zapreti"". Tudi v zvezi s tem je treba povedati, da zapiranje mej prav tako škodi gospodarstvu. Na to so opozorili naši lokalni podjetniki, pravijo, ""glej, zaprta meja pomeni manj prometa, pomeni manj kupcev, pomeni manj turistov, pomeni gospodarsko škodo"". In navedbe o tem, da dajmo filtrirati migrante in begunce, češ da je to kar tako mogoče, ko imaš ti 10 tisoč ljudi na meji, so pravzaprav deplasirane, to je nemogoče. Ali bomo mejo zaprli čisto, pa spuščali enega po enega, samo jaz ne vem, kako bo potem delovalo gospodarstvo, ali bodo pa meje relativne odprte in bodo hodili v Slovenijo begunci in migranti. Izjave o tem, kako je to vse preprosto, so zelo nerealne. Da ne bom kritiziral samo enih kritizerjev, bom še druge. To, da se neke organizacije nagibajo k temu, da bi Slovenijo tožile, češ da ne ravna dovolj humano z begunci, je tudi popolnoma deplasirano. Jaz lahko rečem za sebe – z menoj so bili še trije kolegi, smo zadevo izkusili na terenu, tako da smo delali celo noč, pomagali prostovoljcem –, moja izkušnja je, da je za te ljudi glede na te razmere zelo dobro poskrbljeno. Lahko bi bilo seveda boljše, vedno je prostora, ampak gre za to okoliščino, da so prišli skozi zeleno mejo, da so si želeli čim prej zapustiti Slovenijo, da niso bili zainteresirani, da bi ostali v kateremkoli nastanitvenem centru in da so pravzaprav želeli samo hrano, vodo in iti dalje, in za to je bilo več kot poskrbljeno. Tudi jaz, bom rekel, se pridružujem stališču, tudi predsednik republike ga je danes izrazil – treba je iti premišljeno, na vsako okoliščino se odzvati ustrezno, ne pa nekaj na zalogo; jaz si ne predstavljam, da bi bila ograja že sredi avgusta, sredi turistične sezone postavljena takole na zalogo, češ, saj smo vsi vedeli, da bodo prišli begunci. Tako da še enkrat pohvale za dosedanje ravnanje, se pravi, tudi Vladi, prav tako pa poziv vsem ostalim, da ne delajo problemov tam, kjer jih ni. Hvala."
1,ParlaMint-SI_2017-01-26-SDZ7-Redna-26.u163,OTHER,-1.0,2017-01-26,0.007943606935441494,"Hvala za besedo, predsedujoči. Zakon o tujcih krši našo ustavo, krši mednarodne konvencije, krši temeljne postulate humanosti. In prav slednje je tisto, kar mene osebno najbolj boli. Ne da so prekršene črke na nekem papirju, tudi če je ta papir slovenska ustava; ampak to, da se ljudi, ki so prišli od nekaj tisoč kilometrov stran, pušča na hladnem in da pred njimi kratko malo zapremo državo in jim ne priskočimo na pomoč. Še posebej zavrženo je, da se taka ureditev sprejema z argumentom, da naj bi begunci ogrožali našo varnost in celo človekove pravice naših ljudi. To je silno zavržen in pritlehen argument, češ zaščititi moramo človekove pravice državljank in državljanov Slovenije, sicer bodo te pravice odnesli begunci. To je nezaslišano. Kdo dnevno državljankam in državljanom Slovenije krši človekove pravice? Begunci? Ljudje iz Bližnjega vzhoda, ki bežijo pred, mimogrede, našimi bombami in našim plenjenjem njihovih držav? Ne! Slovenska politična oblast. Kdo je 300 tisoč naših ljudi pahnil pod prag tveganja revščine, ali so bili to begunci? Ne, bila je slovenska oblast. Kdo je navrtal naše banke? Spet, ali so bili to begunci? Ne, to je bila slovenska politika v navezavi z vrhovi gospodarstva. Kdo je slovenskim državljankam in državljanom zategnil pas, jim oklestil zdravstvo, oskubil šolstvo, zrezal socialo? Spet niso bili to begunci, bila je slovenska oblast. In tukaj poslušamo med celotno proceduro sprejemanja Zakona o tujcih s strani vladajočih in s strani desne opozicije, kako je treba pokazati zobe Bruslju, kako moramo imeti hrbtenico, da se upremo pritiskom iz Bruslja. Ampak v kakšnem kontekstu se to dogaja? Kar naenkrat bi slovenska politika kazala zobe Bruslju, da lahko neovirano krši človekove pravice drugih, šibkejših, v tem slučaju beguncev. Ko pride pa do realnega problema, zaščite naših interesov, interesov delovnih ljudi v Republiki Sloveniji, se pa celotna politična elita tukaj od Socialnih demokratov do Nove Slovenije na koncu dvorane in vsemi strankami vmes obnaša kot prvi podizvajalec Washingtona, Berlina in Bruslja. Za nam tuje interese zahodnih držav pošilja slovensko vojsko v tujino, provocirati oboroženi konflikt na meji Rusije, privatizira naša podjetja, našim ljudem zateguje pas. To je najslabše od dveh svetov, kar lahko dobimo. In tega sam ne bom nikoli podprl. Oprostite, to je zelo dvolična igra, grda igra hujskanja, grda igra sejanja sovraštva, kazanja s prstom na zunanjega sovražnika, ki to seveda ni, samo zato, da slovenska politika in slovenska oblast prikrije lastne svinjarije do slovenskih državljank in državljanov. Natančno to je vsa retorika, ki spremlja sprejetje Zakona o tujcih. Resno mislite, da gre za varnost, resno mislite, da gre za ohranjanje človekovih pravic slovenskih državljank in državljanov?! Malo morgen. Strah je najljubše orodje desne politike, da spodbudi ljudi v podporo sami sebi in da jim, medtem ko nahujskani ljudje s strahom zrejo proti nekim revežem, ki bežijo iz nekaj tisoč kilometrov oddaljenih opustošenih držav, uničujejo njihovo socialno državo, jim jemljejo njihove pravice, da se na splošno okoriščajo ter slabšajo dobrobit in blaginjo slovenskih državljank in državljanov. Zakon o tujcih krši človekove pravice, Zakon o tujcih je strašilo in je kriminal. In bom z največjim veseljem pritisnil na tipko »proti«; ob tem bom pa še upal, če tega kriminala ta državni zbor ni zmožen zavreči iz najbolj pritlehnih dnevnopolitičnih motivov, da bo to storil kdo drug, nemara Ustavno sodišče. Hvala."
1,ParlaMint-SI_2015-10-20-SDZ7-Izredna-22.u48,OTHER,-1.0,2015-10-20,0.003911481238901615,"Spoštovani podpredsednik, hvala za besedo. Spoštovane kolegice in kolegi! Ta situacija je povsem pričakovano krenila v smer nekako kritiziranja Vlade. Nikogar ne obsojan, ampak se mi zdi že kar nekako simptomatično, ko so neke, bom rekel temu izredne razmere, pa naj bodo izredne v smislu ustave ali pa ko gre za, ne vem, naravne nesreče, se takrat pač kritizira aktualno vlado, češ da ni vsega predvidela in ni mogla, da ni vsega naredila, kar bi morala. Mi smo en val beguncev že dali skozi. Jaz sem že takrat izrekel vse pohvale policistom. Jaz namreč prihajam iz Brežic, kjer smo še posebej na udaru kot obmejna občina glede tega vprašanja. In tokrat smo soočeni z bistveno večjim valom, priča smo bili dobesedno konvoju ljudi, ki je prihajal z meje proti brežiški policijski postaji. Ampak nek sklep občanov in vseh ljudi, ki so opazovali to dogajanje, je, da je bilo še vedno pod kontrolo policije. In tudi ne nazadnje danes se vrstijo številne pohvale, kar se tiče dela policije, civilne zaščite, humanitarnih organizacij in podobnih, kar pomeni, da so zadeve še vedno obvladljive, še vedno ni bilo nobenih izgredov v smislu, da bi kakorkoli nastradali občani, drugi državljani, policisti. Bilo je nekaj pretepov znotraj samih teh skupin, ampak to je v določeni meri povsem razumljivo. Gre za izmučene ljudi. Gre za ljudi, ki so različnih narodnosti, očitno imajo tudi kakšne spore s poti. Jaz težko ocenjujem. Ampak vse to je nekako razumljivo. Saj ne nazadnje, če pogledamo samo nek športni dogodek, kjer se pojavi ogromno število ljudi, se seveda poveča tudi tveganje za takšne izgrede. Kar je bistveno danes, pa je mogoče treba povedati, je to, da po eni strani hvalimo to delo policije, po novem tudi vojske – jaz sem bil včeraj na policijski postaji Brežice, smo imeli možnost videti tudi že vojaško policijo, vojaška vozila –, po drugi strani se pa kritizira Vlada. Pa ne nazadnje, poglejte, delo policije usmerja Ministrstvo za notranje zadeve, se pravi politični organi, tudi Vlada, in ni mogoče ločevati po eni strani dela policije in po drugi strani dela Vlade. Torej, če delajo policisti in vojska, pa civilna zaščita pa ostali na terenu dobro, je tudi to odraz dela Vlade. Po drugi strani pa moramo vedeti, da se soočamo z velikim številom migrantov in da se soočamo s situacijo, ko jih naši sosedje Hrvatje pravzaprav dostavljajo na mejo nekontrolirano. Jaz sem dobil neposredno informacijo od policistov. Povedali so mi, da jih iz avtobusov spuščajo na zadnji cestninski postaji pred mejnim prehodom in jih pač peš usmerjajo čez mejo. Potem jih vozijo na manjše mejne prehode. Skratka, skozi vse možne poti proti Sloveniji, kar pomeni, da je zadeva povsem utemeljeno nekako izven kontrole oziroma izven predvidljivih okvirov. Izven tistih okvirov, ki jih lahko ena članica EU predvidi od druge članice. Ne nazadnje, tega prej pri prvem valu ni bilo, tako da je povsem utemeljeno Slovenija verjetno pričakovala, da bo tudi v tem valu informacija vsaj takšna, da se bo vedelo, na kateri prehod prihaja koliko ljudi. Danes smo v tej vsej kritiki slišali, ""mi smo že zdavnaj to vedeli, mi smo predlagali ta zakon"", da bi se sprejel že ne vem kdaj. Seveda to ni res. Vi ste, ne vem, dva meseca nazaj predlagali spet tisto resolucijo o totalitarizmih, že tretjič, zadeva iz leta 1945, da ne rečem drugače, seveda pa niste predlagali zakona o obrambi. Tako da je to sklicevanje danes povsem deplasirano. Kar se tiče ograje, slišal sem kolega Gorenaka. Rekel je: ""Morali bi se priključiti Višegrajski skupini, postaviti to ograjo."" Poglejte, to ni tako preprosto. Jaz sem povedal, prihajam iz obmejne občine, mi imamo tam mejo tudi skozi eno gostilno. Če sediš za eno mizo, si v eni državi, če za drugo, si v drugi. Imamo potoke, mejne reke in to ni zadeva, ki bi se sprožila čez noč. Ne nazadnje pa tega ni storila niti Hrvaška. Sploh pa, če omenim to Višegrajsko skupino; nekatere države iz te skupine so tudi že nekoč v zgodovini podpisale eno izjavo glede reševanja problematike tudi v Iraku, pa poglejte, kako je sedaj to rešeno. Ni ravno najbolj posrečeno, tako da tudi take akcije je treba vzeti v obzir. Mogoče te države gledajo zadeve nekoliko s svoje perspektive, mi pa vendarle smo neka tranzitna država in se bomo morali zanesti najbolj na sebe, pa mogoče manj na druge države. Skratka, pričakovano kritiziranje. Me pa veseli, da boste podprli ta zakon. Jaz mislim, da je pomoč vojske na terenu potrebna. Vedeti pa moramo, da ni vsemogočna. Da to ne bo preprečilo prihoda beguncev, tudi na madžarsko mejo ne. Še vedno bodo odprte transportne poti in če se bo sosednja država odločila, da bo napotila vlak, poln beguncev, v sosednjo državo, se pravi, da tega transporta ne bo mogoče preprečiti. Zadeve bo treba reševati pri izvoru, seveda pa je to tudi apel in poziv mednarodni skupnosti. Hvala."
1,ParlaMint-SI_2020-05-26-SDZ8-Redna-17.u222,OTHER,-1.0,2020-05-26,0.0014790123095735908,"Spoštovani, hvala za besedo. Že od prvega dne te nove vlade lahko sledimo, kako Janez Janša razume epidemijo − kot priložnost za udar na demokracijo, medije, policijo, proračun in državo. Tisti, ki temu nasprotujemo, smo tarča napadov, da delujemo protidržavno in izdajalsko. Seveda, prva naloga madžarske vlade v Sloveniji je vzeti legitimnost opoziciji in jo onemogočiti. Ključni orodji te strategije sta strah in laž. Vlada nas tako straši, da prihaja nov begunski val, a na meji dnevno beležimo le okoli 20 prehodov manj kot v enakem obdobju lani. Tudi na turško-grški meji se situacija umirja. Na vidiku ni nobene ponovitve leta 2015. Ključni argument za uporabo vojske v policijskih vlogah je torej čista izmišljotina. A tudi če ne bi bila, kaj bo pa počela vojska s policijskimi pooblastili? Preganjala že tako pregnane in revne begunce in jih v sodelovanju s Hrvaško nelegalno potiskala nazaj v humanitarno katastrofo Bosne, kot je to že naredila s 16 tisoč ubogimi dušami od leta 2016 do danes. Ne ogrožajo nas goli in bosi begunci, ampak vlada, slovenska vlada. Seveda vlada predstavlja, da so to samo izredni ukrepi, a izredni ukrepi imajo grdo navado, da ostanejo še dolgo po tem, ko zanje več ni potrebe, če je sploh kdaj bila. Take izkušnje smo imeli s prejšnjo krizo, uvedli so Zujf, omejili referendum in v ustavo zapisali fiskalno pravilo. Vse to nas spremlja še danes. V tokratni krizi je na kocki še veliko več: zasebnost, svoboda, demokracija. Saj v realnem času vsi lahko vidimo, kako vlada tepta vse okoli sebe; sodstvo je krivosodje, mediji lažejo, opozicija je notranji sovražnik, strokovno mnenje nima vrednosti, če ne podpira policijske države SDS. Zato se neke vrste poskuša izpeljati udar, tudi še na NIJZ. Za vsem pljuvaštvom, strupom in lažmi se skrajna desnica prodaja, kako s krizami dobro upravlja, no, v resnici ne razume ne stisk ljudi niti gospodarstva. Za ihto vlade Janeza Janše je popolna nesposobnost. Podjetjem ne zna pomagati, le poglejmo, kako se je zataknila jamstvena shema. Pri milijardah evrov pomoči je število brezposelnih poskočilo za 10 tisoč. Spomnimo še na muzeje, ki so se odprli tako, da se niso odprli. Poročila s terena pravijo, da so vladna navodila za odpiranje šol neslana šala. Izobraževanje skupaj drži le predanost učiteljic in učiteljev. Kacin pa na Krku. Ukrepi se spreminjajo iz danes na jutri, brez strokovne podlage. Med to parado nesposobnosti je nastradalo prebivalstvo. Še tisto malo pomoči ljudem, kolikor je v koronazakonu sploh je, Vlada ukinja s koncem meseca. V ta namen se je prav hitro podvizala s preklicem epidemije. Kako bodo preživeli samozaposleni, prekarci, delavci, študenti, brezposelni in drugi, to očitno Janeza Janše ne zanima. Bi pa vojsko na meji in nad ljudstvo, to pa ja. Zato pri strašenju z begunci ne smemo pozabiti, kako v koaliciji poskušajo zlorabiti oblast. Hvala."
2,ParlaMint-SI_2020-09-18-SDZ8-Izredna-44.u18,SDS,0.67919921875,2020-09-18,0.007920731790363789,"Hvala za besedo. Vsem prav lep pozdrav, še posebno lep pozdrav pa junakom tretjega nadstropja, ki jim je namenjena tale pentljica, ki jo danes nosim. Prošnjo s tem smo dobili v Državni zbor, sem se odzval, tudi nekateri kolegice in kolegi. Namenjena je tistim na hematološko-onkološkemu oddelku Pediatrične klinike in vsem drugim bolnim otrokom. V našem skupnem imenu naj najprej zaželim vsem čimprejšnjo in popolno ozdravitev. Zaželel pa bi si tudi, da bi v Državnem zboru ozdraveli vsi, ki gradijo na netenju nestrpnosti in na neresnicah in na nepoznavanju prava. Ker drugače si tegale, kar je danes pred nami, zmazka, ki se imenuje Interpelacija o delu in odgovornosti ministra za notranje zadeve Aleša Hojsa, preprosto ni mogoče razložiti. Kaj je ustavnopravno oziroma skladno s pravnim redom Republike Slovenije interpelacija? To je razprava o delu in odgovornosti ministra, o tem, ali dela zakonito, v pravnem pomenu besede, o tem, ali so politike ustrezne, in hkrati je to tudi možnost, da se povejo določeni predlogi, da določene usmeritve in na koncu je lahko glasovanje o zaupnici ali nezaupnici. To je interpelacija. Ali to ustreza temu delu? Poglejmo pravno, na čem temelji ta interpelacija. Minister Hojs je spoštoval pravnomočno odločitev sodišča Republike Slovenije, zato je proti njemu vložena interpelacija. Oprostite, take oslarije pa res lahko prodajaš samo v Sloveniji, s tem da imaš vse osrednje medije na svoji strani. Če bi gospod Hojs ne spoštoval sodišča, ne upošteval odločbe sodišča, potem bi bila dejansko možna in upravičena interpelacija. Ampak še enkrat povem: on je spoštoval odločitev sodišča in zato je dobil interpelacijo. To pomeni, da tisti, ki so jo vložili in ki jo danes zagovarjajo, nimajo pojma o pravu, kar je sramota za Državni zbor, ali pa zavestno manipulirajo z javnostjo, igrajo na čustva in upajo, da nihče ne bo opazil, kakšno žalostno igro se grejo. Samo ti dve možnosti sta, kajti gospod minister je spoštoval odločbo sodišča. In to je vse. Poglejmo politično. Ali je minister ravnal pravilno, ker je upošteval pravni red, ker je spoštoval pravni red? Ali je to pravilna politika? Minister je – pazite! – tudi ustavnopravno prisegel spoštovanju pravnega reda Republike Slovenije. Se pravi, je ta politika edina pravilna. Če bi ravnal kakorkoli drugače, bi bila dejansko lahko upravičena interpelacija. Ampak ta interpelacija je pa tukaj. Oprostite, tudi politično nekdo nima pojma ali pa zelo grdo in nesramno manipulira ter neti nestrpnost. Poglejmo še tretji sklop, očitek v zvezi z NPU. NPU se je takrat, ko se ga je postavljalo – se dobro spomnim razprave – prikazovalo kot nek slovenski FBI, ki bo takole [[tlesk s prsti]] razrešil vse najtežje primere v Republiki Sloveniji. Ali pa je res zdaj upravičil s svojim ravnanjem, s konkretnimi dosežki svoj obstoj? Z vso odgovornostjo trdim, da ne. In kot usmeritev ministru bi veljalo razmisliti celo o tem, da bi gospod minister pripravili zakon in NPU enostavno ukinili in ga združili z vsemi ostalimi sistemi v ministrstvu, tako da ne bo to neka država v državi, ki danes, žal, po učinkih ne služi ničemur drugemu kot temu, da s svojo mehko roko pokrije najtežji kriminal, ki ga ne razišče, in potem nikoli ne doživi epiloga. In ne boste verjeli, kar od nekaj ljudi sem slišal tule po Ljubljani, da se posamezniki iz NPU s tem celo hvalijo, ko so v kakšni družbi, da niso raziskali zgodbe o NLB, da niso raziskali vsega ostalega, kar je bilo naloženo NPU. Oni se hvalijo s tem! Se pravi, je tu nekaj hudo, hudo sistemsko narobe. Ali je bila potem pravilna zamenjava – seveda, lahko bi se pogovarjali o tem, da je bila prepozna. Bila je edina pravilna poteza, kakršnakoli druga bi bila napačna. Bi bilo pa za naprej dejansko treba razmisliti o tem, da se ta del ustrezno preoblikuje oziroma da se to zlije nazaj v enoten sistem, ki bo deloval bolj učinkovito kot zdaj, ko ta izjema v bistvu omogoča, da nekatere stvari ne doživijo epiloga. Ne pozabite, živimo v državi, kjer so posamezniku, navadnemu državljanu, za 140 evro rubili celo hišo in jo prodali na dražbi. Po drugi strani imamo tu neko družino, vsi jo dobro poznate, ki ji je bilo opravičenih že 50 milijonov dolgov. Nekdo si je prilastil 50 milijonov, jih pobasal, odpeljal – nobenega epiloga, vse lepo pokrito, vse pravno korektno. In zdaj naj mi še nekdo govori, da smo pred zakonom vsi enaki! To je pa resen problem. Tu se pa postavlja podvprašanje ustavnosti Republike Slovenije. Ustavnost Republike Slovenije, ki se postavlja pod vprašaj, je še kje. Ko gre, recimo, za vprašanje svobode govora. Pri celi tej zgodbi smo priče enemu enostavnemu triku – preusmerjanju pozornosti. Tam se nekje neti čustva, gre za nek pojav, ki ga je bilo treba zatirati, in udri z ognjem in mečem po tem, zato da ne bi kdo opazil, kaj se v ozadju na področju kriminalitete v resnici dogaja; da tisti najtežji kriminal ne doživi ustreznega epiloga. To se pravi, da je ta interpelacija v tem smislu dobesedno v pomoč kriminalcem. Se zavedate predlagatelji tega? To je star trik. Mimogrede, saj veste, to je že sto let zdaj, kako socialisti uresničujejo svoje trike. So za mir in enakost in zato lahko ropajo in pobijajo. Tako se je končala druga svetovna vojna. So antifašisti, zato lahko izvajajo fašistično nasilje po ulicah in tako dalje in tako naprej, da ne bom našteval. Oblika tega trika je tudi to: pod navideznim preganjanjem kriminalitete in napak v resnici preusmeriš pozornost, zato da se ne bi videlo, kaj je v družbi res narobe. Temu bo pa treba posvetiti bistveno več energije in pozornosti kot doslej. Potem je pa še en preprost premislek, ki bi moral biti temelj, da se kaj takega sploh nikoli ne bi smelo pojaviti. Poglejte, kam smo v tej državi v resnici prišli s tem stalnim netenjem nestrpnosti, kar počnejo levičarji in potem seveda to ves čas kažejo na druge. Ampak to se dogaja dnevno. Če želite en krasen primer, ravno najnovejši – v sredno smo v Kranju obravnavali vprašanja kriminalitete ob zlorabah socialnih transferjev in masovnem priseljevanju, kjer je pač vprašanje ponarejanja listin, kar je seveda kaznivo dejanje, kjer je vprašanje opustitve dolžnostnega ravnanja, kar je spet kaznivo dejanje, kjer je odprto vprašanje malomarnega dela v službi, kar je spet kaznivo dejanje, kar je še cel kup drugih zlorab. Samo o tem smo govorili in vsi sklepi, ki so bili predlagani, so bili praktično soglasno sprejeti. Vsi. Vsi so glasovali »za«. Ali ste to lahko v osrednjih medijih prebrali? Niste. Pač pa ste lahko danes od nekega Kneza brali nekaj o nacizmu, pa netenju, pa koga motijo sosedi. Kdo, razen tega človeka, je o tem govoril? On je o tem govoril. Se pravi, on neti nestrpnost. To pa je problem, da pod krinko preganjanja nestrpnosti se v resnici zanalašč neti nestrpnost. Tukaj bi se pa že lahko pogovarjali o kaznivih dejanjih in o vprašanju svobode govora. Velikokrat sem že opozarjal tudi na tole, kar se dogaja s platformami. Dogaja se v Sloveniji, slovenskim državljanom, počnejo to slovenski državljani, in trdim, da oni niso nad ustavo. Gospod minister, tudi to bi veljajo pogledati, koliko je to legalno, ko se pod krinko preganjanja tega ali onega v resnici izvaja sistematična in načrtna cenzura zato, ker se hoče ustaviti resnico, ker resnica je v resnici tista, ki koga boli. Nič drugega nikogar ne moti, resnica pa zelo. Žal vsak dan bolj in to bi nas moralo pa vse zelo skrbeti. To se pravi, svoboda javne besede je prvi pogoj, da demokracija deluje in svoboda javne besede ne sme biti z ničemer omejena, dokler je v mejah slovenske ustave. Zato nadaljujem tam, kjer sem prej končal. Kam smo prišli? Spomnim se, ko smo pisali slovensko ustavo pa potem, ko smo se osamosvojili. Vedno je bila na dnevnem redu preprosta beseda: tudi če se o ničemer ne strinjava, ampak vse bom naredil za to, da boš tudi ti lahko povedal svoje mnenje. To, gospe in gospodje, je demokratično, edino demokratično. To je odraz razumevanja, kaj pomeni svoboda javne besede; da se soočijo mnenja, da se soočijo argumenti in da se potem poišče optimalna rešitev. Tole, kar je pa pred nami, je pa netenje nestrpnosti in to na zelo pritlehen način. Thompson in ustaštvo, Thompson se je javno večkratno distanciral od ustaštva. Kolikor vem, je celo imel nekaj sodnih postopkov zoper tiste, ki so pač to zlorabljali. Njemu so podtaknili neko pesem, to je sodno dokazano, če ne veste tega, na katero se pa dostikrat celo pri nas vsi javno sklicujejo. Posneli so jo levičarji, potem so pa rekli, glejte, to je njegovo. Ali veste za to finto? To je stari trik te Antife. Saj veste, da v priročniku Antife, ki je bil objavljen na internetu že pred nekaj leti, lepo piše, narišite hakelnkrojce zato, da potem lahko preganjate tiste. Točno tisti trik je. Thompson se je tudi v Sloveniji, v intervjuju na RTV Slovenija, javno distanciral od ustaštva. Ali ni zanimivo? In tisti, ki mu je to omogočil, to je bil Igor Pirkovič, je bil potem kaznovan, zato ker mu je dal besedo. Tukaj se pa vidi tisti ta drugi trik levičarjev, ki vpijejo, da je v imenu resnice treba preprečiti enim, da govorijo. Ah, bežite, no. Dobro jutro! Pa smo v Orwellu 1984. To je pa resnica, gospe in gospodje! On se je javno distanciral od tega, kar je tukaj v temelju vaše interpelacije. Kar pomeni, da zavestno lažete. To je zavestna laž, to ni več, da niste vedeli. On je to povedal na RTV Slovenija, lahko zdajle pogledate, pa pred tem že mnogokrat – so druge zgodbe. To se pravi, vse, na čemer je utemeljena ta interpelacija, je pravno neznanje in laž in zavestno netenje negativnih čustev. To, gospe in gospodje, je pa netenje nestrpnosti, to je protiustavno ravnanje, ta interpelacija je v tem delu celo protiustavna. Upam, da se zavedate tega, sicer pa mislim, da je bil to tudi vaš namen. Kam smo prišli? Da se hoče prepovedati, da bi nekdo prepeval. Glejte, eni poslušajo pač Ceco, eni poslušajo Thompsona, eni poslušajo celo kombinatke, pa živimo v državi, kjer so po 2. svetovni vojni, tisti, ki jih te opevajo, živa mladoletna dekleta zazidali v Hudo jamo pa ki so med 2. svetovno vojno, recimo, na Gorenjskem, na jeseniškem koncu, prepričali enega ubogega otroka, da je ruzak nesel v šolo, v katerem je bilo razstrelimo, pa je bilo potem –če me spomin ne vara – 12 mrtvih otrok, pa še 10 jih je kasneje umrlo. Toliko o silnih junaštvih, ki se opevajo pri tem. Ampak, pač, če nekdo to posluša, naj posluša. Temu se reče strpnost, gospe in gospodje. Samo treba je poznati dejstva. In kam smo prišli? Da se hoče eno prepovedovati, drugo se pa dovoljuje. Vsak naj posluša svoje. To je edino normalno na tem svetu. Da na temu temelji interpelacija, to je pa zelo žalostno, ker to potem pove, kaj je pravzaprav realen namen. Realen namen je spet poglabljanje ideoloških razlik, netenje nestrpnosti, preusmerjanje pozornosti. Komu je to v korist? Sloveniji zagotovo ne. Ali je to v korist pregonu kriminala? Zagotovo ne, ravno nasprotno! Ali je to v korist boljšemu življenju? Koga le? Ta interpelacija je zelo žalosten trik, ki je tudi v celoti zgrešil svoj namen, ker ta trik deluje do tistega trenutka, ko ga razgališ. Ko pa je cesar gol, pa seveda zadeva postane precej drugačna. V tem primeru je stvar točno taka, kot sem povedal. Temelji na očitni, dokazljivi tudi, če želite, sodno dokazljivi laži, temelji na pravnem neznanju ali pa na zavestnem manipuliranju in temelji na netenju nestrpnosti, zato da bi se ljudje, ki sploh ne vedo, za kaj v resnici gre, postavil na neke okope in začel nažigati en po drugem. Ampak, za to ne bi bili krivi ljudje, krivi ste tisti, ki s takimi stvarmi pridete v Državni zbor. Tudi enostavno ne verjamem, da vsega tega niste vedeli, ampak sem prepričan, da zavestno manipulirate, kar je pa potem čisto nekaj drugega. Se pravi, da ste vedeli, da se je Thompson javno distanciral od ustaštva, da ste vedeli, da obstaja pravnomočna odločba, ki jo minister mora upoštevati, ker to izhaja iz načela delitve oblasti. Če je na nekem področju pravnomočna odločba sodišča, jo je minister dolžan upoštevati. To je tudi edina politika, ki je pravilna, če izhajamo iz načela pravne države, da je pač treba pravo spoštovati in da odločitev ene veje oblasti zavezuje tudi drugo vejo oblasti. Še posebej pa to velja, ko gre za izvršilno vejo oblasti, kajti izvršilna veja oblasti, za razliko od nas tukaj v parlamentu, mora imeti za vsako svojo odločitev pravno podlago in je torej dolžna spoštovati bodisi zakone, ki jih sprejema zakonodajna veja oblasti, bodisi sodne odločbe od ustavnega reda, ko gre za Ustavno sodišče, pa tja do drugih odločb, ki konkretno zadevajo njihovo ravnanje in delo. To se pravi, za zadevo, kjer je minister dosledno in korektno spoštoval pravo, pravni red Republike Slovenije, načelo delitve oblasti, pravnomočno sodbo sodišča in razpolago s pravilnimi podatki in jih tudi korektno predstavil, ste vi vložili interpelacijo. Ta interpelacija je res ja, ampak interpelacija o vas, o vas samih, ker gre samo in izključno za netenje nestrpnosti, pa za čisto nič drugega, zato da se ne bi videlo, kaj se v resnici v tej državi dogaja. Da imamo, žal, celo zgodbo v minulih letih o najtežjih oblikah kriminalitete, ki niso doživele ustreznega sodnega epiloga. To se dogaja na vseh ravneh. Policisti vedo povedati primere, ko dajo naprej predloge za pregon, pa ne gredo naprej, jih ustavijo že nekateri šefi. Potem pride to na tožilstvo, pa kakšna tožilka toliko časa čaka, da zadeva zastara, in potem da hitro uniči dokazen material, da se nekoga zaščiti. To pomeni, da je v bistvu tisti, ki tako ravna, soudeležen v ščitenju kriminala, ščitenje kriminala je pa kriminal sam po sebi – se tega zavedate? Opustitev dolžnostnega ravnanja, malomarno delo v službi sta kaznivi dejanji po Kazenskem zakoniku Republike Slovenije. Vprašanje načela enakosti. Vsak dan imamo takih primerov, kolikor hočete. To pa je tisto, čemur bi moral minister dati več pozornosti. Tukaj se pa vsi strinjamo. Samo naloge, ki so zdaj pred ministrom, so izjemno obširne. Imamo hkrati še epidemijo, imamo hkrati še vprašanje južne meje, kjer je situacija taka, da jaz javno povem, da nikakor nisem zadovoljen. To ni v redu. Ampak na to smo pravočasno opozarjali in pravočasno je bil vložen predlog, da bi dovolili aktivacijo Slovenske vojske, pa ste takrat rekli, da saj to je manj, kot je bilo lansko leto. Ja seveda! Zato, ker je bilo tisto zatišje zaradi tako imenovanega lock downa zaradi pandemije. Zdaj pa zadeve gorijo in to ne samo pri nas, tudi v iz Italije slišim zelo, zelo jezne glasove, kajti situacija ni dobra in treba je vedeti, če ne bomo mi ustrezno zaščitili južne meje, bodo sosedje zapirali mejo proti nam. To, upam, da je jasno vsem! Razen, če je to komu cilj, samo potem bodite toliko pošteni, pa to javno povejte, za kaj v resnici gre. Samo upam, da bo ministrstvo upoštevalo predlog, ki smo ga na Odboru za notranjo politiko, ki ga vodim, že sprejeli, in ponovno predlagali aktivacijo tega člena, in da bo iskalo še druge rešitve, da se meja čim bolj ustrezno zaščiti. Sam bi predlagal to, da se poskuša zagotoviti kakšno pomoč iz tujine, pa še kaj, kar nam je bilo v preteklosti že ponujeno, ker situacija se bo še poslabševala. Tukaj je treba pravočasno ukrepati. Treba je pa vse to, o čemer smo danes govorili, narediti; treba je narediti slovensko policijo bolj učinkovito; treba je odločiti, da NPU ne bo neka država v državi, ki bo prej prikrivala ali pa pomagala prikriti kazniva dejanja, da potem ne doživi ustreznega epiloga, ampak da bo to učinkovita kriminalistična policija kot celota, ki bo maksimalno zagotovila spoštovanje ustavnega reda in zakona. Tudi vprašaje bogatitve se velikokrat ponovi. Nič ni slabega, če bi vsi obogateli, samo na zakonit način. Ravno nasprotno, to bi moral biti cilj! Ampak problem je v tem, da nekaterim je dovoljeno vse, drugi pa ne morejo nič, ker se jim enostavno meče polena pod noge in temu je treba posvetiti ustrezno pozornost. Ampak prvo – in s tem bi tudi prešel danes v končni del – je zagotovitev svobode javne besede. Če tega ne bo, če se stvari ne bo osvetlilo s pravega zornega kota, vseh možnih pogledov, potem je demokracija samo še farsa in to bi moralo biti prva prioriteta in prvi pogled in prav naloga vsem v vladi, tudi notranjemu ministru. Od tam naprej je pa potrebno zagotoviti učinkovito delo organov pregona in zakonito in ustrezno ravnanje z enim samim ciljem; da Slovenke, Slovenci, državljanke, državljani, vsi živimo varno in da živimo v državi blaginje, kjer nikomur ne bodo kršene človekove pravice in kjer nikomur ne bo prišlo niti na misel, da bi prepovedoval nekomu prepevati, nastopati ali pa povedati svoje mnenje. V taki državi smo hoteli živeti, za tako državo smo se odločili, taka država izhaja iz slovenske ustave, taka je naša zaveza, zato interpelacije zoper ministra Hojsa seveda ne bomo podprli. Želim mu še naprej uspešno delo v imenu SDS."
2,ParlaMint-SI_2020-04-02-SDZ8-Izredna-33.u154,SDS,0.4833984375,2020-04-02,0.005386963486671448,"Hvala lepa za besedo, podpredsednik. Spoštovane poslanke, poslanci, spoštovani minister! Veliko je bilo že povedanega danes in tudi včeraj in tudi v vseh teh dneh okrog tega prvega mega paketa za reševanje državljanov in gospodarstva. Vlada se je dejansko potrudila in v najkrajšem možnem času pripravila zelo dobre ukrepe tako za ljudi kot tudi za gospodarstvo. V prvi fazi seveda za gašenje požara, za te začetne probleme, ki so se pojavili pri tej epidemiji, ki se dotika popolnoma vsakega izmed nas. Pripravlja pa se že tudi drugi paket, ki bo delal predvsem na likvidnosti podjetij, gospodarstva, malega gospodarstva, kmetijstva, espejev, skratka vsega, kar dela, kar služi denar, ki ga potem vlagajo, vplačujejo preko prispevkov, preko davkov v državni in občinske proračune. Ko poslušam vse te razprave, o čem vse se mi pogovarjamo, kam te razprave gredo, česa vsega se dotikajo, enostavno res ne moreš reči drugega kot to, da je v bistvu dobesedno samo spotikanje, nagajanje in popolnoma nič dobrega, da bi vladi pomagali pri teh težkih naporih. Vemo, da vlada, državni sekretarji, ministri, vključno s predsednikom vlade, z vsemi strokovnjaki, ki so bili vključeni v vse to, garajo noč in dan. To menda vidite. Poglejte si te ljudi zvečer v večernih oddajah pa poglejte njihove obraze. Seveda je treba takoj povedati, da so predvsem zdravstveno osebje, predvsem tudi vsi tisti delavci, delavke, ki delajo v ključni nujni gospodarski infrastrukturi, da država sploh funkcionira, in pa tudi vsi ostali, lahko rečem drzni podjetniki, ki so seveda s primernimi zaščitnimi ukrepi zadržali proizvodnjo, zadržali gospodarstvo v delovanju, tisti, ki se jim treba, popolnoma vsakemu posebej, zahvaliti. Spremljam dejansko vsa področja in spoštujem vsakega posebej, ki se v teh težkih razmerah še kako trudi, da država sploh funkcionira. Potem ko slišiš vse te debate, vsa ta pisanja po socialnih omrežjih, vsa ta blatenja, grde besede, sovražni govor, ki pa, moram reči, večinoma leti z leve strani, ko to vse gledaš in ko gledaš vse te zgarane ljudi v zdravstvu, poštarje, policiste, civilno zaščito, vse, ki delajo v proizvodnji, električarje in konec koncev tudi samo vlado, potem res ne veš, ali je to normalna država ali je to nenormalna država. Namesto da bi stopili vsi skupaj, si pomagali pa dajali spodbudne besede, dejansko pomagali drug drugemu mogoče celo tako, da se ne spotika, da se ne nagaja, se dela ravno obratno. Nihče ni rekel, da vi v opoziciji ne smete dati amandmajev, da ne smete dati predlogov. Tega ni nihče nikoli rekel. Lahko jih daste, prav je tako, da se dajejo predlogi, ampak dajte se nekaj zavedati. Prvo kot prvo je minister že stokrat povedal, da bodo vsi ti predlogi še kako dobrodošli pri naslednjem paketu. Mislim, da je vse to dovolj jasno povedano. Vsi ti predlogi, ki se zbirajo, se bodo tudi upoštevali. Vlada se je tudi včeraj ponovno dobila z gospodarstvom. Mislim, da je to vsakemu že popolnoma vse jasno. Ni treba kar naprej ponavljati, to bi še pa tisto bi še, tretje bi še, ja, pa tega ni in onega ni. Ja, kako boš pa popolnoma čisto vse zajel v takem zakonu, v tako hitro pripravljenem, ki bi moral biti že sprejet?! Smo slišali celo, da v zdravstvu bodo sedaj plače in zaradi tega zavlačevanja, ki se dogaja tukaj parlamentu, ne bodo mogli biti izplačani ti dodatki. Ali ni to žalostno? Pa še kar bi zavlačevali, prestavljali seje, dolgovezili in nažigali. Nikoli ne bo čisto za vse prav. Vlada se bo stoprocentno potrudila in tudi vsi mi poslanci tako na desni kot na levi se trudimo v tej smeri, da bomo dejansko zajeli vse ljudi, od ranljivih do vseh mogočih. Treba je še to povedati, dajmo se zavedati, da je to, kar se sedaj dogaja, gašenje požara. Mi nismo v normalnih razmerah, kakor si nekateri predstavljate, pa se tukaj gremo ene igrice z nekimi zavlačevanji, amandmaji in brezmejnimi razpravami. Mi nismo v normalnem času. Poglejte se, mi smo tukaj v maskah, sedimo drug od drugega stran, ljudje se okužujejo, bolnice so polne, problemi so z opremo, zaščitnimi maskami, z vsem živim. Dajmo se zavedati, da gasimo požar, da se vlada trudi. In to je kot neka gasilska akcija. Ko zagori objekt, takrat bo odločal eden, in to je vodja na požaru, njega se bo poslušalo in bo probal v tistem trenutku rešiti zadevo čim bolje, kakor se bo hitro dalo. Kako bi pa bilo, če bi se takrat kar vsi postavili v vrsto in začeli pametovati eden drugemu? Res je in prav je tako, da je veliko predlogov. Jaz sem dobil na stotine esemesov, mailov na messenger, vsepovsod, kličejo me ljudje in verjetno tudi vse vas. Trudimo se nekako odgovoriti z nekim človeškim odnosom, poznamo, približno vemo, kako ta zakonodaja poteka, vemo, s katerih področij vse se je to zdajle skupaj spravilo in trudimo se dejansko vsi. In ne begati ljudi, pa izvzemati, dobesedno od 2 milijona 100 ljudi bi lahko 2 milijona 100 predlogov našli. Za vse bo poskrbljeno. Dajmo biti optimistični, dajmo ljudem vedeti, da se bo vlada potrudila za popolnoma vse. In ko bo konec te krize, upam, da jo zajezimo z vsemi temi vladnimi ukrepi, si bomo pa lahko spet vzeli čas in se tukaj v miru ure in ure lahko cele dneve pogovarjali in reševali zadeve naprej in sprejemali takšno zakonodajo, kot je potrebno. Jaz težko poslušam zdaj nonstop, tamle na levi strani govorite od revščine, ne vem, kaj vse ne najdete. Glejte, mi se tega vsega zavedamo. Ampak imeli ste čas, da bi že takrat poskrbeli za revščino in za družinske pomočnike in za invalide. Mi smo se vsi trudili in smo marsikaj sprejeli tudi skupaj z vami. Takrat je bil čas za to. Zdaj ni čas za to, da bomo reševali stare stvari, ki jih prej niste naredili. Saj ste vraga imeli vlado! Pa pravite, ta vlada zdaj rešuje [[…]]Ja, pa saj ste imeli vlado! Zakaj pa vi ne rešujete zdaj tega ali pa Levica? Zakaj niste zraven? Saj ste imeli možnost. Zakaj ste tik pred najhujšo krizo, ki se je pojavila, odstopili pa pustili ljudi na cedilu, skočili z barke? Zdaj bi pa to, pa bi ono, pa bi [[…]]Seveda, saj je treba. Vlada se tudi trudi in dela. In pravite, da ni stoprocentne, ja, seveda ne bo stoprocentne podpore, kot je rekel Marijan Pojbič, 95 % procentov državljanov, ljudi podpira te predloge vlade, te napore, izjemne napore, da nam bo vsem bolje. Predvsem tistim, ki se zdajle zelo, zelo trudijo in garajo za nas. Vaša vlada je imela podpore, ne vem, 30 %. Poglejmo realno, dajmo biti tu na realnih tleh. In še enkrat, čimprej je treba ta zakon podpreti in ne begati ljudi pa jim trositi neke neumnosti, ki sploh ne držijo. Pa se ukvarjati s tem, da želi ta vlada narediti diktaturo v državi, pa da dela državni udar. Lepo vas prosim! Ja, to so vaši tviti in pisarije, ki jih potem naivneži in tisti, ki jim to naročite, okrog delijo in begajo narod. Kakšen državni udar, ljudje božji?! O čem vi govorite? Pa se bojite lastne slovenske vojske, svojih sorodnikov se bojite. Policije se bojite. Kaj vam bo kdo naredil? Kakšne ukrepe sprejemajo po svetu! Ne vem, a kaj odprete oči? Policijske ure. Kaj vse počnejo! Samo zato da zajezijo bolezen, da se virus preneha širiti, da ga ustavimo in da se spravimo v normalne tirnice. Vi pa tukaj nakladate o tem, da bo policija hodila po stanovanjih pa kar vse aretirala, pa ne vem kaj vse. To prodajate ljudem in nekateri to celo kupijo. In to v teh kriznih, težkih časih. Jaz bi lahko vsem rekel: »Da vas sram ni!« Samo to, nič drugega. Vse te ukrepe, ki so pripravljeni, bom jaz z veseljem tudi podprl. In vse predloge, ki jih dajete, smo pa tudi mi dali ogromno predlogov. Skratka, prav je, da vsi poslanci pri tem tudi tvorno sodelujemo, da poslušamo ljudi, volivce, vsak je bil nekje izvoljen, vsak ima neko bazo ljudi in vsak vidi probleme, težave. Denar se deli, 3 milijarde evrov ni majhna vsota, vem tudi, da vas nekatere boli, da gre te 3 milijarde evrov med ljudi, med ljudi, tudi večina med ranljivo skupino in pa v gospodarstvo. Za razliko od tega, kar ste že nekoč počeli, ko ste 5 milijard podelili bankam. Vemo pa, kolikšne luknje so bile v bankah, pa komu vse so te banke omogočale, da je denar izginil iz države in da so se milijoni odpisovali. Ampak ne bom šel toliko nazaj. Tako da dajmo biti razsodni, dajmo biti realni in dajmo skupaj delati. Vse te predloge, ki jih boste dali, še enkrat, jaz verjamem v to vlado in verjamem, da so si čisto vsakega od teh predlogov tudi zapisali. Tudi upoštevani so že sedaj v tem paketu, bodo pa seveda tudi v prihodnje. Saj to je minister že ne vem kolikokrat ponovil tukaj in zjutraj tudi predsednik Vlade. Saj to ni noben bav bav. Verjamem, da je tudi večini poslancem to, sem spremljal razpravo, bolj ko ne jasno, da bodo ti predlogi po večini tudi vsi še upoštevani. Dajmo ljudem pozitiven signal v teh težkih časih. To bi jaz rad in nič drugega. Dajmo podpirati zdravstvo, pa ne dajati takšnih neumnih predlogov, da naj gredo vojaki sedaj v bolnice in v domove za starejše, pa ne vem kaj, namesto na mejo. Ko to bereš, ne vem [[…]]Preprečili ste, da bi vojska pomagala policiji, da bi zavarovali slovensko mejo, da ne bi vdirali migranti, ki imajo, kot smo slišali, vedno bolj tudi težave z okužbo. Tudi za njih mi je, za vsakega posebej hudo, ki bo zbolel, za vsakega posebej, ne glede na to, kakšen človek je in kdo je. Preprečili ste, da bi Slovenska vojska pomagala slovenski policiji. Potem ste se takoj začeli obregati ob vseh teh težkih težavah v tisti ubogi 103. in 104. člen, ko bi morali nekaj narediti na tem, da bi ljudje bili v karanteni, dejansko v karanteni, ne da bi trosili virus okoli in da je nek nadzor nad tem vzpostavljen. Poglejte si malo okoli. Poglejte v Rusijo, ko hvalite včasih Putina, kakšne so kazni. 7 let aresta, če gre nekdo iz karantene. Dajte si malo pogledati. Pa v Srbijo, ko tako radi mahate z rdečimi zvezdami, pa hvalite bivšo jugo. Poglejte si to malo! Policijska ura. To si malo poglejte. Pri nas se trudimo z nekimi regularnimi, prijaznimi, vljudnimi, demokratičnimi, za vse sprejemljivimi ukrepi, da bomo zajezili to epidemijo. Da se ne bo zgodilo to, kar je predsednik vlade največkrat do sedaj poudaril, da bodo bolnišnice intenzivne nege polne in da bomo imeli obolelo zdravstveno osebje. Ali si sploh kdo predstavlja, kaj se lahko zgodi? Ali si to sploh lahko kdo predstavlja? Tukaj se malo ustavimo in prepustimo vladi, da opravi svoje delo tako, kot si ga je zastavila, da pomagamo, se pripravimo za naslednji paket, ko bomo pomagali gospodarstvu še v drugi fazi, da ko bo tega, upam, hvala bogu, enkrat konec, zalaufamo naprej tako, kot je treba. Sedaj pa, če mi dovolite čisto na koncu, bi se še enkrat zahvalil vsem, ki delajo v teh težkih časih, ki hodijo v službo, da pazijo drug na drugega, da so oddaljeni dovolj drug od drugega, da se razkužujejo, da ne prinesejo bolezni domov. Predvsem je treba paziti na naše starejše, ki vemo, da so najbolj občutljivi. Ker je vedno v navadi tudi po svetu in vsepovsod, bom čisto na koncu izrazil podporo predvsem vsem, ki delajo, najbolj pa našemu zdravstvenemu osebju, ki se neznansko trudi, da jim tudi vsi zaploskamo. [[aplavz.]] Takole. Hvala lepa."
2,ParlaMint-SI_2012-04-11-SDZ6-Izredna-10.u68,SDS,0.42822265625,2012-04-11,0.001968489959836006,"Hvala lepa. Spoštovane kolegice in kolegi, gospod minister! Uravnoteženje javnih financ je nujnost v tej državi in k temu nehvaležnemu delu je treba pristopati z vsemi močmi, z vsemi inštrumenti in takoj. Mislim, da je bilo to doseženo na več srečanjih, sestankih predsednikov parlamentarnih strank. Zadnji je bil na sporedu v torek. In ta enotnost je tam bila še dosežena. Zaradi tega se mi zdi, da je tudi popolnoma logično, da je sedanja vlada, sedanja oblast k temu pristopila zelo resno. Kajti, v predvolilni kampanji in tudi pozneje ob postavljanju Vlade je bilo splošno napotilo vseh opozicijskih poslancev, ki so se kakor koli izražali, da naj ta vlada čim prej pokaže, da res dela, da ima resne cilje in da se zaveda kritičnosti razmer v državi. Med včerajšnjo sejo Ustavne komisije sem z nekim optimizmom gledal rast razsodnosti nekaterih opozicijskih poslancev, ki so bili na začetku anarhistično razpoloženi do državotvornosti, do problema, s katerim smo se ukvarjali. In končni izid ob glasovanju je bila enotnost, gospe in gospodje, potem ko se je povedalo, da je tudi predsednik stranke Pozitivne Slovenije, gospod Janković, na gremiju vseh predsednikov strank zagotovil podporo; prej je izgledalo, da te enotnosti ni, da bodo nekateri poslanci glasovali drugače. Zato me danes preseneča in sem razočaran nad tem, da sem ob tako resni tematiki, tako urgentni tematiki, zaznal v razpravah poslancev notranje strankarsko tekmovanje, notranja strankarska obračunavanja, notranje strankarske nasledstvene boje in notranje strankarske delitve. Mislim, da bo s pošiljanjem države v potop kateri koli poslanec, četudi prihaja iz opozicijske stranke, težko izboljšal notranje strankarske ratinge; to ne prinaša političnih točk. Zato je poziv k treznosti in zavedanju situacije, mislim, da potreben. Vedno znova je treba opozarjati, kajti tu slišimo, kot da je zlato fiskalno pravilo nekaj, kar bo kot zlato jajce, ki bo tej oblasti prineslo neke politične prednosti in točke. Mislim, da se zavedamo, da to ne prinaša zlata v proračun in zlatih prilivov, pač pa, da je zlato fiskalno pravilo Damoklejev meč, ki bo neprestano visel nad vsakršno oblastjo, ki bo sekal politične glave, če stvari v državi ne bodo šle v pravo smer. Zavedajte se tega, da je to vaše orožje, opozicijski poslanci! Legitimno orožje opozicije, Damoklejev meč, še enkrat pravim! Kajti na podlagi tega, če oblast ne bo delovala pravilno, če ne bo peljala države v pravo smer, boste vlagali interpelacije, boste predlagali nezaupnice in tako dalje. Gospe in gospodje, sam sem pristaš polemike v parlamentu, različnih stališč. Sem pristaš tega, da opozicija sistematično dvomi v pozitivno delo vlade pri vseh dnevnopolitičnih zadevah, ki so aktualno politične. Ne more pa si nobena opozicija privoščiti tega, da se na ključnih področjih zunanje politike ali pa bodočega preživetja države ne obnaša konstruktivno, pač pa nerazsodno in neresno. Zato sem bil razočaran po včerajšnjem optimizmu, ko sem že ob nastopu prvaka največje stranke začutil pitijske odgovore. Veste, ni dobro, da nimfo Pitijo ali kaj podobnega prenašamo v naš parlament pri resnih zadevah. Pitijski odgovori na tem področju ne prinašajo političnih koristi. Tu je treba biti izjemno jasen in gledati v prihodnost države. Ne kalkulirati za dva dni naprej! Gospe in gospodje, nekdo je rekel, da ga je strah pred uvedbo tega pravila, da strah ne pripomore k ustvarjalnosti, ampak, gospe in gospodje, razpihovanje strahu pred zlatim pravilom je škodljivo. To uničuje ustvarjalnost ljudi in zaupanje ljudi, da je to državo mogoče potegniti iz blata. Če se ne strinjate, če nekateri nimajo, vem, da so različna mnenja, da ne bom generaliziral – tisti, ki nimajo zaupanja v to, da je to državo še mogoče potegniti na boljše, da je treba dati priložnost tistim, ki so po demokratični poti na oblasti, tisti niso državotvorni, niso konstruktivni in je njihov končni cilj potop te države. Pravilo ""čim slabše, tem boljše za nas"" v dani situaciji in v tem trenutku ni primerno. Sam sem na tej točki optimist, računam, da bo zmagala razsodnost, da bo zavladalo zaupanje. Na tem mestu, ko ne gre za nobene politične in ne materialne koristi, ni mesto za nezaupanje, kot je bilo večkrat izraženo tukaj, da nekateri ne zaupajo čisto nič. Sistematični dvom je na drugih točkah dnevne politike upravičen in zaželen od.opozicije. Tu pa,mislim, tako kot smo začeli včeraj, da gremo skupaj naprej, zato da bomo našim državljanom in Evropski uniji poslali jasno sporočilo: mi smo se odločili, da bomo razmere v državi uredili, da bomo konsolidirali javne finance, da bomo s tem dosegli boljšo boniteto, nižje obresti, preživetje te države. Drugače pa kolegice in kolegi mislim, da ni danes pravilo naprej v preteklost, ampak naprej v prihodnost z resnostjo. Hvala lepa."
2,ParlaMint-SI_2009-06-18-SDZ5-Redna-07.u92,SDS,-1.0,2009-06-18,0.004111940506845713,"Hvala lepa. Na kratko. Glejte, uničeni dokumenti in tako dalje. Vse tisto, kar je v sredstvih obveščanja bilo že objavljeno, uničeno, poništeno, erased in tako naprej samo te zadeve sem videl v javnosti. Nisem pa videl nikjer v javnosti z zakonom nekoč in danes določen način uničenja. To je preluknjanje. Torej vse tisto, kar je v medijih, je ponaredek ali EPP za tako imenovane izbrisane. Slovenska država in Slovenija v nekdanji Jugoslaviji je dokumente uničila tako, da jih je preluknjala in tudi sami veste, ko vračate stare potne liste, jemljete nove, vam jih še danes preluknjajo. In nihče ne napiše uničeno ali kaj podobnega. Jaz se ne trdim, da do tega tudi ni prihajalo, ampak če je prihajalo, je lahko prišlo samo z preluknjanjem v kakršnihkoli posameznih primerih. Kar se tiče čustev Slovencev, je tako, gospod Potrč, jaz vem, da ste vi v tistem času osamosvajanja Slovenije vendarle odigral pomembno vlogo, nenazadnje ste bil predsednik skupščine takratne. [[Pa vendarle, prej in v tistem času.]] Spoštujem to zadevo, pa vendar je treba reči, bili ste vsaj na varnem kolikor toliko, čuvala vas je policija in tako naprej, kar je normalno, kar je prav, kar je edino odgovorno. Mnogi Slovenci, med njimi pa tudi jaz, pa smo v tistem času med drugim tudi v kakšnem jarku, do tukaj, bili z orožjem v roki. Težko me bo kdorkoli do smrti prepričal, da tisti, ki so šli proti tem osamosvojiteljem, našteval jih je gospod Petek malo prej, konkretne primer je našteval, težko me boste prepričali, da bi kakorkoli sedaj rekel, da bodo ti ljudje imeli spoštljiva čustva do teh ljudi. Ne, ne morete me prepričati. In dokler bo ta narod živel, dokler bodo ti ljudje živeli, ki so to doživeli. Sam sem doživel v neposredni bližini smrt dveh policistov na Holmcu, namreč Celje in Slovenj Gradec sta v policijskem smislu takrat delovala skupaj. Vso tisto kričanje poslušati, mater, in tako naprej, enostavno ne gre in za mene to ni normalno stanje, da bi danes imel nek spoštljiv odnos do teh ljudi. Ga ne morem imeti. Špekulanti, kot ste rekli, nov termin. Poglejte, govorili ste tako, kot da je Slovenija 18.000 ali 25.671 ljudi polovila po Sloveniji in uničila dokumente in jih pregnala. To ni res. To ne ustreza dejanskemu stanju. Absolutno ne ustreza. Slovenija je te ljudi prosila, pridite. Prišlo jih je 180.000. Ti pa niso prišli. To je problematično. Bivši direktor Direktorata za upravne notranje zadeve na Ministrstvu za notranja zadeve, ki je bil odstavljen v času te vlade, pa se je od pripravništva ukvarjal z državljanstvi in državljanskimi stanji, nastavljen pa je bil politično, gospod Vučko, kot veste, je bil v času osamosvajanja in v času teh dogodkov načelnih Oddelka za notranje zadeve v Velenju. Gladko malo vam bo povedal, sedaj ko je odstavljen, ne bom izpostavil, da je pošiljal domov po tri pisma ljudem, pridite in si uredite, niso prišli. Gospa Metka Lumbar, Upravna enota Ljubljana, pa je rekla tole: Na takratnem mestnem sekretariatu za notranje zadeve v Ljubljani smo naročili izpis vseh oseb, ki niso imele urejenega statusa. Vsem tem smo poslali vabila in jih obvestili o spremembi zakonodaje. Odposlali smo 7.000 vabil, večina se jih je vrnila z oznako ""neznan"" ali ""odseljen"". Približno 2.000 jih je bilo vročenih. Odzvalo pa se jih je 500 do 700, vsem smo pomagali. Kaj to pomeni neznan ali odseljen? To je dokaz tega, da teh ljudi tukaj ni bilo. Odšli so. Odšli so, ker so mnogi računali, iz takih ali drugačnih razlogov, da jim bo v neki drugi državi lepše. In zato ni prav. Zato trdim, da so to špekulanti, in to hudi špekulanti. Zato tudi z ustavnim zakonom predlagamo, da je treba pogledati, kaj je kdo počel. In če so že bili špekulanti, kar je nedvoumno, velika večina med njimi, trdimo z ustavnim zakonom, da nimajo pravice, da bi dobili odškodnino. To je problematično, ker je nekdo bil špekulant, ker je nekdo tri leta bil nekje v Bosni, Srbiji ali kjerkoli. Veste, potem pa pride nazaj pa reče, ""odškodnina!"" Glejte, to pa ne. V tem je problem. Hvala lepa."
2,ParlaMint-SI_2021-05-26-SDZ8-Izredna-75.u127,SDS,-1.0,2021-05-26,0.04103250801563263,"Hvala lepa za besedo, podpredsednik. Spoštovane, spoštovani, spoštovane državljanke, državljani! Pa smo spet pred eno farso, pred enim cirkusom, ki ga zganja opozicija KUL, zato ker nimamo čisto kaj drugega bolj pametnega za počet. Bom poskušal strnit vse na hitro, nimam veliko časa, tako da treba je povedat, da so vsi očitki popolnoma neutemeljeni, niti ne držijo. So napihnjeni, pač politični boj in seveda treba je sekat z vsemi topovi. Gre se pač samo za oblast in to v epidemiji. To ne smemo pozabiti. V epidemiji se gremo boj za oblat. Zdaj, glede na to, da ste napačno vladali takrat, ko ste in to dolga leta, desetletja, ste vlagali v vse, samo v razvoj, v ljudi pa v gospodarstvo ne in to vas boli. To zdaj mečete predsedniku Vlade tukaj naprej, češ, zakaj pa vlagate toliko denarja v ljudi. Seveda, kam pa boš vlagal, v banke, v nevladne organizacije, to, kar ste počeli. Zato pa imamo zdravstvo tam, kjer ga imamo, zato imamo infrastrukturo tako, kot jo imamo in tako naprej. Prej je predlagatelj rekel, da smo ujeti, ali pa da so nekatere stranke ujete v strankarske spone, da se je treba razbremeniti in tako naprej. Jaz mislim, da je ravno predlagatelj najbolj ujet v te strankarske spone, ampak te spone pretrga in vsake toliko časa skoči v drugo. Mi smo resne parlamentarne politične stranke, držimo skupaj, delamo v dobro ljudi in to bomo delali tudi v naprej. Slišali smo čista pitna voda – spet seveda populizem, da imamo čisto pitno vodo, pač slovenska nafta. Ja, imamo slovensko nafto, takšna pitna voda je, ko ste vi gospodarili z njo. Zato je taka, zato smo mogli tudi nov zakon o vodah sprejet, da bodo tajkuni nehali gradit na jezerih in morjih, to, kar vi podpirate. Zdaj, kar se tiče cepiv, seveda ste promovirali necepljenje pa metali maske dol, tako v stranki SD, celo predsednica Tanja Fajon. Mediji promovirajo »influencerje«, polni so jih in tako naprej. Skratka, neresno popolnoma. Slovenija, kazalci, zdravstvo, gospodarstvo – če malo pogledate, tudi predsednika Vlade ste lahko prej slišali v odgovorih kje Slovenija trenutno je, kje se nahaja, kakšni so kazalci. Smo v samem vrhu v Evropi po premagovanju epidemije. Kazalci gospodarski, gospodarska rast za naprej nam kaže daleč najbolje in tudi to vas seveda boli in moti in zato vlagate takšne neumnosti. STA pogodbe, hoteli ste, da bi Vlada delala protizakonito in STA-ju metala denar stran, kljub temu, da ne pokaže dokumentov in da zapravlja denar za bog ve kaj. Svoboda medijev, Šarčeva Vlada. Šarec je bil edini, ki je doslej najbolj odkrito napadal, bi rekel medijsko svobodo in sicer povedal je v katere medije lahko vlaga gospodarstvo, kje se lahko oglašuje, kje se pa ne sme. To ste delali in to zdaj vi očitate kar nekaj ene nebuloze pa predsedniku Vlade. RTV Slovenija, »nacionalka« povzema po Necenzuriranem, ki oživi takrat, ko vlada Janša. Katastrofa, živa sramota, da to RTV počne. Voda, Zakon o vodah sem že povedal. Politična stranka, politična stranka Za zdravo družbo izkoristi Gibanje zdravo družbo in dela reklamo, vi ji pa pri tem pomagate. Živa katastrofa, popolnoma proti vsem normalnim postopkom, kar bi moglo potekat. Cepljenje poteka zelo uspešno. Vi ste se tega ustrašili in nabave cepiv in cepljenja, zato ste vrgli puško v koruzo in prepustili Vlado Janezu Janši, ki je sestavil Vlado in jaz upam, da bo do konca mandata tudi uspešno vladala tako, kot je do zdaj. Vsak se ima pravico branit, tudi predsednik Vlade, pa tudi vsi člani Vlade. Vsak lahko izraža svoje mnenje in to pač ne morete nobenemu prepovedati. Slovenska vojska še nikoli bolje, nikoli bolje kot doslej. Najboljše v zgodovini ji gre in lahko smo samo ponosni. In to vse samo zaradi te Vlade. Židan je primerjal Nemčijo in Slovenijo. Zakaj Nemci niso toliko vložili v protikoronske ukrepe – ja, zato ker so Nemci bogati, pa gospodarstvo je močno. Zato, ker niso imeli socializma pa komunizma, pa ker niso imeli LMŠ-ja na oblasti, pa Alenke Bratušek pa SD-ja. Zato, zato ni bilo potrebno toliko vlagat. Slovenija je pa mogla in zato, ker je vložila, ji zato tako dobro kaže. Saj to vam je čisto popolnoma jasno. Ne morem komentirati, niti ne bi podprl vaše torej te ustavne obtožbe. SD je metal maske dol, kako naj to podprem. Kdo bi vam verjel, da boste zdaj vi z resnimi nameni šli nad Janeza Janšo. LMŠ, napad na medije sem že omenil, pa še marsikaj drugega. Skratka, Levica sodeluje, pomaga pri protestih, aktivno sodeluje pri okuževanju ljudi in take in take. Mislim kako bo tako stranko kdo resno jemal. Totalitarne simbole nosi po sebi in skratka, živa katastrofa. SAB in ostali seveda, ki niste nikoli podprli protikoronskih ukrepov za pomoč Slovencem in gospodarstvu ja kako, kdo vam bo pa še verjel ali kako bi lahko človek podprl take vaše ideje, ki jih zganjate tukaj? Jaz bom povedal čisti na koncu. Kup e-mailov in sporočil sem dobil od volivk in volivcev, od ljudi, ki so me izvolili v parlament, ki voljo naše parlamentarne močne stranke s tradicijo, ki se zajemajo za slovensko tradicijo, za evropsko tradicijo ne take, ki se ustavljajo čez noč z novim obrazi in ki za vami stojijo neki tajkuni in neko podzemlje in neki kapital in tako naprej in kljub ljudi mi je marsikaj pisalo. Eden gospod Ivan je napisal je rekel kje ste bili prej LMŠ, da bi ustvarjali nova delovana mesta, če ste že tako sposobni ali pa zakaj da ne vladate in da se narod že zgraža nad posamezniki predvsem iz kul opozicije. Gospa Helena iz Gabrškega pa tudi iz Dolškega konca pravi, da se raje posvetite vsi skupaj se posvetimo nalogam težkim nalogom, ki nas čakajo, da bomo kaj koristnega naredili ne, da sedimo tukaj notri pa take traparije zganjamo, ker vidite, da vas niti notri ni, ker vas niti to sploh ne zanima več. To je stalna obtožba, ker vidite, da je to vse skupaj čisto brez zveze. In pa še gospod Franci iz Litije pravi, da ponosni naslednikov komunistov, da se boste razčehnili toliko se trudite kako bi vrgli Janševo vlado samo to vam je cilj in čisto popolnoma nič drugega. Samo kako razsuti našo vlado in kako Slovenijo pahniti v krizo in v stare čase takšne, ki so že bili, da se bomo spet vozili s fičkoti pa da se bomo ogrevali s kovtri pa da bomo živeli kot v dobi Kremenčkovih. To je vaš cilj tako ste vladali sedaj pa da Vlada dela dobro. Dela tako kot je potrebno, ljudje to vidijo in take ustavne obtožbe in ta cirkus, ki ga tukaj vzganjate je pač popolnoma čisto neprimeren in nepotreben torej s političnim bojem izkoriščate epidemijo za lastno promocijo v škodo Slovenije. Zresnite se ljudje! Hvala lepa."
2,ParlaMint-SI_2021-12-20-SDZ8-Redna-28.u260,SDS,-1.0,2021-12-20,0.004881470929831266,"Predsedujoči, hvala lepa. Mene žalosti, da poslanci na oni strani res slabo razumejo in pa seveda potvarjajo. Sedaj, kolega Pavšič, jaz sem vojsko, vojaški rok služil v Postojni, od koder prihajate, in to, kar ste vi iz Wikipedije citirali, to ste govorili vi o vojaškem solzivcu; to pa, kar uporablja slovenska policija, je pa precej razredčena zmes, kolega Pavšič. Poučite se, prosim vas, da se res ne boste smešili s takimi elementarnimi zadevami. Jaz res ne vem, kje ste vi bili v vojski, ampak to, kar vi govorite, policijski solzivec, ne morete potegniti enačaja, da je to vojaški solzivec oziroma še en enačaj, da je to biološko oziroma kemično orožje, kot se je prej kolega izrazil. Ne zavajajte državljanov in ne strašite. Prej sem še tudi kolegu Nemcu našel vrsto mest, kjer se je uporabil – bom povedal, poudaril – policijski solzivec, kar ni enako kemično orožje. Tam nobeden, še enkrat kolega Nemec – ker ste me prej spraševali, tudi vam replika – poglejte medijska poročanja v tem letu, kjer je policija uporabljala solzivec in vodne topove in boste vsa ta mesta videli. Da vam pa olajšam iskanje, pri STA je tak, če odtipkate, iskalni niz, ne sam solzivec, vodni top, vzemite si 10 minut časa in boste videli, v katerih mestih je policija v skladu z zakonom uporabljala solzivec in vodne topove. Zelo enostavno! Kolegi, res ne strašite državljanov, da so jih zaplinili, zelo take brutalne izraze uporabljate. Bil je uporabljen policijski solzivec. Ad acta."
2,ParlaMint-SI_2015-05-13-SDZ7-Izredna-13.u76,SD,0.74560546875,2015-05-13,0.11784547567367554,"Hvala za besedo, gospod podpredsednik. Spoštovani kolegice in kolegi, spoštovani kandidatki za ministrici! Izredno dobro in kvalitetno sta predstavili vizijo svojega bodočega dela na ministrstvu. Pričakujem, da bosta to tudi ponotranjili in v praksi udejanjili. Zaupane vama bodo zelo zahtevne naloge, saj bosta prevzeli izredno široko, občutljivo in zahtevno področje, ki potrebuje tudi reforme in prenove. Pričakujem, da bosta poleg strokovnosti in visoke avtoritete zmogli tudi dovolj senzibilnosti, občutljivosti in srčnosti do vseh tistih, ki jim bosta nadrejeni, kakor tudi do tistih, za katere bosta morali poskrbeti. Zelo bom zadovoljna, če bo nova obrambna ministrica, naša Andreja, lahko ponosna na svojo vojsko in na vse, ki nosijo vojaško uniformo in ki častno in vestno predstavljajo našo državo v raznih misijah na tujem in vedno priskočijo na pomoč ljudem ob naravnih in drugih nesrečah. Kljub temu, da v proračunu za vojsko ni nikoli dovolj finančnih sredstev, upam, da bo novi ministrici uspelo poskrbeti, da bodo vojaki imeli primerno oskrbo, opremo in človeku primerno življenje. V naših poslanskih vrstah jo bomo zelo pogrešali, istočasno pa smo ponosni, da bomo imeli sposobno, razumno, preudarno in odločno ministrico, ki ne bo klonila ob problemih, pač pa jih bo pogumno reševala. Vso srečo, Andreja. Kandidatka za ministrico za izobraževanje gospa Maja Makovec Brenčič pa je v svoji predstavitvi res zelo malo povedala o osnovnem šolstvu, srednjem šolstvu, skoraj nič o otrocih s posebnimi potrebami. Sicer je jasno, da prihaja iz akademskih vrst in bolj pozna višje in visoko šolstvo, vendar od ministrice za izobraževanje pričakujem, da bo kot ministrica podpirala učinkovito izobraževanje otrok s posebnimi potrebami po celi vertikali, od vrtcev do univerze, in da bo podpirala razvoj inkluzivne šole ter individualizacijo in diferenciacijo vzgojno-izobraževalnega procesa, ki je pogoj za oblikovanje šole 21. stoletja. Želim tudi, da boste, ministrica, kljub izrečeni naklonjenosti zasebnemu šolstvu ohranili kakovost javnega šolstva; financiranje zasebnega nikakor ne sme biti na škodo javnega šolstva. Obe kandidatki imata mojo podporo in vama želim veliko uspeha na novem delovnem mestu. Hvala."
2,ParlaMint-SI_2021-05-26-SDZ8-Izredna-75.u85,SD,0.62060546875,2021-05-26,0.09005779027938843,"Hvala lepa, spoštovani podpredsednik. Kolegice in kolegi! Veste, jaz, preden sem prišel v parlament, sem se trudil bit spoštljiv do ljudi in se trudim bit spoštljiv tudi v tem parlamentu, zato ker kot funkcionar sem še posebej pod drobnogledom in pod, bom rekel, lučmi in kot tak tudi spoštujem demokracijo, spoštujem ta parlament in si želim, da vsi spoštujemo ta parlament. V tem parlamentu imamo opozicijo in koalicijo, vsak ima svojo nalogo, vsi smo jo dobil na takšen ali drugačen način, smo jo pa dobil na demokratičen način, se strinjam, ampak, imamo v tej Sloveniji en velik problem – mi smo zameglil malo ta, definicijo, kaj je opozicija, kaj je koalicija in zato imamo danes v tej državi stanje takšno, kakršno imamo. Mi se danes pogovarjamo o ustavni obtožbi, ki je v bistvu najmočnejše parlamentarno orožje opozicije, zato verjemite mi, si ta inštitut zasluži spoštovanje od vseh funkcionarjev, od vseh politikov, še posebej bi pa mogel spoštovat ta inštitut dolgoletni poslanec, večkratni predsednik Vlade, gospod Janez Janša. Ta ignoranca, pa karkoli si že misli o verjetno [[?]] ustavni obtožbi, vsebini, ignorirat opozicijo v tej državi, ignorirat ta inštitut, je za moje pojme zelo, zelo slabo. Mi smo naredil vse, bom tako rekel tako, »by the book«, 119. člen Poslovnika, ja, ne, pardon, 191. člen Poslovnika, 119. člen Poslovnika in žal zdaj govorimo praznemu stolu, na drugi strani imamo pa nek odvetniški zbor, ki brani Janeza Janšo. Vse prav. Zakaj bom jaz to ustavno obtožbo podprl? Najprej, in mene, ko sem prej tako začel, najbolj moti ta sovražni, ta nestrpni, ta nestrpna komunikacija, ki se gre tudi včasih predsednik ali pa velikokrat predsednik Vlade preko pisanja raznih tvitov preko žaljenja ljudi in to se mi zdi, da ni v redu in to si funkcionar, ki je predsednik Vlade ne bi smel dovoliti. To se mi zdi, da je na ključnih zadev. In bi lahko sedaj brali tiste tvite lahko bi brali kaj je gospod Janez Janša govoril o ženskah nekaterih, o posameznikih, ampak nikamor ne bomo prišli. Boj proti sovražnemu govoru je v prvi vrsti ni samo odločitev politike ali posamične organizacije temveč je po mojem zaveza vsakega posameznika, ki vstopa v ta javni diskurz in to bi morali se vsi skupaj zavedati. Druga stvar, ki mislim, da je bila zelo slaba in zato je tudi ustavna obtožba je ravnanje med epidemijo. Jaz sem sicer vesel, da bo jutri, da pridemo v zeleno fazo, ampak smo v politiki, zaradi tudi epidemije v najbolj črni fazi. Mi smo ali pa so, ste v času epidemije se šli represijo, kaznovali ste ljudi na koncu vam je tudi sodišče povedalo, da ste jih narobe kaznovali, da to ni bilo prav in bilo je kopico nekih nelogičnih stvari sprejetih, ki je ljudi begalo, da ne govorim o nabavi cepiv kot so že kolegi pred menoj povedali. Druga stvar, ki me neizmerno moti je odnos Slovenije do Evrope. Mi smo svetovni prvaki kako lahko naše uspešne Slovence popljuvamo v Evropi in jim ne damo možnosti seveda, če nismo naši. Mi nismo sposobni enega gospoda dr. Marka Ilešiča in meni je danes nerodno se mu jaz javno opravičujem na tajnem glasovanju ga pospraviti v Evropo. Človeka, ki govori 10 jezikov, človek, ki vodi senat, človek, ki je bom rekel eden najbolj uspešnih sodnikov v Evropi ne, zaradi politike, ki ji mogoče pripada levi opciji so nekateri tudi na levi strani ne znali glasovati za takega iminentnega gospoda. Ne znamo, ne morete imenovati dva tožilca v Evropo mi pa Finci samo dve države in to se meni zdi absurd, zato ker ni naš. Druga zadeva, ki se mi zdi nenormalna pljuvanje Slovenije v Evropi na vseh nivojih. Pljuvanje kako v Sloveniji živimo in pisanje pisem s strani Vlade. Pa kaj smo prišli dragi moji? Če mi sami ne bomo to našo lepo domovino spoštovali kdo jo bo? Sedaj bi se pa še okoli STA malo ustavil. Veste, če odmislimo sedaj direktorja STA, ker vem, da znate zamenjati ljudi in je to čisto okej, ker znate kadrovati, ampak vi ste s tem, ker ne spoštujete ali pa ne spoštujejo v Vladi navadnega zakona, ki govori o STA poleg tega, da je bil, potem z amandmajem v PKP-6 še podkrepljen ta amandma ogrozili 100 delovnih mest in 100 novinarjev ne ve ali bo naslednji mesec dobilo plače in te isti novinarji, ki so za moje pojme eden najbolj pluralnih in najbolj novinarjev, ki pišejo brez navodil in brez nekega politične ozadja. Prej je Marko sicer rekel Marko nekaj hotel okoli neke žlahte govoriti. Ta, ko vem kam je ciljal to je sigurno ena boljših novinarjev. Druga zadeva in to se mi zdi nemogoče in dajte spoštovati zakonodajo, ker če je ne boste vi spoštovali pa predsednik Vlade ja kdo bo pa, potem v tej državi še spoštoval zakonodajo? Tako da razlogov za to, da ustavna obtožba je bila pravično vložena je več na koncu bomo pa videli kakšno bo glasovanje. Jaz bom to ustavno obtožbo podprl. Hvala lepa."
2,ParlaMint-SI_2013-03-20-SDZ6-Izredna-31.u84,SD,0.52587890625,2013-03-20,0.935279905796051,"Najlepša hvala za besedo, spoštovana podpredsednica. Spoštovane kolegice in kolegi, cenjena predsednica Vlade! Naj uvodoma rečem, da želim vam, spoštovana predsednica, in vsej vaši ekipi veliko uspeha, potrpljenja, razumevanja in pa seveda poguma in moči za srečanje s situacijo, v kateri ste pripravljeni upravljati z državo, ki ni v najboljši kondiciji. Bi pa bilo prav, da pri tem podvigu oziroma pri tem vašem pogumu sodelujemo tudi poslanci po svojih močeh, bodisi s konstruktivno kritiko bodisi s podporo ali pa s svojim znanjem in z nasveti. Z nenehnim iskanjem negativnih plati in z nenehnim poskusom iskanja zgodovinskih napak posameznih ljudi ne bomo prispevali veliko k razvoju v prihodnosti. Opozorila bi rada na neko nenavadnost v našem protokolu, in sicer da se o bodoči vladi pogovarjamo tukaj, da zmerjamo eni druge z lepšimi ali gršimi besedami in govorimo o tretjih ljudeh. Zdi se mi prav, da bi bili vsi naši kandidati za ministre in ministrice danes z nami tukaj v dvorani in da ne bi samo peščica nas razpravljala o njih. Želela bi tudi nadaljevati na neki točki, ki jo je začel deloma kolega Vogrin, deloma pa kolega Kavtičnik. Namreč, nekako ste rekli, da bo to, kar se bo zgodilo danes, prvi korak, in dali ste vedeti, da od prvega koraka dalje pričakujemo, da bo ekipa, ki jo postavljamo, začela funkcionirati, delovati kot ekipa, kot tim. Res je doslej bilo tako, da smo predsednico Vlade pred 15 dnevi poslušali kot posameznico, kot posamezno osebnost, da smo danes spet poslušali njo in njen pogled na bodočo vlado in na zaslišanjih smo poslušali ministre kot posameznike. Od danes naprej bo to naša vlada in od njih bomo pričakovali, da delujejo kot tim, da delujejo skupaj in da od sebe dajejo rezultate skupaj in večinoma bomo pozabili gledati na te posameznike, ki bolj ali manj prispevajo in bodo prispevali k uspešnosti Vlade. Zdi se mi bistveno v tem trenutku opozoriti, da bodo, ko bodo prišli na svoja ministrstva, oni vendarle začeli funkcionirati še naprej kot posamezniki, ki bodo morali v imenu svojih ministrstev slediti prioritetam, ki jih je postavila predsednica Vlade, hkrati pa bodo morali peljati naprej tudi nešteto tekočih poslov oziroma dnevnih zadev, ki jih čakajo na ministrstvih in ki jih je treba urejati. Ob vsem tem pa bodo morali poskrbeti tudi za medresorsko sodelovanje in o tem problemu bi rada zdaj spregovorila. Kajti ko jih gledamo kot posameznike na eni strani in kot tim na drugi strani, pozabimo, da se znotraj vlade vendarle nekatere teme rešujejo bolj v okviru specifičnih ministrstev kot pa na ravni celotne vlade, nekatere teme pa včasih celo spolzijo iz naše perspektive. Na primer, minister za obrambo je v svojem nastopu govoril o tem, da si želi preoblikovati civilno obrambo v skladu z evropskimi normativi v sodobno krizno upravljanje. K tej njegovi trditvi bi dodala tudi, da bi bilo prav vzpostaviti sodoben sistem zaščite kritične infrastrukture. Ampak težava je v tem, da minister za obrambo sam tega ne bo mogel narediti, če ne bo imel ustrezne podpore in sodelovanja v ministru, ki je odgovoren za notranje zadeve. Se pravi, da se bo že tukaj postavilo vprašanje, ali bosta dva ministra lahko pri tej temi sodelovala v prihodnje in ali bosta njuni birokraciji v ministrstvih pripravljeni na sodelovanje. Velikokrat se namreč v praksi vidi, da se prav v teh uradniških aparatih dostikrat skrivajo velike ovire, ki onemogočajo boljše medresorsko sodelovanje, tudi v primerih, ko ministri kot osebnosti med sabo lahko zelo dobro sodelujejo. Drugi takšen primer je bilo vprašanje mednarodnih operacij in misij. Ko smo zasliševali ministra za obrambo, smo mu postavili po moji presoji preveč pričakovanj in tudi on je na svoja ramena prevzel preveč bremen, ko je šlo za to, kako naj se država Slovenija obnaša, ko gre za mednarodne operacije in misije. Premalo teh bremen pa smo naložili na ramena ministra za zunanje zadeve – še najmanj. Ne vem, če ste, ko ste zasliševali ministra za notranje zadeve, tudi njega povprašali o tem, kaj pa delajo policisti na mednarodnih operacijah in misijah. Tudi tukaj, v Državnemu zboru in v nobenem od matičnih teles, skorajda nikoli ne govorimo o dejstvu, da imamo tudi v tujini policiste. To, kar je bistveno pri mednarodnih operacijah in misijah, je dejstvo, da država Slovenija sodeluje v tem kontekstu zunanje politike na različne načine, z vojaki, s policisti, s civilnimi strokovnjaki, z reševalnimi operacijami v okviru sistema za zaščito, reševanje in pomoč in pa tudi z različnimi prispevki v različne mednarodne razvojne oblike sodelovanja in fundacije. Vse to je treba na ravni ministra za notranje zadeve, za zunanje zadeve in za obrambo, usklajevati tako, da ima po eni strani podporo Vlade, po drugi strani pa tudi podporo parlamenta. Tretja stvar, na katero je treba opozoriti pri razgovorih te dni, je vprašanje gospodarske diplomacije. Minister za zunanje zadeve si je to postavil kot eno pomembno prioriteto svojega delovanja, kar je naredil že pred enim letom. Toda dejstvo je, da diplomacija ne more promovirati gospodarstva, ki ga skorajda ni. Se pravi, da je najprej pomembno, da ministrstva, ki so zadolžena, in ministri, ki so zadolženi za gospodarstvo, poskrbijo za razvoj tistih vej gospodarstva, ki jih je potem sploh mogoče promovirati oziroma diplomatsko zastopati v mednarodnem okolju. In še zadnje vprašanje je povezano z vprašanji obveščevalne in varnostne dejavnosti v tej državi. Imamo tri službe, ki za to skrbijo; Slovensko obveščevalno varnostno agencijo, ki je podrejena neposredno predsednici Vlade, Obveščevalno-varnostno službo, ki je podrejena ministru za obrambo, in imamo policijo, ki je podrejena oziroma je v sestavu Ministrstva za notranje zadeve. Te tri službe je treba pripraviti do tega, da sodelujejo med seboj, ko gre za vprašanje različnih oblik ogroženosti naše države. Dejstvo pa je, da so vse te tri službe sistemsko umeščene na različne načine in jih ni enostavno, ko pride do vprašanja institucionalnega povezovanja, med sebo povezati. Ena služba je direktno odgovorna predsednici Vlade in ta se po navadi ne dovoli spustiti na nižji nivo služb, ki so v sestavi posameznih ministrstev. Ena od služb je samo služba, ni niti organ v sestavi in ena je velik sistem, največji varnostni sistem v državi, in to je policija. Doseči, da trije sistemi sodelujejo med seboj in skrbijo za podporo celotni vladi, parlamentu, predsedniku države in sploh celotni naši držav,i je seveda zelo zapleteno. Zato upam, da bo imela predsednica Vlade dovolj moči, da bo vse te posamične interese uspela spraviti kdaj skupaj do točke, da bodo sodelovali in ne tekmovali med seboj. Želim vsem skupaj, da bi bili uspešni pri tem delu in da bi lahko čez eno leto vaše delo, spoštovana predsednica, in vseh vaših kolegov in kolegic tukaj nagradili tako, da bi vam dali možnost nadaljevati vaše delo. Hvala."
2,ParlaMint-SI_2011-09-20-SDZ5-Redna-31.u52,SD,-1.0,2011-09-20,0.005186408758163452,"Spoštovani! Seveda je bilo jasno, da na današnji seji ne bo tekla razprava o kandidatih za ministre, ampak je bilo jasno tudi pričakovanje, da bo šlo za inventuro dela Vlade in iskanje razpravljavcev, kako sebe izključiti kot sokrivca za nekatere napake. Naj tukaj omenim podporo referendumu samo zato, da so zajahali populistični val, ne glede na dolgoročno škodo vsem prebivalcem Slovenije. Dolge razprave, zakaj je bilo treba izstopiti iz koalicije, in današnji štart na predsednika Vlade s strani Zaresa je pač ogledalo nekaterih in računica, da z dokazovanjem, da niso za nič krivi, da so bili onemogočeni pri uveljavljanju svojih idej, da niso mogli o ničemer odločati – vemo, da gre tukaj predvsem za prepričanje, da s takimi razpravami na bodočih volitvah pridobijo nekaj točk. In upam, da je to zgrešena računica. Kolega Tanko oziroma SDS je že tisočkrat zlorabil izjavo Milana Kučana v Novi Gorici, ki z današnjimi dogodki pravzaprav nima nobene zveze, in jo spačil do neprepoznavnosti. Enake so mnoge ocene Vlade s strani SDS. Toda o kom so napisane knjige o trgovini z orožjem, kdo hodi na sodišča, v katerem obdobju so se rodili tajkuni, sprašujem. Še vedno verjamem v pravno državo, čeprav na državni televiziji dobesedno teče vzporedni sodni proces bivšim pravosodnim ministrom, kar naj bi prispevalo k temu, da bi javnost spoznala, da so pravzaprav vsi nedolžni. Jaz se s tem strinjam, da so nedolžni, dokler se jim ne dokaže, ampak mislim, da televiziji ni nobena potreba, da dela pritiske na tožilce in vse druge, kar je v naši državi sedaj že prav folklora. Res je, smolo smo imeli s koalicijskimi partnerji, toda ali je bila možna kakšna drugačna izbira, kakšna drugačna koalicija? Danes smo lahko vsi pametni, sem pa ponosen, da smo Socialni demokrati veliko prispevali k relativno dobremu delu tega državnega zbora, saj je bila sprejeta vrsta zakonodaje, ki je, kolikor je bilo mogoče, ublažila hude socialne, gospodarske, pa tudi varnostno krizo, ki se je obetala v tem predelu Evrope. Brez močne socialne demokracije bi v naši državi bilo verjetno še več revežev, še več nezaposlenih, bankrotiranih. Poglejte, kaj se dogaja v bogatih evropskih državah, kaj v bogatih Združenih državah, kjer zaradi družinskega bankrota ljudje spijo na ulicah, država pa nič. Mi smo te stvari spremenili v drugi tok. Res je, marsikomu ni všeč način vodenja Vlade, ker gospod Borut Pahor ne tolče po mizi, ker se jo vodi demokratično, zaradi česar sicer nekatere stvari prihajajo v javnost in potem velja mnenje, da je vse zanič in vse slabo, da so vsi med seboj skregani. Žal smo verjetno naravnani tako, da rabimo trdo roko, da rabimo bič, da rabimo führerja, ampak jaz upam, da ne bom deležen takega vodenja te države. Kandidatka in kandidati za ministre so bili na predstavitvah izjemno dobri, kar je pohvalno, kajti največkrat so bili ožigosani s tem, da jih je predsednik Vlade pravzaprav premamil, da ne bodo zaradi kratkega mandata uspeli narediti prav nič dobrega za svoja ministrstva in tako dalje. Poudarjam, prihaja dobra, sveža ekipa v Vlado, zato bom glasoval za izvolitev nove ministrice in ministrov in s tem omogočil nadaljnje delo te naše vlade, ki je v stanju še korektno zaključiti zaupan mandat. Hvala lepa."
2,ParlaMint-SI_2009-04-01-SDZ5-Redna-04.u240,SD,-1.0,2009-04-01,0.029532557353377342,"Spoštovani predsedujoči, spoštovana gospa ministrica, gospodje ministri, sodelavci, kolegice in kolegi. Ko sem imel pred petimi leti prvič priložnost slišati o izbrisanih, takrat smo pred parlamentom gledali neke ljudi, ki so oblečeni v bele obleke legali po tleh pred parlamentom v obliki besede ""Izbrisani, pelji dalje"" nisem popolnoma razumel tistih njihovih razlogov za to početje. Potem so se zgodile volitve 2004 in tema je čez noč izginila iz prvih strani časopisov in medijev. Vendar mi ni dalo miru, da ne bi sam poizkusil razvozlati te občutljive teme in bolj kot sem preučeval dokumente bolj mi je bilo jasno, zakaj in kako je prišlo do tega dejanja. Prihajam s podeželja in v meni je, vsaj po mojem, malo kmečke logike. Ne razumem ravno dobro pravnega jezika in tako sem si tudi po svoje razložil ta pojav. Na primer, moj sosed, prihajam namreč iz krajev, ki ležijo tik ob meji z Republiko Avstrijo, je že več let zaposlen v Avstriji. In njega sem vprašal, če mora zato, ker dela v Avstriji imeti tudi avstrijsko državljanstvo in njegov odgovor je bil, da za delo v Avstriji potrebuje začasno bivališče in delovno dovoljenje ter še nekatere druge manj pomembne dokumente. ""Ali so ti v Avstriji ponudili državljanstvo?"", sem ga vprašal. In njegov odgovor je bil, da ne. ""In tudi če bi mi ga"" pravi ""ga ne bi vzel, ker ga ne potrebujem."" Nato sem ga vprašal: ""Če ne bi hotel prevzeti državljanstva, bi te Republika Avstrija postavila na mejo s Slovenijo?"" ""Ah, kje pa,"" je odvrnil. In me vprašal: ""Zakaj mešaš ta dva pojma državljanstvo in status stalnega bivanja?"" ""Ti lahko bivaš v katerikoli državi z urejenim statusom stalnega bivanja oziroma začasnega bivanja in za to ti ne treba biti državljan te države."" Kaj ima potem državljanstvo opraviti s statusom o začasnem oziroma stalnem bivališču? Potem sem pregledal dokumente iz leta 1991 in prišel do zanimive ugotovitve. Torej, naša država je te ljudi zato, ker si niso uredili državljanstva, ampak so hoteli pri nas samo bivati in delati v tej državi, izbrisala iz registra stalnega bivališča. Danes smo že večkrat slišali besedo osamosvojitev, veterani in večkrat je bilo izrečeno, da govorimo o pripadnikih sovražne vojske, vojnih špekulantih in tako dalje. Bom poizkusil to povedati na svojem lastnem primeru. Sam sem bil leta 1991, ko se je odvijala vojna za Slovenijo študent in nisem bil poklican v Teritorialno obrambo, vseeno pa me je nekega večera poklical prijatelj, ki pa je bil aktivni udeleženec in poveljnik sanitetnega oddelka v zdravstvenem domu, mi rekel, da potrebuje nekaj fantov za prevoze ob morebitnem oboroženem spopadu na bližnjem mejnem prehodu za prevoze ranjencev v zdravstveni dom in potem naprej v bolnišnico. Seveda sem se tej njegovi prošnji nemudoma odzval, to so storili še štirje moji prijatelji in mi smo ves čas vojne za Slovenijo opravljali prevoze za Teritorialno obrambo iz zdravstvenega doma v bolnišnice in nazaj. Vojne za Slovenijo je bilo konec in vsi smo se vrnili k vsakdanjim opravilom. Čez nekaj časa pa me sodelavec v službi pozove, naj si grem urediti status veterana vojne za Slovenije, ker sem bil aktiven v osamosvojitveni vojni. Ko pa sem prišel na vojni odsek in hotel vložiti prošnjo za pridobitev statusa veterana vojne za Slovenijo, sem dobil odgovor, da takšnih kot sem jaz in moji prijatelji zakon ne obravnava in statusa ne morem pridobiti. Šele sedaj razumem, kako so se počutili tisti, ki so nič hudega sluteč prišli urediti svoje dokumente na upravno enoto in so jim dokumente odvzeli in jih preluknjali. Sprašujem se, če ne bom v prihodnosti tudi sam označen za agresorja, če bo šlo tako naprej. Eden takšnih, ki so si prišli urediti nič hudega sluteč, dokumente za vozniško dovoljenje, je bil tudi gospod, ki še danes živi v Dravski dolini in ni res, da ne živijo ti ljudje tukaj. Na vprašanje, zakaj ste mi preluknjali dokumente, je dobil odgovor, da nima urejenega statusa bivanja. Poglejmo malo na njegovo življenjsko pot. Njegov oče je bil zaposlen na železnici in sta se z njegovo mamo preselila zaradi dela na Ptuj. Gospa je bila noseča in ko se je pripravljal porod, se je odpeljala do bolnišnice na Ptuj. Glej ga zlomka. Ravno tisti teden so na Ptuju pleskali porodnišnico in gospo so na porod odpeljali v Varaždin. Zaradi pleskanja v porodnišnici je bil ta gospod med izbrisanimi in ko je končno ugotovil, kaj se dogaja, je takoj vložil vlogo za začasno bivališče in dobil odločbo leta 1993. Spoštovani, ta gospod, ki si je sam uredil status do veljavnosti odločbe, bo od ministrice v teh dneh prejel dopolnilno odločbo za obdobje od 26. februarja 1992 pa do izdaje odločbe v letu 1993. Se vprašam, kaj je tu narobe in zakaj si je ministrica prislužila interpelacijo, če pravzaprav vzpostavlja situacijo in stanje, kot bi moralo biti takrat že urejeno. Ampak, ne upam si predstavljati, kaj se bo zgodilo, ko bodo te dopolnilne odločbe izdane in bomo prišli do tistih izbrisanih, ki si pa statusa bivanja do danes sploh niso uredili zaradi takšnih ali drugačnih razlogov. Ker so bili mogoče neuki ali jim ni bila nudena pomoč s strani upravnega organa v kontekstu pomoči neuki stranki. Ker si sam najbolje razlagam stvari po primerih, bom še tukaj navedel en primer, ki je pa še bolj neverjeten. Pri nas, tudi v Dravski dolini, še vedno živi gospa z imenom in priimkom, ki jih ne bom navedel; jo bom naslednjič vprašal, če lahko to tudi povem; ki je do leta 1991 rodila sedem Slovenk in Slovencev. Tako kot v prejšnjem primeru, seveda tudi ona nima urejenega statusa stalnega bivališča oziroma začasnega bivališča, ampak ona si tega ni uredila tudi potem, ko je to izvedela. Pred kratkim se je oglasila pri meni in me prosila, da bi rada obiskala svojega očeta, ki je hudo bolan na Hrvaškem in če ji lahko pomagam. Po približno dveh urah klicarjenja sva obstala na hrvaški ambasadi, kjer so meni in njej povedali, da je gospa med izbrisanimi. Gospa je med izbrisanimi vseh 18 let. Res ne vem, kaj vse mi bo očitano, ko bomo podprl tudi zakon z razlogom, da uredim položaj te gospe, ki je rodila sedem Slovenk in Slovencev in še danes za obisk pri zdravniku uporablja zdravstveno kartico svojega moža. Hvala."
2,ParlaMint-SI_2010-09-23-SDZ5-Redna-20.u140,SD,-1.0,2010-09-23,0.008306950330734253,"Dobro. Ne bom naštevala statistike, kolikokrat je bilo pač imenovano Ministrstvo za šolstvo in šport, kolikokrat je bilo imenovano ime Janković, ker to so že ponovili moji predhodniki, ampak bom pa samo navedla, kaj so vse moji predhodniki povedali o tej interpelaciji, da je farsa, da je šlamparija brez primere, nedokončan spis, da je nedodelana zadeva, da je skupek podtikanj, nekoristen tekst, sumničenje, nedovršena, površinska in nedodelana zadeva, da je nepotrebno zgubljanje časa in tako naprej, zmazek, nekdo je celo rekel, da je to ""šalabajzerstvo"", malomarno pripravljen tekst. Mene pa je ena strokovna sodelavka iz Državnega zbora ustavila in rekla: ""Veste kaj, zame je pa to žalitev."" In sem potem pomislila, in sem rekla, dejansko je to lahko žalitev za vse nas v parlamentu, to se pravi za parlamentarce, poslance, tudi za tiste, ki so morali odgovarjati na to interpelacijo. Ker, če bi se zelo potrudili, bi lahko našli več argumentov, kako in na kakšen način se lotiti ene zadeve. In verjetno bi bilo dobro iskati standarde in normative, kako in na kakšen način postavljati interpelacije. Ker, kar nekaj sem jih prebrala, nekaj sem jih žal tudi morala sama napisati, odgovorov v imenu poslanske skupine, ampak takšne dejansko še nisem videla. Ampak, mogoče je to internet era, ki prinaša takšne kratke, jedrnate stavke, ki so mogoče izziv za vse tiste kreativce, ki tako ali drugače delajo na tem področju. Ena mati mi je rekla: ""Jaz sem pa vesela, če je, recimo, sukus te parlamentarne interpelacije stadion v Stožicah."" Rekla je: ""Jaz sem vesela, da imamo ta stadion v Stožicah, da sin ne bo več letal po Zagrebu, Beogradu, Dunaju in Londonu, da bo lahko svoje bende poslušal tudi v Ljubljani."" Mi se ne znamo nekih svojih nacionalnih investicij na nek način veseliti, radostiti, tako kot drugi. Zagrebčani so svojo nacionalko in tudi Areno naredili v času vojne, nenazadnje tudi Arena v Beogradu je narejena tik po vojni, mi pa smo dejansko komaj na en način spravili ta objekt, ki je bil snovan že leta 1960. Kolega Kumer je povedal, kako in koliko ljudi je sodelovalo tam in v katerem mandatu so se začele prve zadeve, denarci in tudi načrti. On je bil predsednik Odbora za šport, nenazadnje, predsednik takratnega sveta, mestnega, je bil vaš kolega Dimitrij Kovačič, županja Viktorija Potočnik in župan Rupel, jaz sem bila predsednica Odbora za socialo, predsednica Odbora za finance pa Metka Tekavčičeva. In verjemite mi, da v tistih časi, ko ni bilo veliko denarcev in ni bilo toliko denarja kot recimo v obdobjih 1999–2004, je bilo preklemansko težko nameniti denar tudi za ta projekt. Pa dobro, v redu. Ratalo je, uspelo je, mislim, sigurno žrtve so bile, nekateri so zelo zadovoljni, ampak jaz mislim, da ta nacionalni ponos in projekt nam je lahko v ponos. Mislim, da sigurno da sukus te interpelacije ne sme biti nikakor ne samo stadion v Stožicah. In jaz bom prebrala dejansko tudi nekatere kratke obtožbe, ki so bile dane tudi na račun politike Ministrstva za šolstvo in šport glede drugih investicij in vrtcev. ""Ne glede na to, da je prejšnja vlada sprejela novelo Zakona o vrtcih in v njej uredila brezplačni vrtec za drugega in nadaljnje otroke, temu ni sledila z investicijskimi vložki."" To seveda ni točno. V letošnji program za sofinanciranje je vključila 10 projektov za vrtce v skupni investicijski vrednosti 12,5 milijonov evrov, od tega je Ministrstvo za šolstvo in šport prispevalo 4 milijone 93. V letošnjem proračunu je Ministrstvo za šolstvo in šport za investicije namenilo 2 milijona cela 32 evrov, z rebalansom 2009 je Ministrstvo za šolstvo in šport podvojilo sredstva za investicije v vrtce, v letu 2010 je Vlada namenila dodatnih 7 milijonov evrov iz evropske kohezijske politike za izgradnjo vrtcev. Prejšnja vlada je v izgradnjo vrtcev namenila v tistem času debelih krav, kot rečemo, od leta 2006 do leta 2008 1,1 do 1,2 milijonov evrov, za leto 2009 pa 1,6 milijonov evrov. Jaz mislim, da številke same po sebi povedo, statistike pa tudi. Zavedajoč se prostorske stiske in nenazadnje pozabe o demografskem bumu, ki bi ga lahko dejansko vsi načrtovali, je to velik uspeh, ker vse prejšnje vlade, zlasti pa prejšnja bi lahko to dobro načrtovala in tudi imela je dovolj sredstev, da temu nameni več pozornosti. Hvala lepa."
2,ParlaMint-SI_2020-04-02-SDZ8-Izredna-33.u178,OTHER,0.74169921875,2020-04-02,0.00384466047398746,"Najlepša hvala za besedo, gospod podpredsednik. Spoštovani gospod minister, drage kolegice in kolegi! Če sem se v stališču Poslanske skupine Nova Slovenija – krščanski demokrati zahvaljeval nekaterim zaslužnim, da imamo sploh ta zakon na mizi, mi olika veleva, da se zahvalim tudi ministru za finance, našemu do nedavnega kolegu, ki je preživel z nami na Odboru za finance vse tiste dolge ure, ki jih niti več ne štejem, pa tudi našemu predsedniku Odbora za finance, ki je odlično peljal proceduro v skladu s poslovnikom in z vsemi demokratičnimi principi. Kar zadeva 22. člen, ki ga je podpisala Poslanska skupina Stranke Alenke Bratušek, naj povem, da smo se v koaliciji dogovorili in dobili tudi pozitivno soglasje Vlade – mi bomo ta amandma podprli. Tudi sam sem bil četrt stoletja v gospodarstvu in razumem, da je zelo težko definirati neko dovolj široko primerjalno časovno obdobje, da potem lahko objektivno primerjaš tudi promete, ko pravimo, oziroma fakturirano realizacijo, o kateri tukaj govorimo. Tako da se vidi, da Poslanska skupina SAB ima nekaj uspešnih poslovnežev v svoji sestavi, ki razumejo in razmišljajo poslovniško in poslovno. Tako da tu je podpora koalicije zagotovljena. Jaz imam dokaj dobre živce in razumem vso demokratično razpravo, praktično sem tudi sam vse ure presedel na Odboru za finance. Čisto moje objektivno razmišljanje in tudi razočaranje je, sam sem pričakoval, da bi vsi razumeli, kdo hitro da, dvakrat da, in bi se morda tudi nekoliko odpovedali maratonskim razpravam predvsem o vsebinah, ki niso zapisane v tem zakonu. Ne bom ponavljal, kaj vse smo poslušali – morda tudi koristno, sam pa mislim, da večino ne. Razen redkih izjem nisem zasledil nekih inovativnih dopolnitev tega zakona, ki resnično gre naproti ljudem, našim ljudem in gospodarstvu, od katerega vsi živimo. Prav to gospodarstvo je tudi na Odboru za finance preko razprave – ja, opozicije – doživelo kar nekaj zasramovanja. Moram tu zelo jasno to povedati. Morda bom koga spodbudil, da mi bo repliciral, nikogar ne bom pa po imenu imenoval. Vsak ima možnost od vseh državljanov, da si tudi magnetogram prebere. Ampak, kolegice in kolegi, gospe in gospodje, nam se je v neverjetno kratkem času, dobesedno čez noč postavil svet na glavo. Nekateri tega še ne razumejo ali pa nočejo razumeti. Sam menda ne smem, ker mi je en državljan pisal, da kaj delam histerijo, ko govorim o vojni. Ker sem nekoč primerjal vojno iz leta 1991, vojno za Slovenijo, ko smo natančno vedeli, kje je sovražnik, kdo je sovražnik in kako močan je sovražnik – namreč Jugoslovanska ljudska armada. Zdaj imamo sovražnika bistveno hujšega, ki bo pobral bistveno več življenj kot vojna za Slovenijo, bistveno bolj nas bo pahnil nazaj glede gospodarstva, standarda, če hočete. Tega sovražnika ne vidimo, ne vidimo, kako je močan. Ne vemo, kako dolgo bo okupiral naša življenja. Še pred kratkim je bil koronavirus problem nekega tretjega sveta. Nekaj, ker se Evropi, še posebej pa Sloveniji, ki je popek sveta, ne more zgoditi. Pa se je. Evropa se je kar naenkrat spremenila v žarišče epidemije in nepredstavljivo zaprtje v lastne domove je postalo naša nova normalnost. Mi sedaj govorimo »ostani doma«. Moraš ostati doma, ker je to v tvojem, mojem interesu, interesu tvojih bližnjih, da jih ne okužiš, če si slučajno že okužen. In to v tisti Evropi, kjer je svoboda ljudi ena ključnih vrednost, ki se prezentira med drugim tudi v prostem pretoku ljudi. V svoje blagostanje zasidrane evropske države, ki so sprva reagirale nadvse ležerno, so se, ko je šlo zares in ko je bilo nekaj tednov že izgubljenih – tudi v Sloveniji, treba je jasno povedati – slednjič zelo odločno odzvale. Po razpoložljivih podatkih je konec marca kar 17 od 27 držav članic Evropske unije razglasilo izredno stanje. Prepovedale so gibanje, zaprle izobraževalne in druge javne ustanove, omejile delovni čas nenujnih trgovin in tako dalje. Hvala bogu! Mi v Novi Sloveniji smo zadovoljni, da Državni zbor ni ali pa še ni aktiviral 92. člena Ustave in razglasil izrednega stanja. Upam in želim si, da do tega tudi ne bo prišlo. Pod pogojem, kolegice in kolegi, da bomo vsi, vsak posameznik dovolj resno vzeli priporočila, navodila zdravniške stroke in se striktno držale navodil in odredb Vlade, Državnemu zboru izrednega stanja ne bo treba razglasiti. To je gotovo v našem skupnem interesu. Hvala bogu, Državni zbor pri nas normalno funkcionira in upam, da bo šlo tako tudi naprej, da bo lahko hitro in učinkovito sprejemal učinkovite zakone, ki morajo najprej iti v smeri zajezitve razširjanja obolenj, potem pa v smeri pomoči ljudem in slovenskemu gospodarstvu. Ponavljam, če mi ne bomo naredili res vsega, če ne bomo uresničili in se držali vseh navodil in uresničili vseh ukrepov, s katerimi bi razširjanje okužb omejili, zajezili, potem trdim, da bomo mi 3 milijarde vrgli skozi okno. Na nek način me tudi kot državljana boli, da se je veliko razprave in kritik, ki so seveda dobrodošle – nimam s tem težav, da me kdo kritizira – da je bilo to fokusirano v glavnem na 103. in 104. člen tega zakona, 104. člena sedaj več ni – češ, postajamo policijska država in tako dalje, nismo več svobodni. Po našem razumevanju, Nove Slovenije – krščanskih demokratov, je svoboda tesno povezana kot siamski dvojček z odgovornostjo. Ni svobode brez odgovornosti, kar pomeni, nam svoboda ne pomeni, da lahko delamo karkoli. Če smem, mi smo novembra sprejeli prenovljeni, modernizirani temeljni program stranke Nove Slovenije, ki stoji na štirih stebrih. Prvi – dostojanstvo človeka, drugi – svoboda, tretji – pravičnost in četrti – varnost. Vsi ti štirje stebri so izjemno široki pojmi. Kar se tiče Kazenskega zakonika oziroma nalezljivih obolenj, imamo mi 177. člen Kazenskega zakonika, ki govori o prenašanju nalezljivih bolezni. Prvi odstavek pravi, citiram: »Kdor se ne ravna po predpisih ali odredbah, s katerimi pristojni organ odredi pregled, razkuženje, izločitev bolnikov ali kakšne druge ukrepe za zatiranje ali preprečevanje nalezljivih bolezni pri ljudeh, in s tem povzroči, da se nalezljiva bolezen razširi, se kaznuje z denarno kaznijo in zaporom do enega leta.« Sedaj se pa postavi vprašanje, kako pa sedaj to deluje. Kako pa sedaj to nadzirati? Kako detektirati tistega, ki se tega prvega odstavka 170. člena Kazenskega zakonika ne drži? Kako, ko ga pa ne vidiš, saj ne veš ali je okužen ali ni? Ja, za božjo voljo, saj najbrž ne bomo barvali teh ljudi, ki gredo na testiranje. Pa je potem nekdo pozitiven – ali ga bo višja medicinska sestra ali kdorkoli pač pobarval ali kaj? Lepo vas prosim! To pa res ne bi bila svoboda. In tu nekdo mora biti, ki je za to pristojen, ve se, kdo je to, in mu moramo dati orodja, da lahko izvaja ta člen. To ni policijska država. To je v interesu večine nas. Nobenega ne boli glava, tudi mene ne, ko si inštaliram kakšno aplikacijo na to škatlico, ki se ji reče pametni telefon, pa me vpraša, če dovolim, da mi sledi, če dovolim, da detektira mojo lokacijo. In potem rečem yes ali pa ja. Pa mi sledi. Pametna zadeva. Se usedem v avto v garaži in zadeva ve, kje sem, in tudi ve, da se iz tiste točke iz garaže največkrat peljem proti domu in mi lepo napiše, do tiste in tiste lokacije, do mojega doma, imam 200 kilometrov oziroma uro in 55. Pa me sploh ne boli glava. Pa ta informacija ni povezana ne z mojim zdravjem, ne z zdravjem drugih. Svoboda in odgovornost – to gre skupaj. Druge svobode pač mi ne priznavamo. Tudi sam bom povedal, kar je kolegica Mojca izpostavila. Bilo je veliko kritik, da je zakon neustaven. Res je, neustavno je tisto, kar je proti življenju, kar je proti zdravju. In še bo formalnopravno – neustavno je tisto, kar Ustavno sodišče razglasi, da je neustavno, ne Državni zbor. Tako kar govoriti, ja, to je pa neustavno. Okej, dajmo zadevo na Ustavno sodišče in naj pove. Ko sem pa že pri tem, dejansko zdaj vidimo, ko nam je hudo, ko nam je hudo, ko bi želeli, da bi zakon, ki ga je pripravila Vlada in je težek 3,1 milijarde evrov, da bi jutri ali pa danes zvečer že začel delovati, pa to ne gre v tej državi. Ker enostavno nismo predvideli, da bomo prišli v takšno situacijo. Ne samo Državni zbor ali pa Vlada in državne vladne institucije, tudi marsikatera druga, ja, tudi podjetja in tako naprej. Preprosto nimamo izdelanih teh scenarijev, kaj pa, ko čez noč udari virus. In mi je težko, me boli, da sem na Odboru za finance tudi slišal, ja, če bo pa tako, bomo pa ljudi pozvali na ulice, pa bo referendum in tako naprej. Mi smo sami glasovali tudi za spremembo 90. člena Ustave leta 2013. Ta sprememba je določila štiri kategorije zakonov, o katerih referenduma ni dopustno razpisati. Ampak v sedmih letih nobena vlada, o tem mislim, da je danes govoril tudi predsednik Vlade, od leta 2013 nobena vlada ni bila sposobna sprocesirati teh ustavnih določil, ker ustava ni izvedbeni akt. Mora biti še zakon, konkretno v tem primeru zakon o referendumu in ljudski iniciativi, ki operacionalizira določbo ustave. In zdaj bomo to naredili, če bo dovolj močna politična podpora. Za ta zakon, zakon o referendumu in ljudski iniciativi potrebujemo dvotretjinsko večino. Potem bo lahko ta zakon 3 milijarde težak veljal šele čez toliko in toliko časa. Na nek način žalostno, da nimamo pripravljenih procedur, kjer bi lahko država normalno funkcionirala. Najbrž smo vsi toliko objektivni, da razumemo, da v tako kratkem času se ni dalo napisati in ni možno napisati idealnega zakona. Prvič, najbrž sploh ni idealnega zakona. Drugič, to je primer, ki v svetu nima primerjave. To je na svetu edini do sedaj takšen pristop, kako pomagati izdatno gospodarstvu, od katerega vsi mi živimo, in ljudem. Ja, in normalno je, da smo koga nenamerno izpustili, tako vlada oziroma še prej Lahovnikova projektna skupina oziroma posvetovalna skupina, tako tudi tukaj mi. Jaz sam lahko pokažem imam čez 400 mailov, sporočila preko vibra, messengerja in tako naprej. Norišnica. Nemogoče je sprocesirati toliko predlogov. Zato sem včeraj na odboru, in sem marsikoga tudi v slabo voljo spravil, ko sem prosil, če ima kdo celovit seznam vseh posebnih skupin v naši državi, ki so potrebne posebne obravnave, naj ga da na mizo. Jaz vem, da ga nima nihče. Nihče ga nima, ker teh skupin je najbrž nekaj tisoč. Ampak to, kar smo že prejšnji teden, ko smo sprejemali pet interventnih zakonov, ki jih je naša vlada pripravila praktično v 100 urah od prisege, ne 100 dneh, 100 urah od prisege, tukaj v tej hiši, smo takrat napovedali, da bomo pripravili konkretne ukrepe, finančno močne, s katerimi bomo pomagali gospodarstvu in ljudem. Tako tudi sedaj koalicijski poslanci, minister ponavljamo: ja, pripravljamo. Če je moja informacija točna, ministrski zbor sedi že to soboto, kjer bodo verjetno spet dan in noč in noč in dan delali na naslednjem svežnju, upoštevajoč potrebe gospodarstva in ljudi, da bi vendarle ohranili gospodarstvo na, kot se reče, delovni temperaturi in da bi poskrbeli za ljudi. Ta trenutek me zaposluje tudi misel, ki se morda tokrat na podeželju toliko niti ne pojavlja, ker ljudje imajo hiše, imajo vrtove, sadovnjake in gredo ven. Ne predstavljam si, kako je to v nekih stanovanjskih blokih, kjer so ljudje zaprti, dobesedno zaprti, mogoče je še balkon. Imeli smo razpravo tudi znotraj naše poslanske skupine Nove Slovenije, kako bi poskrbeli tudi za te duševne stiske, ki se pojavljajo v tem času. To se najbrž z zakonom ne da. Jaz nisem specialist na tem področju. Morda že s komuniciranjem nas poslancev, vlade. Ne smem sicer posegati v uredniško politiko medijev, televizije, tudi nacionalne ne, ampak morda od tam kakšna zanimiva oddaja, ker so ljudje več ali manj pred televizorji. Tudi na ta segment ne smemo pozabiti. Hvala lepa, kolegice in kolegi, za vašo pozornost. Jaz bom seveda ta zakon podprl, obenem pa si bomo še naprej prizadevali, da bo naslednji sveženj še kvalitetnejši in da bomo v naslednjem svežnju popravili, kar smo morda tukaj zagrešili, in to nenamerno. Hvala lepa."
2,ParlaMint-SI_2004-02-27-SDZ3-Redna-34.u26,OTHER,0.7216796875,2004-02-27,0.07683440297842026,"Najlepša hvala, gospod predsedujoči. Gospoda iz ministrstva, drage kolegice in kolegi, ljubi ljudje. Danes je za mene svečan dan. Pozdravljam nacionalni program za kulturo. Najbrž se malokdo zaveda njegove pomembnosti, kljub pripombam in amandmajem, ki jih bomo slišali, in pripombe, ki smo jo že slišali - je treba in jih bo treba premisliti -, sem prepričana, da je nacionalni program načelno dober in predvsem potreben. Pozdravljena gospa ministrica, vas nisem prej pozdravila. Govorila bom načelno. Slovenci, ki smo potomci različnih vplivov in pritiskov na tem pretočnem in prepišnem ozemlju, se lahko seveda pohvalimo s kulturo, saj nas je združevala skozi najtežje čase zgodovine, od prve piščalke 40 tisoč let pred našim štetjem do prvih tiskanih knjig, od katerih je vsaka veljala par volov, kar bi danes pomenilo, en avto - ljudje so vse pokupili. Vse te knjige so bile seveda požgane, a kljub temu je ta narod obdržal jezik, to skupno posodo, v kateri narod živi, tako kot je nekoč rekel naš kolega Jaša Zlobec, če se ne motim. V času, ko se je govorilo uradno nemško, latinsko in italijansko, šele na četrtem mestu je bila slovenščina jezik kmetov in malih obrtnikov, kljub temu se je dvignil veličastni Prešeren. Če gre za bravuroznost poezije, se lahko kosa s slehernim poetom na svetu, čigar izpovedna ljubezen do sočloveka, naroda in človečanstva, če gre občutljivost za pravico in poštenost, nima primerjave mogoče v literaturi sveta. Tudi njemu so pravzaprav požgali vse, razen pesniške zbirke in so ga zakopali za zid, tako da bi ga Slovenci vendarle pozabili. Njemu je bila druga osmrtnica v slovenščini napisana, prva njegovemu prijatelju Čopu. Levstiku so vzklikali: ""Pogine naj pes!"", Cankarju so na začetku še prejšnjega stoletja uničili pesniško zbirko, kot veste in ravno Cankar je bil tisti, ki je zapisal: ""Ta narod, ki je trikrat 500 let trpel in tlačanil, naš narod, ki se je boril s svojo krvjo in s svojimi solzami, ta narod si je kljub suženjstvu in uboštvu, kljub gladu in žeji ustvaril svojo lastno kulturo."" In še je rekel Cankar: ""Bogatejši so pač drugi jeziki, pravijo tudi, da so milozvočnejši in bolj pripravni za vsakdanjo rabo, ali slovenska beseda je beseda praznika, vriskanja in petja. Iz zemlje sami izvira kakor velikonočno potrkavanje in zvezde pojo, kadar se na nebu pojavijo, itn..."", da ne bom predolgo govorila. To si lahko tudi preberete in bom še kdaj povedala. Čas se je nadaljeval s slovenskim kulturnim vprašanjem in v najtežjem času boja za svobodo je bila kultura vzdrževalka v hudih zimah in v krvi. Bile so tiskarne, bila je tudi Prešernova knjiga tiskana, proglašen je bil naš največji kulturni praznik, žal 8. februar, ne pa 3. december, ampak zaradi tega, ker so bile takrat tam ofenzive - ker to malokdo ve, zato to govorim. Bilo je gledališče, bili so pesniki in pisatelji, večina naših brigad je bilo poimenovanih po pesnikih in ljudje so se borili pod geslom, Prešernovim geslom: ""Manj strašna noč jo v črne zemlje krili, ko so pod svetlim soncem sužni dnovi."" In še je izkrvavel pesnik, ki nam je rekel: ""Izdahnili bi, da ne trpimo z oporno dvignjeno glavo."" In še bil lahko naštevala. Po vojni so bile narejene založbe, je bil narejen dober film. Ni bilo tako, kot je Jakobus Gallus, ki ga vsi poznamo in je še moral iti ven in ga skoraj ne priznavajo več kot Slovenca. Je bil Hugo Wolf, ki ga nimajo skoraj več za Slovenca, ker je moral iti ven, ker mu tukaj ni bilo dano, da bi delal. Anton Ažbe je bil zunaj, kot vemo, da ne govorimo o Groharju in nekdo je prej govoril o dušenju ustvarjalnosti. Groharju so bile naročene freske v trnovski cerkvi. Začel jih je delati in so ga prekinili, ker jim niso bile všeč. Danes bi lahko imeli Groharja v trnovski cerkvi in ga nimamo. To je to dušenje, o katerem nekateri govorijo, in se moram nanj odzvati. Bila je skratka po vojni sodobna umetnost in kulturna in moram še reči to - ker nas čas preganja -, da se v umetnost izplača vlagati. Da tudi ameriške raziskave, ker veste, da je najbolj hud kapitalizem, vedo, da se v kulturo splača vlagati in bi vam lahko tudi o tem govorila. Treba je nekaj poudariti: da umetniško delo seveda ni zastonj in tega se moramo vsi po vrsti zavedati. Tudi gospod Rop, tudi gospa ministrica Petrinova, tudi gospod Mramor itn. Lahko se najdejo v naši družbi zanke, kako bomo poskrbeli za ustvarjalca. Kajti, koliko dela je, preden nek baletnik zna eno uroplesati na odru. Koliko dela je, preden - lahko vam povem anekdoto -, ko je nemškega cesarja nekdo slikal 14 dni, pa mu je potem dal račun in rekel: ""Kaj je pa to takšen denar za 14 dni."" Pa je rekel: ""Ja, 14 dni pa vse moje življenje."" Kaj bi govorili o gospe Marijani Lipovšek - vprašajte jo, kako dolgo je študirala in delala. Kaj bi govorili o gospe Ireni Grafenauer itn? Koliko časa je vloženega in če bi vse to plačevali, bi vedeli, kako je treba kulturo tudi plačati in najti denar za njo. Torej poudarjam, da bo treba dati v kulturo malo več denarja, kajti od naše osamosvojitve naprej, žal, ko smo dosegli svoje cilje, se denar za kulturo zmanjšuje in ne povečuje. Ampak tu ni kriva naša ministrica, tu je kriva kompletna naša družba in politika. Mislim, da je treba na koncu poudariti izgradnjo NUK. Mislim, da je treba poudariti življenje mladih ustvarjalcev, ki prihajajo v te poklice in nimajo več niti honorarjev niti plač, nimajo več stalnih zaposlitev. Vsi okrog, trgovci z novci, vsi okrog - organizatorji v gledališčih predvsem, ki jih najbolje poznam - imajo stalne plače, imajo redne plače, lahko vzamejo kredite. Umetniki jih ne morejo dobiti! In ne vem, kako bodo naprej živeli. In moram poudariti to skrb za mlade ljudi, moram poudariti. Šli smo na raznorazne referendume, nismo pa šli na referendum, da bi živeli v kapitalizmu, v takšnem, kot se zdaj pojavlja. Treba bo najti takšne zanke, kako bomo skupaj ta mali narod v tem velikem svetu, s to veliko kulturo, preživeli. Mislim, upam in verjamem, da bomo tudi v tem času našli zanke, kako bomo nagrajevali sponzorje, kako bomo našli denar za mlade ljudi, ki so kreativni, kajti kreativnost je treba podpirati in kreativni ljudje morajo preživeti. Na koncu bi opozorila še na gradnjo akademij. Ta ideja je fantastična, da se gradijo tri akademije skupaj in ta akademija seveda mora biti v Ljubljani. Zelo mi je žal, lahko bi razlagala, zakaj, pa zdajle ni časa. Na koncu mi dovolite - ne vem, koliko časa že govorim -, Ervin Fritz je zapisal tole pesem: ""Mi, ki ležemo k očetom, vsi Janezi k Franceljnom in Pepijem, ležemo k očetom. Naši sinovi bodo lahko prodajali svetu le svojo pamet, sivo materijo. Z drugim jih ne moremo obogatiti. Grozno nam je, tu je cel narod, pa le trije znajo latinsko, pet jih zna sveto pismo, šest jih gradi nebotičnike. Tri pesnike udariš, pa ne bo znal nihče več prevajati v rimah iz nemščine. Kakorkoli računaš, biti majhen narod, pomeni, da ni ljudi. Naša dediščina je tisočletna. Ubogi kmetijci so pririli cizo s svojo revščino vse do nas. Mi bijo morali obogateno z darovi odvleči naprej. Tak majhen narod ne diha, ne živi samogibno, ampak le po natančnem načrtu."" Sklenimo torej: vsi bomo delali, vsi bomo vladali, vsak hip bomo vedeli, kaj moramo dati rodovom za nami - to našo milo govorico, našo zgodovino in vse, kar je zanjo potrebno. Naš pozdrav bo: tudi v prihodnje tisočletje v Sloveniji! Hvala lepa."
2,ParlaMint-SI_2021-03-24-SDZ8-Izredna-67.u6,OTHER,0.64013671875,2021-03-24,0.051486723124980927,"Kolegice in kolegi, vsi prisotni, predstavniki medijev in vsi, ki nas spremljate, dobro jutro! Danes bo dolg dan, ki se bo zavlekel v naslednje jutro. Prav posebej gre moj pozdrav vsem, ki se profesionalno ukvarjate s kulturo in umetnostjo ter od nje živite, saj trepetate iz dneva v dan za svojo usodo in usodo vaših družin. Danes smo tu v vašem imenu. Pozdravljam tudi vse uporabnike kulture in umetnosti, ki sanjajo dan, ko bo spet vse po starem in bodo lahko živeli s kulturo in ob njej, saj življenje brez predstav, koncertov, razstav resnično prazno in podrejeno zgolj golemu in osnovnemu preživetju. Nenazadnje pozdravljam tudi gospoda Simonitija, ki trenutno opravlja funkcijo ministra za kulturo v iskrenem upanju, da bo zdržal z nami do konca, saj je najavljenih skoraj 18 ur razprave o njegovi odgovornosti. Iskreno upam, da nas ne bo zapustil, ker se mu pač ne bo ljubilo več poslušati. Včeraj ste praznovali 70. rojstni dan in pridružujem se čestitkam ob okroglem jubileju. V začetku tedna so vas gospod Dežman in kolegi slavili, danes se bo treba soočiti s kritiko in dejstvi. Sprejeti bo treba subjektivno in objektivno politično odgovornost ministra za kulturo, ki deluje v nasprotju z javnim interesom, kot ga na področju pristojnosti opredeljuje normativni akt, s čimer ste trajno izgubili zaupanje strokovne in zainteresirane javnosti ter legitimnost za opravljanje naloge ministra za kultura, določenih z Zakonom o Vladi Republike Slovenije ter drugimi predpisi. Včasih slišimo s strani državljanov, da so interpelacije nesmiselne, če nimamo zagotovljene večine, a to ne drži. Dajemo vam enkratno priložnost vpogleda v vso aroganco vladajočega razreda v upanju, da tokrat vendarle dobimo dovolj glasov, da odstranimo najbolj škodljivega kulturnega ministra v zgodovini Slovenije. Tu ne gre za levo, desno ali sredinsko politiko, tukaj gre za skupno narodovo bit, s katero se ne bi smeli tako neodgovorno igrati, saj prav kultura in kulturna identiteta temelji, legitimira in slovi kot nosilna, zgodovinsko pogojena državotvorna podstat, katere upravičenost državni uradniki sedaj prostaško zanikajo, vehementno blatijo in enačijo s priskledništvom ter s sesanjem državnih jasli. Kdo vam daje pravico, da teptate in uničujete našo kulturo, umetnost, kulturne ustvarjalce, kulturne delavce, umetnike in umetnice, literaturo, gledališče, film, glasbo, plesno in likovno snovanje? Da uničujete našo svetinjo ali kot pravi skorumpirani in oblastiželjni župan v Cankarjevem pohujšanju v dolini šentflorjanski: »Naš narod je živel brez umetnosti doslej, pa bo tudi poslej.« A to je bilo v nekih drugih časih, ko še nismo imeli svoje države in smo bili hlapci brez svojega jezika in svoje kulture. Veliko žrtev je bilo, da lahko danes vse to imamo. Jezik in kultura sta gonilna in emancipatorna sila naše zgodovine, preživetja in obstoja v sedanjosti. Kje bi bili danes brez Primoža Trubarja, Franceta Prešerna, Ivane Kobilice, Ivana Cankarja, Srečka Kosovela, Karla Destovnika Kajuha, Mateja Bora, Groharja, Jame, Plečnika? V nedogled bi lahko naštevala vrhunske dosežke vse za nazaj pa tudi danes imamo vrhunske umetnike, ki so naši ambasadorji, saj so glas o nas ponesli po celem svetu. Ne bomo vam dovolili, da se vse to danes stepta. Kultura je vrednota sama po sebi, ki ni last nobene oblasti in nobenega političnega režima, le človeštva kot takega. Čeravno si jo brez sramno jemljete in prisvajate, nimate prav nobene svete pravice nad kulturo in kulturnim življenjem. Mandat ministra, pa še to krizni, vam ne daje pravice, ki si jo uzurpirate, do uničevanja, rušenja, omalovaževanja, ogrožanja, siromašenja, izbrisa, ukinjanja, pregona, manipulacije. Prav nasprotno! Mandat vam daje zgolj pravico in dolžnost zaščitnika in varuha kulture. Resnično je škoda, da se tega ne zavedate in se požvižgate na odgovornost in težo lastne prisege kot ministra. Zanima me, ali je bila prisega morda lažna in zgolj pretveza. 13. marca 2020 na 15. nujni seji Odbora za kulturo ste poslankam in poslancem predstavili svoje kulturnopolitične predloge reševanja najbolj prizadetega sektorja v kulturi, na podlagi katerih vam je bilo zaupano vodenje ministrstva, s sledečimi besedami, pa dovolite, da vas citiram: »V prihodnosti položaj kulture se ne sme poslabšati in nobena dejavnost, ki jo podpira Ministrstvo za kulturo, ne sme nazadovati. Analiza področja samozaposlenih v kulturi je pokazala, da je ta skupina v slabem materialnem in socialnem položaju in kaže na mnoge znake neenakosti, na znake izrazite revščine. Temu bomo posvetili pozornost in na podlagi dodatnih analiz predlagali poti za pravično in za samozaposlene dolgoročno ustreznejšo ureditev tega področja. Nujno bo potrebno začeti dialog, kar že sicer poteka na ministrstvu, ki bo privedel do celostne rešitve statusa samozaposlenih ustvarjalcev v kulturi.« Danes je slika popolnoma drugačna. Minister za kulturo od nastopa svojega mandata ni vzpostavil dialoga z nevladnimi organizacijami in samozaposlenimi v kulturi. Do danes niso oblikovane dialoške skupine za trajni dialog z nevladnimi organizacijami in samozaposlenimi v kulturi. Že od lanskega marca, ko je minister nastopil funkcijo, strokovne organizacije civilne družbe pozivajo ministra, da se vzpostavi vključujoč in transparenten dialog. Odgovori Ministrstva za kulturo pa gredo v smer zanikanja ali pa nerealnih, celo omalovažujočih predlogov. Minister nima prav nobene senzibilnosti za posebne okoliščine večje ranljivosti samozaposlenih v kulturi, ki se generalno gledano sploh ne upoštevajo, kar dokazuje tudi očitna ignoranca le-teh v vseh protikoronskih zakonih doslej. Več kot tretjina samozaposlenih v kulturi živi na pragu revščine. Številna opozorila ministru so klic vpijočega v puščavi. Nekaj sto organizacij in posameznikov, dejavnih na področju kulture in ustvarjalnosti, je ministru za kulturo 21. septembra lani poslalo pismo, kjer so nanizali sedem nujnih zahtev. Kulturniki so pismo zaključili s pozivom ministru, citiram: »Spoštovani gospod minister dr. Vasko Simoniti, slovenska kultura je v resnih težavah. Niste krivi za vse, se pa ministrstvo pod vašim vodstvom na stanje odziva neustrezno, celo škodljivo. Skrajni čas je, da se lotite dela, prisluhnete strokovnjakom in začnete reševati situacijo. Začnite končno delovati kot minister in zaščitnik kulture v Slovenije, sicer odstopite.« To je bilo lani septembra, zdaj smo v novi pomladi – ja, kakšen odstop neki? S spremembo pravil in predpisov, z lansiranjem esdeesovskih kadrov po osrednjih kulturnih institucijah in z izstradanjem vseh nelojalnih kulturnikov, si minister še bolj in na vse kriplje utrjuje oblast. Jaz s tega mesta povzemam njihov poziv: odstopite! Odrešite sebe, slovensko kulturo in vse nas. Gospod minister, ali se sploh zavedate bede in sramote, ki jo povzročate? Se zavedate lastne devalvacije in obskurnega vpisa te vlade v zgodovino? Zakaj je vaš odgovor na interpelacijo, v katerem ste se sebi v bran res obširno razpisali, prišel v Državni zbor pod oznako tajno? Mar si javnost, kulturni ustvarjalci in kulturni uporabniki ne zaslužijo vedeti, zakaj je vaše argumente treba skrivati in pred kom? Koga se bojite? Morda resnice? Ravno zdaj, ko slovenska kultura krvavo potrebuje predanega, odločnega ministra z vizijo, energijo in kompetencami, imam lačnega uradnika brez volje in idej, ki lastno nemoč skriva za ignoranco in cinizmom, za posmehom kulturi, kulturnikom in ljudem. Na sleherni seji Državnega zbora ali Odbora za kulturo, v sleherni javni retoriki iz ministra veje antikulturni govor sovraštva, sarkastični populizem in pomilovanja vreden žaljiv cinizem. Ministrovanje Vaska Simonitija je videti kot totalna vojna proti kulturi, kot politični revanšizem, ki skuša v čim krajšem času čim več razrušiti in v ruševinah postaviti spomenik samemu sebi ter svojemu velikemu vodji in njegovemu režimu. Centralizacija moči, nadzor in kontrola umetnosti in medijev, cenzura odklonskosti, vse to so oblike vizije kulturne propagande iz nekih črnih časov, za katere si ne želimo, da bi se ponovili. Četudi se še tako trudite vcepiti dvom, sejati nestrpnost in delitev kulture v smislu prava, neprava, naša, tuja, visoka, nizka, torej ljudska, mestoma s predrazsvetljenskim dojemanjem umetnosti, se kultura ne preda. Ne predajo se niti kulturni delavci, umetniki, ustvarjalci in snovalci. Danes oblast s skrajno averzijo do kulture, ki je ne razume, saj je neizmerljiva, razsvetljenska, progresivna, avantgardna in metaforična, saj je proizvod mislečega humanizma in svobode, kaže svoj resnično grd obraz. Epidemija je v sfero kulture zarezala posebej sunkovito in brezmilostno. Sredi hude zdravstvene, družbene in ekonomske krize so kulturni delavci in ustvarjalci ostali ne le brez možnosti dela, ampak mnogi tudi brez statusa. V času popolne ohromitve delovanja kulturnih ustanov in zajezitve kulturnega življenja do roba kulturnega molka so najbolj ranljiva skupina kulturnih delavcev prav samozaposleni. Samozaposleni v kulturi so ujeti v začaran krog – brez statusa ni dela, brez dela pa ni statusa. Prišli smo do točke, ko sta delo in eksistenca kulturnikov odvisna od samovolje ministra in državne birokracije, od strankarske ideologije. Postalo je nevarno stegniti jezik in izreči kritiko, četudi popolnoma blago. Naša kultura je upehana, njeni delavci pa opeharjeni. Kulturo se zatira in tlači v ideološki kalup po meri vladajoče stranke. Dogaja se zastraševanje, stopnjevanje pritiska, siromašenje in stradanje kulture in kulturnikov. Sprašujem se, ali smo morda obtičali v močvirju, ne neoliberalnega, temveč že kar fevdalnega kapitalizma pod oblastjo fevdalnega gospoda, ki v lastni osebi deli in vlada, kot da sedi na vreči svojega denarja in ga tala samo prijaznim. Vse nasprotnike režima, kulturo, film, medije bodo izstradali in na njihovo mesto postavili druge, svoje, pravoverne in uslužne, ne nujno kvalitetne, a naše. Vse to v letu, ko obeležujemo 30. obletnico lastne države in predsedujemo Evropski uniji! Danes bomo, spoštovani kolegice in kolegi, govorili o desetih točkah vašega, ministrovega škodljivega in pogubnega delovanja na Ministrstvu za kulturo, ki je pod vašim vodstvom, gospod Simoniti, postalo samo sebi namen. Velika hiša, polna uradnikov, ki pod vašo komando ne služijo svojemu namenu. Ministrstvo za kulturo stoji tam zaradi kulturnikov, ki jih vi ne vidite in ne slišite. Zato ste brez sence dvoma odgovorni za neučinkovito ukrepanje pri omejevanju in odpravi posledic popolne blokade dela in izvajanja storitev na področju kulture zaradi omejevalnih ukrepov boja proti epidemiji covid-19. Odgovorni ste za napade na svobodo in neodvisnost novinarskega dela ter omejevanje neodvisnosti in pogojev za delo javnega servisa RTV in STA. Odgovorni ste za zadrževanje izplačevanja finančnih sredstev za že opravljeno delo na področju filma in filmske produkcije. Odgovorni ste za nesmiselno deložacijo najemnikov prostorov na lokaciji Metelkova 6. Odgovorni ste za politični odvzem statusa samozaposlenega v kulturi, odgovorni ste za neplačevanje socialnih prispevkov, odgovorni ste za retrogradno vodenje kulturne politike in suspenz socialnega dialoga, odgovorni ste za politično kadrovanje v javnih kulturnih ustanovah, odgovorni ste za nespoštovanje ustavnega načela ločitve države in Cerkve in odgovorni ste za nepripravo nacionalnega programa za kulturo. Vsaka od teh naštetih stvari sama zase je že razlog za vaš odstop, mi pa smo jih našteli kar deset. Zato vas znova pozivam, da pokažete državotvornost in odgovornost ter odstopite. Tako vas bomo ohranili vsaj v spominu kot nekoga, ki se ni na vse kriplje oklepal funkcije, ki je dokazano ni sposoben opravljati. A žal se bojim, da je gospod Simoniti na misiji, zato nas ne bo osrečil s svojim odstopom. Njegova misija je popolno uničenje kulturnega sektorja, slovenskega filma, medijev, uprizoritvenih dejavnosti, industrije srečanj, nevladnega sektorja. Misija pa še ni končana, je pa blizu, zato mu šef ne bo dovolil oditi, saj za njega opravlja izjemno umazano delo. Na nas, poslankah in poslancih, pa je zgodovinska naloga in odločitev, ali mu bomo to dovolili. Hvala."
2,ParlaMint-SI_2021-10-26-SDZ8-Izredna-85.u24,OTHER,-1.0,2021-10-26,0.021999046206474304,"Hvala in lep pozdrav! Ja, kje sploh danes začeti, to je tisto prvo vprašanje, ki se človeku postavi ob današnji seji. Ali začeti z naštevanjem vseh afer, ki jih dnevno proizvedete vladajoči. Težko bi izbrali katera je bolj omembe vredna in kakšna je teža posamezne izmed njih. So to tiste o sumih korupcije, morda tiste, ko ljudem zapoveduješ nošnjo mask in jih kaznuješ, če jih nimajo. Med tem pa se seveda kot vladajoči postaviš nad svoj predpis in ga brez sankcij kršiš. Ali so to tiste, ko zapreš gostilne za vse, seveda, sam pa se nonšalantno odpraviš na prleški sendvič? So to tiste o Twitter obračunavanju tako doma, kot preko naših meja? Res, v kupici vseh afer se človek težko spomni vseh. Glupi davki, Trump je zmagal, ljudje so drhal, naj živijo koprive, mi bomo pač igrali golf. Prišli smo tako daleč, da se nam nekatere afere zdijo celo bizarne. Prihajamo do točke, ko ob resnici, ob neki veliki aferi, ki bi morala imeti tudi velike posledice, zgolj še zamahnemo z roko in rečemo, ah še ena, in gremo dalje. Nekoč huda kršitev je danes zgolj še ena izmed novic ob jutranjem prebiranju časopisa ter zgolj še ena povsem rutinska zadeva, ki zapolni čas med eno in drugo afero. Zadnjič je nekdo zapisal, kako smešno se je spomniti, zakaj vse so morali odstopati ljudje v Vladi Marjana Šarca, za sendvič, zaradi enega klica. V LMŠ še vedno menimo, da bi morali biti standardi v politiki postavljeni zelo visoko. Priznanje in sprejetje odgovornosti nikoli nismo tretirali kot šibkost, temveč za častno dejanje in prispevek k uveljavljanju visokih standardov, ki bi morali biti norma v sodobni politiki. Pred našimi očmi pa se je v letu in pol zgodila totalna razgradnja pojma prevzemanje odgovornosti. In to je nevarno za prihodnost. Ko padejo vse norme, ko se standardi sprejemljivega dvignejo v nebo in ko praktično nobeno dejanje, izjava, nič več ni razlog za prevzem politične odgovornosti s strani nosilcev javnih funkcij, pridemo do zelo nevarne situacije, v kateri je enostavno dovoljeno vse, samo če si na strani vladajočega. Se podporniki obstoja te vlade sploh kdaj vprašate, kakšne bodo posledice vaše ignorance za prihodnost? Se res kot predstavniki ljudstva nikoli ne preizprašujete in se nekako nagibate zgolj k lastnemu preživetju, brez sposobnosti uvida neke širše slike in pogleda nad dogajanji? V politiki je namreč zaželeno, celo nujno je, da imamo različna mnenja in da jih soočamo. Seveda imamo različen pogled na to, kako naj bi bila oblikovana na primer dohodninska lestvica, je gradnja nuklearke prava pot za prihodnost, vlagati v orožja ali znanost, stanovanja za trg ali najemna stanovanja za mlade, javno ali zasebno zdravstvo in šolstvo, vse to so legitimna polja za soočanje mnenj in iskanje konsenza. Je pa eno dejstvo, okoli katerega ne bi smelo biti niti kančka dvoma, in to je naša skupna odgovornost do spoštovanja pravnih pravil. Slednje nam namreč omogoča, da lahko ne glede na različne vrednote normalno sobivamo. Država, ki temelji na pravnem redu, lahko deluje, če tako oblast kot ljudstvo upoštevata in zaupata vladavini prava. Kaj ostane državi, ko se oblast odloči, da za njih ni nič več pravno zavezujoče? Na čelu pravosodnega ministrstva ste postavili človeka, ki je v postopku zaradi suma utaje davkov in ponarejanja listin. Ko to človek pove na glas, ne ve več, ali je to sploh mogoče. Meje sprejemljivega ste pripeljali do takega absurda, da bi si težko privoščili večje dno od dna. Se sploh zavedate, da je pravna država že skoraj klinično mrtva? Vlada je mimo zakonske podlage sprejemala in vladala z odloki. S tem se je sesula delitev oblasti na zakonodajno in izvršno. Se zavedate, da je Državni zbor sprejel Zakon o financiranju STA, ki ga vlada enostavno ignorira in pač ne izvršuje? Se zavedate, da vlada ne spoštuje sodb sodišč, ko na primer ne imenuje delegiranih tožilcev? In dragi kolegi in kolegice, podporniki te vlade, se zavedate, da ste dopustili kastracijo hrama demokracije in vladi dopustili, da so zakoni za njo samopostrežna trgovina, v kateri lahko nekako samovoljno izbira, kaj bo upoštevala in kaj pač ne. In to slednje je zelo nevarno. Kako potem od ljudi terjati spoštovanje zakonov in vladnih odlokov, kako pričakovati, da bojo ljudje zaupali v pravni red, ko pa vidijo, da ga enostavno prvorazredni ne. V vseh teh letih smo se naposlušali bajk o globoki državi in teh povestih o stricih. Z njegovo tretjo vlado pa je postalo jasno, kdo je globoka država in kdo je razpredal niti naokoli ter si ustvaril strice in tete. Ko je javno udrihal po njih, je v ozadju sklepal posle in se družil z njimi. Medtem ko so njegovi vojščaki kao so se borili proti korupciji v zdravstvu, je on prostodušno na drugem koncu sveta z njimi ciljal golf luknje. Medtem ko so njegovi ustvarjali dimne zavese kvazi boja proti tajkunom, so drugi njegovi vodili dogovore o tem, kako izpeljati prevzeme. In danes je ta modus operandi vlade pod vodstvom SDS, ki omogočata Nova Slovenija in SMC, še vedno prisoten. V bistvu še več, celo ne skrivajo ga več. Matej Tonin in Zdravko Počivalšek sta enako, če ne celo bolj, odgovorna za stanje državi kot je sam Janez Janša. Politiki bi se morali zavedati, kako zelo pomembna je skupnost, in to tista grajena na solidarnosti. Še več, ljudi res nebi smeli podcenjevati. In ravno epidemija je bila tipična situacija, ko se je še bolj odrazil pomen skupnosti. Vlada je izbrala pač pot razgradnje skupnosti, polarizacije, pod-komunikacije, ki je temeljila na grožnjah, podcenjujočem odnosu do ljudi, ko ji pač enostavno ni treba nič pojasnjevati, še manj argumentirati - enostavno pač ljudem zgolj zapoveš in zaukažeš. Izbrala je pot, kjer bo neposlušnost kaznovana, in pot, kjer se bo vsakega, ki si bo drznil podvomiti v posamezen ukrep, enostavno napadlo in diskreditiralo. Pot, v kateri neodvisne institucije ne bodo igrale vloge nekoga, ki bo s svojimi opozorili slišan, temveč bo zgolj napadan s strani najvišjih funkcionarjev. Predlogi in pomisleki posameznik strokovnjakov ne bodo obravnavani kot morebiten prispevek k izboljšanju stanja, temveč zavrženi in poteptani. Nerazumevanje, da so ljudje ključ do rešitve, ter da je spoštljiva in pravilna komunikacija nujen predpogoj za uspeh, je pač rak rana neuspeha z epidemijo. Dvig teoretikov zarote je v tem primeru zgolj simptom. In ja, kako se lahko razmahu teoretikov zarote čudimo, ko pa imamo na samem vrhu države nekoga, ki je praktično celo svojo politično kariero gradil na teorijah zarote proti samem sebi? Umanjkanje minimalne samorefleksije delovanja te vlade se kaže praktično na vseh nivojih. Ob posamezni reakciji ljudi bi se politik moral samoizpraševati o razlogih za nastalo situacijo. Namesto tega smo priča iskanju krivca povsod zunaj kroga vladajočih. Zakaj ljudje protestirajo? Res verjamete, da je to del širše zarote? Res mislite, da gre celo za lutke, ki jih nekdo pošilja na ulice? Ali res ne razmišljate o razlogih, zakaj so ljudje tam? Res verjamete, da se ljudje podajajo na ulice celo zato, ker naj bi jim bilo dolgčas? Ste pomislili, morda pomislili, da so protesti odraz neke stiske, vrenja med ljudmi, ki imajo dovolj, da jih nekdo tretira kot nebodigatreba? Namesto da bi si politika postavila ogledalo, naredila samorefleksijo, gre pač nad lastne ljudi s silo. V LMŠ se zavedamo, kako pomembno je, da ljudje zaupajo policiji. Vemo tudi to, da je marsikateremu policistu bilo težko ob dejstvu, da je moral na ukaz nad ljudi s silo. Še več, v LMŠ se zavedamo, da bo po mandatu te vlade nujno storiti vse, da se policiji ponovno vrne ugled ter da se organom pregona zagotovi pogoje za preiskovanje vseh dejanj te vlade. In ja, politika je tukaj zaradi ljudi. In zato, da prepoznava probleme, si postavlja prava vprašanja, išče odgovore ter formira rešitve, s katerimi naslavlja družbene izzive. In prava vprašanja vseh nas skupaj bi morala biti, kako mladim zagotoviti dostojna stanovanja po normalni ceni, kako starejšim zagotoviti dostojno starost, kako se soočiti s podnebnimi spremembami, kako izboljšati zdravstveni sistem, kako se soočiti s porastom duševnih stisk, kaj storiti za ustvarjanje višje dodane vrednosti, s katero lahko financiramo javne storitve. Seznam je dolg in neskončen. Je pa žalostno, res žalostno, da smo zašli v situacijo, ko se moramo politiki nove generacije namesto naslavljanja teh problemov ukvarjati z branjenjem temeljev te države. Ko se moramo ukvarjati s tem, kako bomo povrnili zaupanje v delovanje države, kako bomo ponovno dali veljavo neodvisnim inštitucijam, ko se moramo boriti, da bi se sprejeti zakoni, sprejeti zakoni, veljavni zakoni, spoštovali. Kolegice in kolegi! Žalostno je, da so nas Janez Janša, Matej Tonin in Zdravko Počivalšek pripeljali v situacijo, ko se moramo boriti za normalnost, da bi lahko ponovno razmišljali o napredku naše družbe in po vsem povedanem, seveda, Vlada ne vidi razlogov za odstop, poslanci podporniki te Vlade, ne vidite razlogov za odstop. Kako torej iz te situacije? V LMŠ še vedno verjamemo v ljudi. Edina rešitev za spremembe za normalizacijo je aktivno državljanstvo vsakega od nas, ker zadnje, kar si lahko v teh časih privoščimo, je biti tiho in se vdati v usodo. In še nekaj, v LMŠ nikakor ne pristajamo na tezo, ah, vsi ste isti. Nismo. V LMŠ smo že dokazali, da oblast razumemo kot veliko odgovornost, do države, do vseh prebivalk in prebivalcev Slovenije in neko poligon za uresničevanje lastnih interesov in napadanja drugače mislečih. Oblast nismo in jo še vedno ne razumemo, kot brezmejno last, znotraj katere lahko brez omejitev počneš, kar te je volja. Ljudi ne razumemo kot orodje, s katerim manipuliraš na odvratne načine, medtem, ko se okoriščaš in kadruješ. Še več, za razliko od, na žalost, zadostnega števila oportunistov, ki sedite v tem hramu demokracije, v LMŠ verjamemo v to, da politik ne bi smel nikoli razmišljati o tem, kje bo on čez eno leto ali po mandatu, ampak enostavno samo o tem, kako bodo živeli ljudje in kakšna bo naša skupna država."
2,ParlaMint-SI_2021-10-26-SDZ8-Izredna-85.u55,OTHER,-1.0,2021-10-26,0.00801660493016243,"Točno sem vesel vse kaj bomo slišali že v uvodnih stališčih in potem v prvih razpravah in seveda smo lahko pripravljeni za to. Najprej s temi slepilnimi manevri oziroma kot jim jaz lahko rečem, to so kontra obveščevalni prijemi. Fenomenalna gospodarska rast, negativne obrestne mere, brezposelnost in tako naprej. Omenili ste tudi partijo. Ali veste kdo je počel te zadeve tako, da je najel ogromne kredite, potem helikoptersko delil ta denar in na koncu pobiral zasluge, ki so se zaključile seveda v hiper inflaciji, v propadu celotnega sistema? Retorično vprašanje. Torej z enakimi komunističnimi prijemi se zdaj hvalite vi, kdo bo pa teh 10 milijard pufa plačal je pa popolnoma nepomembno. Važno je, da to zdaj vaš uspeh. Ampak to je zelo kratkoročno in zelo naivno razmišljanje. Samo za medklic, zdaj pa k vam gospod Kangler. Veste najbolj bolno, da ne rečem bolano je to, kar ste nam očitali, da smo odgovorni za to, da predsedniku vlade in ministrom grozijo s smrtjo. In potem se sklicujete na javno dostopne vire informacije. Jaz sem šel pogledati zdaj ta prispevek. Vi niste navajali vira in Zmago Jelinčič Plemeniti je takole povedal. Mogoče si bo treba nabaviti varnostno orožje. Tega niste povedali. Jaz menim, da so to naredili simpatizerji KUL, je rekel gospod Jelinčič. Vi ste to brez vira navajali, eksplicitno ste obtožili opozicijo, da smo mi to sprožili. Ampak vi niste kdorkoli, vi ste državni sekretar na Ministrstvu za notranje zadeve in te zadeve ne morejo iti tako lahkotno skozi, zato je bila zahteva oziroma želja, prošnja kolegice Tomić še toliko bolj na mestu, pa je niste slišali. Vi niste kdorkoli. Ko pa vas opozorimo, da se podobne zadeve dogajajo tudi pri nas, pri vseh poslancih, vsi smo dobili ta grozilna pisma, pa odmahnete z roko in tako ste rekli, vas bom prav citiral: »Če ste prijavili upam, da bodo to raziskali, če pa niste, je pa to vaš problem.« To ste rekli. Ali se gremo tako ali bomo imeli enake vatle za vse? In potem se upate izpostavljati legalnost in legitimnost protestov, uporov, shodov, kakorkoli jih želite označiti. Ljudje se pač upirajo. In ta upor je spontan. Mogoče ni legalen. Mogoče. Ampak tega ne bo ugotavljal Franc Kangler. Tega ne more ugotavljati Franc Kangler. Sploh pa ne more ugotavljati legitimnosti, ker vsak protest je po Ustavi legitimen. Človek lahko protestira proti čemurkoli hoče. Pa to počne legalno ali ne je pa vprašanje drugih institucij, ne pa Franca Kanglerja. Protest je pravica ustavno zagotovljena, vi ste jo pa hoteli ukiniti takrat, ko so mirno brali Ustavo pred parlamentom. Na demokratičen način boste vi rekli, ste jo prepovedali. In zdaj se čudite, ko ljudje začnejo malo bolj izražati svoja mnenja. Kdo bi moral pravzaprav danes sedeti tukaj pred nami? Vas so poslali v ogenj. Tukaj manjka veliko ljudi, ki bi morali sedeti, pa odgovarjati na vprašanja Državnega zbora, skladno z Ustavo in z ustavno nalogo Državnega zbora. Vi seveda morate biti tukaj in je tudi prav, da ste, ker ste del tega sistema, ampak manjkajo še najbolj odgovorni, predsednik vlade, Zdravko Počivalšek, Aleš Hojs, Matej Tonin, Janez Cigler Kralj in še mnogi drugi. Nekateri, ki to omogočajo, sedijo celo na tej strani sedežev. In to ni samo polaganje računov nekih vladnih predstavnikov, ampak tudi vseh, ki dejansko to dogajanje zdajle podpirate, podpirajo. To je, kolektivna odgovornost bo, ampak brez mojega glasu, ker ne bom tiho, tudi če me označite za tistega, ki ruši demokratičnost. Kaj je bolj demokratičnega od tega, da poslanec v Državnem zboru spregovori? In to, to morbidno sklicevanje na državotvornost, kaj je to? A je državotvornost vaša avtokracija, poniževanje vseh možnih ljudi, vehementna aroganca? Ker karkoli vi storite, je nezmotljivo, popolnoma nezmotljivo. Vedno boste našli nek izgovor, vsaj pri sebi, s katerim boste lahko to utemeljevali. Ampak ne, kaj se je pa zgodilo, prav popolnoma v vse pore tega življenja se je zapletla politika, prav popolnoma v vse pore. V zdravstveno stroko, tega ne morete zanikati. Prihajajo na površje razne informacije. Neposredno je politika odločala namesto stroke v nabavne procese zaščitne opreme. 13 sumov naznanitve kaznivih dejanj je podalo Računsko sodišče. Glede na informacije, ki jih imam jaz, iz policije niso še niti prišli po letu dni na Računsko sodišče, da bi prevzeli dokumentacijo. A ste tudi to zadevo ustavili, tako kot ste tisto ovadbo proti Mateju Toninu? Da ne govorim o politizaciji policije in šolstvu. Vi rečete, rotacija. Ja, tisoč 600 ne vem koliko rotacij ste imeli v zadnjem letu, pa kazenski vod v Tacnu je kar sam od sebe nastal. Posledica vsega tega je, se bom biblijsko izrazil, ker verjamem, da vam je to blizu. To je, kot da se kobilice zakadijo v neko poljščino in uničijo vse. Veste, gospod Kangler, mi, ki delamo v preiskovalnih komisijah, pa mimogrede, 3 preiskovalne komisije so samo zaradi Covida v tem Državnem zboru bile ustanovljene, in mi, ki vidimo to dokumentacijo, lahko suvereno zatrdimo, suvereno, podkrepljeno, da je šlo za kriminal, ki ga je omogočila vaša politika. In upam končno, da se bodo enkrat zadeve premaknile in da bodo to lahko raziskali tudi drugi, ker parlamentarna komisija ni pravni postopek, je politični postopek. Mi nimamo nobene pomoči, nobene moči, ker ko ugotavljamo politično odgovornost, tudi če dokažemo, ne vem, vidno iz vesolja, se bo tukaj glasovalo. Kako se pa glasuje in kakšni so rezultati glasovanja, pa vidimo. Sami sebi dajete odpustke in sami sebi jih boste dajali tudi v bodoče. In politična odgovornost je bistveno premalo. Pravzaprav človek niti ne ve več, na kaj bi se fokusiral, ker je nešteto vseh teh zadev. Ampak na ta konkretna vprašanja, ki sem vam postavil, pa želim tu odgovore, ker to selektivno zaustavljanje preiskav bo slej ko prej prišlo ven. Že prihaja in kaže na to, da pa le niste tako nedolžni, kot sami to zagovarjate. Da ne govorimo o, bom malo potenciral te besede, s kemičnim orožjem ste šli nad lastno ljudstvo, ker solzivec je kemično orožje. To se ni zgodilo, jaz se ne spomnim v Sloveniji. Pa mi je vseeno ali se to dogaja v Nemčiji, v Avstriji, v Trstu, ne vem kje. Dva milijona nas je. In če se nekaj 10 tisoč ljudi ne strinja z vami, kaj? Udarimo z gumijastimi naboji in kemičnim orožjem po ljudeh. Jaz prepričan sem, da bi se dalo zadevo omejiti in umiriti tudi z manj agresivnimi postopki. Agresija pa, kot sami pravite, rodi samo agresijo. Če bi se pogovarjali z ljudmi, če bi jih jemali za enakovredne, ne pa jih označevali za neke kolesarje, umetnike, ne vem, kavč-socialiste, saj vedno najdete neko besedo, s katero še bolj poskušate užaliti tistega na nasprotni strani, ampak sami to povzročate, popolnoma sami. Noben vam ni kriv za to in za besede, ki jih izbirate. Potem bomo pa mi krivi? Ne bomo. In za tole, kar ste pa navajali, da smo pa neposredno in eksplicitno krivi, da so predsednik vlade in ministri dobili grozilna pisma z naboji, pa resnično pričakujem, da boste odreagirali kot moški in kot profesionalec. In povedali vsem zbranim, kaj ste dejansko mislili. Ali pa v bodoče bolj izbirajte besede. Hvala."
2,ParlaMint-SI_2020-06-11-SDZ8-Izredna-40.u204,OTHER,-1.0,2020-06-11,0.03543785959482193,"Najlepša hvala, predsedujoči. No saj, potem, ko slišiš vse te sklepne besede, si lahko samo rečeš, da si vrgel en mesec dela v nič in da niti en argument ni bil slišan, ker ne vem, na mizo smo dajali konkretne podatke, konkretne očitke, konkretna vprašanja, odgovorov pa razen pričujočega moralizma, dejansko ni bilo, razen nekaterih drobcev, ki so vam mogoče ušli ali pa odgovorov, ki so odgovarjali vaši tezi, da je bilo vse perfektno in »ekscelentno« in nezmotljivo in ne vem, kaj še vse. Dve zadevi sta nedvoumno dokazani danes, najmanj dve, ki potrjujeta politično odgovornost ministra in ta minister danes ima ime in priimek. Zavajali ste do 25. maja, o številu ventilatorjev. Ne številu vseh ventilatorjev, ne številu razpoložljivih ventilatorjev. Od 0, 20, 30, 168, 281, danes 453 – do 25. maja – in ne mi reči, da niste imeli podatkov, ker to pomeni, da se s svojimi kolegi niste nič pogovarjali. 15. marca je imel minister za zdravje sestanek z direktorji bolnišnic, kjer so zagotovo govorili o opremi. 28. februarja je imela, takratna sekretarka, sestanek, zbrala podatke o tem, koliko dejansko je zaloge zaščitne in medicinske opreme. Pa se niste pogovarjali ali pa niste želeli slišat. To je vaša odločitev. Skratka, do 25. maja ste operirali zavestno, z napačnimi podatki, to je dokazano. Torej, ste zavajali. Takšne nujnosti, kot ste jo želeli prikazati, ni bilo. Popolnoma enostavno. Je to politično odgovorno? Se boste odločili vi in kolegi, ki boste glasovali. Drugo zavajanje. Sklicevanje na neobstoječo zakonodajo. Posredniki so nujni. Saj, če bi vi sredi marca rekli, glejte, ne upamo si tvegat državnega denarja, gremo raje čez posrednike, bi verjetno tudi ropotali, seveda, da bi, ampak, bi bili vsaj čisti, tako pa ste nenehno poudarjali to, da tega ne smemo počet, da [[…]]Potem, ko ste ugotovili, da tega ne smemo počet, ker zakon to, ne samo dovoljuje, ampak celo Evropska komisija priporoča tak način nakupa, ste se pa odločili, ne, zdaj je pa preveč tvegano. To sprenevedanje je tisto, kar vam mi očitamo in nismo nikoli rekli, da so bili vsi nakupi slabi, zgrešeni. Ne, daleč od tega. Tudi nismo rekli, da so bili vsi vpleteni v to umazani s tem poslom. Iz naših ust ni prišla beseda lopov, kriminalec. Samo iz enih ust sem tole slišal, potem pa se to generalizira popolnoma na vse. In potem slišimo, saj nonstop ponavljat mantre, ene maske ni bilo na trgu, ene maske ni bilo na trgu. Ja, ni je bilo tako kot je bilo nič predihovalnikov. Enaka analogija. In zdaj se pa sprašujem, če vi zdaj pričakujete drugi val, nadaljujte z nabavami. Zdaj je treba skladišča napolniti. Ampak vi? Ne, vi ste ubrali nasprotno pot. Vi ste vrnili sistem nazaj na prejšnje stanje – sistem, za katerega vi še danes trdite, da je bil neučinkovit, ampak zdajle, ko se mi pripravljamo na drugi val, bomo pa vrnili tako kot je bilo prej. Ja, mislim, zdaj se pa odločite enkrat ali je zdaj bolje ali je bilo prej bolje. Ne gre tako. Govorili ste o izrednih razmerah. Slovenija ni razglasila izrednih razmer, je pa razglasila epidemijo. To je pa velika razlika, velika razlika. Ali so bile razmere izredne? V semantičnem pogledu mogoče ja, ampak v pravnem pa zagotovo ne. In izognili ste se bistvenim vprašanjem. Ampak od tega kar smo danes slišali tukaj, pa je v redu, da imamo vse to posneto in zapisano, lahko sklepam, vam bom povedal. Očitno imate osebno povezave s podjetjem, ki sem ga dobro predelal, Geneplanet. Vi ste vedeli, da bo dobilo podjetje garancijo. Vedeli ste, da bo to podjetje dobilo posel. Vedeli ste, da je 110 teh predihovalnikov, ki jih ta država ni kupila, podjetje prodalo na Madžarsko. In vedeli ste, da je bila ta cena prodaje na Madžarsko 49 tisoč evrov. Vi ste vedeli kar nekaj zadev, ki sodijo v polje poslovnih skrivnosti. To pomeni, da ste z njimi komunicirali. In ko rečete »nobene pogodbe ni bilo pod mizo«, jaz vam, če imate te podatke, ne morem verjeti. Ne morem vam verjeti zato, ker ste že 16. marca najmanj vedeli, da je bilo to podjetje pod mizo izbrano z vašim blagoslovom in še blagoslovom koga drugega za izpeljavo državnega posla. Tega niste zanikali, niti potrdili. Oziroma potrdili ste, da ste celo urgirali na veleposlaništvu. Za koliko drugih podjetij ste urgirali z diplomacijo? A je gospod Logar tukaj? Je. Za koliko drugih podjetij je ta vlada urgirala z diplomacijo, da se je izpeljalo nabave zaščitne opreme, razen za to podjetje? Kje je teh 20 predihovalnikov, o katerih se je poročalo? To je kar izpuhtelo. Seveda so ugibanja o maržah. Verjetno jih vi poznate, če poznate toliko poslovnih skrivnosti, veste tudi, kolikšna je bila marža pri tem poslu oziroma razlika v ceni, da ne boste rekli, da uporabljam napačne ekonomske termine. Vi veste, kakšna je bila razlika v ceni. Kam pa je ta razlika v ceni šla, ne vem. In potem še celo, saj rahlo smešno postane, ravno Madžarom so jih prodali, pa državi. Potem lahko zdaj manipuliramo s tem še naprej, pa ne bom, ker se ne spodobi. Nebi bilo fer, naj to preiskujejo drugi. Vam smo pa dokazano predočili dve zadevi. Dvakrat ste kot minister Vlade Republike Slovenije, minister vlade, ki ga je potrdil ta parlament, zavajali. Zavestno. Ne samo ta parlament, že to je dovolj za politično odgovornost, zavajali ste vso slovensko javnost. In zdajle skrivanje za tem »imeli smo najzahtevnejše nabave«, seveda ste jih imeli, tega vam noben ne očita. Naredili ste jih hitro. Zakaj? V nekaterih primerih se vam je blazno mudilo še preden ste ustanovili medresorsko delovno skupino, ste izvedli te nabave in urgirali za podpis konkretnih pogodb s konkretnimi podjetji za konkretno blago. Kot so omogočale možnosti. Ja. Možnosti, ki ste jih sami ustvarili in v okolju, ki ste ga sami ustvarili, z neobstoječo zakonsko podlago, z napačnimi podatki, cilj opravičuje sredstva, očitno. Kupili smo vse za vsako ceno. Pa se je zdaj izkazalo, da ni bilo potrebno, da ste bili naporni, glasni in priganjali k delu. Ja krasno. Super. Ampak, da ste v to vpletli še nekaj drugih ljudi, in da je potem zaradi takšnih postopkov, kričanja, groženj, moral iti človek na bolniški dopust zaradi izgorelosti. Ja, jaz mu verjamem tole. Vi se lahko smejite, vam je to tako ako ali tako, že cel dan vam je smešno, se mi smejite. Ne vem, vam grem, verjetno vam grem zelo na jetra. Očitno. Pa ni, nimam s tem težav, veste. Neposredni nakupi so bili tvegano početje, ste rekli. Niso bili tvegano početje za Nemčijo, niso bili tvegano početje za Hrvaško, niso bili tvegano početje za celo Evropo, razen za Slovenijo pa Bosno, pa v Bosni je šel, veste kam je šel minister, zardi podobnih rabot, takoj v pripor. Ja. Ves čas ste govorili drugače. Ne govorim, da morate iti vi v pripor, daleč od tega, ampak da ste pa zavajali v dveh primerih, to je pa dokazano. Tega niste zanikali, zavajali ste o številu ventilatorjev in s tem opravičevali nujnost in zavajali ste o zakonski podlagi za uvedbo slovenskih posrednikov oziroma preprečitev neposrednih državnih nabav. In še nekaj očitkov smo slišali danes, da vse leti na vas, minister. Ne. Že v uvodnem govoru sem, ne vem, sedemkrat ali osemkrat poudaril, da je šlo za več ljudi. Najmanj štiri iz te Vlade, ki so morali o teh zadevah vedeti malo več kakor vedo drugi. In ja, med temi ljudmi je tudi predsednik Vlade, on je tudi moral vedeti. Ker dvomim, da predsednik Vlade ne ve kaj počnejo njegovi ministri. To bi bilo pa res malo čudno, še posebej ta predsednik Vlade, točno ve kaj počnejo njegovi ministri in zardi tega smo tudi prišli danes do tega stanja. In vidim, da je ministrskemu zboru blazno zabavno, kajneda, upam da vas tudi zdaj kamera pokaže. Danes je bilo toliko smeha v tem parlamentu, ampak mi govorimo o javnih sredstvih, govorimo o zdravju in varnosti državljanov in zdravstvenih delavcev. Vam pa naj bo smešno. Meni ni. Vem kakšen bo rezultat današnje interpelacije. In ja, tudi mene bi srce bolelo, če bi me s takšnimi argumenti branili. Če bi vam pred dvema letoma rekel, da vas bo SDS ognjevito, krčevito z Novo Slovenijo, z največjimi gromovniki in najboljšimi govorniki branil, kaj bi mi rekli, ali sem na glavo padel. Danes vam je to povsem nekaj normalnega. Marsikaj se vidi. Marsikaj se pa noče videti, predvsem vi nočete videti. Mi pa vidimo in vemo. Mi organiziramo proteste, pa dobro, ampak zdaj ste pa res na glavo padli, vi sprožate te proteste s svojim delovanjem, s svojim načinom komunikacije in s svojo konstantno ideološko delitvijo. Danes se nismo pogovarjali o ideologiji, vi ste jo začeli izpostavljati, nenehno. Pa, dajte enkrat se že sprijazniti, da je druge svetovne vojne konec. Vam odgovarja pač, da so izredne razmere in da se stalno delimo na dobre in slabe, na črne in bele, na modre in rdeče, zelene, ne vem, kaj še vse. In takšen odnos dejansko kaže tudi stanje duha te inštitucije. Z argumenti smo skušali, smo vam jih predočili, vi pa ste vrnili s praznimi puhlicami, tako kot smo bili do sedaj zdaj tudi že vajeni. Srečno vam tudi jaz želim nadaljevanje poti, predvsem pa zdravja, gospod minister. Ker tega tudi z glasovanjem v tem zboru ne more nihče dobiti. Lahko ga imaš ali pa ne. Lahko pa še 13 minut, ja, nakladam, če želite, saj, ja, saj itak bo zdaj še delitev času. gospod minister, vse dobro v vaši nadaljnji politični ali pa poslovni poti. Pa upam, da boste enkrat za vselej tudi na ta vprašanja, ki sem jih zdaj na koncu postavil, odgovorili. Ali je bila ta pogodba sklenjena pod mizo ali ne veste vi, pa verjetno priznali ne boste, razlika v ceni je bila pa ogromna. In to samo na enem poslu. Kaj bi bilo pa, če bi pregledali tako natančno in če bi informacije dobili tudi o ostalih poslih, ne vem. Škoda je ogromna, tako politična kot materialna. Hvala lepa."
3,ParlaMint-SI_2002-11-27-SDZ3-Redna-20.u222,SDS,0.7607421875,2002-11-27,0.0015096102142706513,"Hvala lepa. Spoštovane kolegice in kolegi! V poslanski skupini SDS sprejetje zakona na tem pomembnem področju podpiramo. Mislimo, da je po tolikih letih demokratičnega obstoja naše države to nujno potrebno in je za to že skrajni čas. Obveščevalno-varnostne službe so nujni institut sleherne države. Pri svojem delu pa se gibljejo po ozki meji med državotvornostjo in spoštovanjem človekovih pravic. V SDS se zavedamo usodnega pomena parlamentarnega nadzora nad delom obveščevalno-varnostnih služb pri zagotavljanju spoštovanja človekovih pravic. Pri tem je treba imeti v mislih zgodovinske izkušnje, ko so bile obveščevalne službe instrument totalitarne države in orodje za nadzor in agresijo nad državljani. Zato tudi ne preseneča, da imajo med državami z demokratično tradicijo to področje zakonsko najbolj urejeno tiste države, ki so svoj demokratični ustroj, kjer je bil demokratični ustroj prekinjen z obdobjem totalitarne oblasti. Takšne izkušnje in takšna priporočila so nam, recimo, dali v Nemčiji,kjer so imeli obdobje nacizma. V isto kategorijo z bolj svežimi izkušnjami pa seveda spada tudi Slovenija. Po 12 letih demokratične oblasti je zato sprejetje zakona, ki bo celovito urejal področje nadzora obveščevalnih in varnostnih služb, nujen in logičen. Do sedaj je bilo vloženih že več predlogov zakona tako s strani vlade kot tudi poslancev. Predlog zakona, ki je danes v obravnavi in ga je pripravila komisija s sodelovanjem uglednih pravnih strokovnjakov, je po mnenju poslanske skupine SDS ustrezen in primerna podlaga za zakonsko urejanje tega pomembnega področja. Da je sprejetje zakona nujen, izhaja tudi iz odločbe ustavnega sodišča z dne 21.9.2000, ki izrecno ugotavlja, da sodni nadzor aktivnosti varnostnih in obveščevalnih služb ni celovit, ker ukrepi, ki jih službe uporabljajo, bistveno posegajo v posameznikovo informacijsko in drugo zasebnost. Praviloma prizadeta oseba v času njihovega izvrševanja, pogosto pa tudi naknadno, ni seznanjena s tem, da je nadzirana. Oboje povečuje možnost zlorab. Široka pooblastila za poseganje v človekove pravice in obvladovanje informacij, ki jih je mogoče vsestransko izkoriščati, zato narekuje ta vzpostavitev učinkovitega nadzora. Iz načela delitve oblasti v parlamentarni demokraciji izhaja pristojnost parlamenta oziroma posebnega delovnega telesa za nadzorovanje aktivnosti varnostnih in obveščevalnih služb glede tega, ali so vsebina podatkov in informacij, ki jih pridobivajo, način njihove pridobitve in razpolaganje z njimi v okviru tistega, kar določata zakonodaja in ustava. Tako odločba ustavnega sodišča. V času demokratične oblasti v Sloveniji je Socialdemokratska stranka edina stranka, ki je bila dvakrat podvržena zlorabi obveščevalnih služb v politične namene. Zato je naš interes za zakon, ki jasno opredeljuje parlamentarni nadzor, toliko večji. Če se spomnite, ta dva primera sta bila: uporaba tajnega policijskega sodelavca za protizakonito zbiranje podatkov iz resorja obrambnega ministrstva s ciljem rušenja takratnega ministra. Drugi razkriti primer zlorabe obveščevalnih služb za diskreditacijo Socialdemokratske stranke se je zgodil leta 1998, ko je ministrstvo za notranje zadeve distribuiralo naročeno informacijo obveščevalne službe, da vodstvo SDS v Sloveniji organizira urjenje prostovoljcev Osvobodilne vojske Kosova. Zaradi tega je potem moral oditi minister za notranje zadeve. Tudi zaradi takih izkušenj, to je še poseben razlog, si v stranki prizadevamo za dosleden nadzor nad dejavnostjo obveščevalnih služb. Nadzor mora zagotavljati vpogled v dejavnost v taki smeri, da bo jasno razvidno, ali to svojo dejavnost uporablja resnično samo za namene in cilje, ki so zanjo določeni z akti vlade. Komisija mora tudi od naročnika, to je navadno vlada, dobiti povratne informacije o uspešnosti posameznih akcij obveščevalne in varnostne službe. Šele ko bo v nadzor vključen tudi naročnik obveščevalne dejavnosti, vlada, bo parlamentarni nadzor v celoti zaokrožen. Seveda pa je naloga komisije tudi spremljanje zakonitosti uporabe posebnih metod in sredstev. Parlamentarni nadzor sedaj urejajo področni zakoni in poslovnik državnega zbora, kar v praksi povzroča različno razumevanje in tolmačenje medsebojnih obveznosti med službami in nadzorno komisijo. Včasih prihaja tudi do protislovnega položaja, da je komisija kot nadzorniorgan za izvajanje nadzora odvisna od dobre volje nadzorovanega subjekta in obratno, saj ji le-ta v večini primerov poroča tisto, kar se je njemu zdelo primerno, da ji lahko poroča. Komisija namreč nima možnosti, da bi na podlagi avtoritete, ki bi imela izrecno podlago v zakonu, zahtevala od nadzorovanega subjekta, da ji sporoča vse tiste podatke in okoliščine, ki bi komisiji zagotavljale dejanski nadzor nad dejavnostjo obveščevalnih služb, in da se komisija pri tem ne bi spuščala v metodologijo služb. Ta mora - po mnenju SDS, in to je splošno priznano - ta metodologija dela - ostati tajna tudi za samo komisijo. Poudarjamo, da komisija te intence, kolikor je nam poznano, ni nikoli imela, zato so nekatere takšne insinuacije bile krivične in tudi nikakor nimamožnosti, da bi prišla na takšno misel. Strinjamo se tudi, da ima komisija po vzoru primerjalne nemške prakse vpogled v višino in namembnost finančnih sredstev za izvedbo nadzorovalnih ukrepov. V Socialdemokratski stranki menimo, da bi bilo sicer koristno, če bi imela komisija možnost pooblastiti strokovnjaka. Ta institut ima izredno psihološko moč, ki se tudi v primerjalnih praksah izredno restriktivno uporablja. Vendar pa po drugi strani tudi na nekakšen način prisluhnemo strokovnjakom, da Slovenija ni najbolj primerna za uporabo in izvedbo takega instituta. Zdi se nam pomembno, da ta zakon prinaša tudi možnost, v 26. členu, da se zaposleni v obveščevalnih službah lahko direktno obrnejo na komisijo z opozorili o morebitni nezakoniti uporabi oziroma zlorabi metod obveščevalnih služb. Zelo pomembno je, da se komisija lahko ubrani samovolji vlade. Prepričani smo, da bo zakon, ki je pred nami, izboljšal in prispeval k boljšemu zaupanju med komisijo in obveščevalnimi službami. Graditev tega zaupanja je v interesu države, parlamenta in vseh državljanov. In trdno smo prepričani, da pa komisija za parlamentarni nadzor ne more nikoli imeti preveč pooblastil in preveč pravic. Namreč, narava našega dela, naše možnosti, naše operativne možnosti so takšne, da se službe tega ne bi smele nikoli bati, in sam sem prepričan, da bodo ali pa so že spoznale, da morajo imeti same interes po čimbolj natančnem poročanju komisiji, nadzorni komisiji, v katero se v državi mora tudi vzpostaviti zaupanje, da je njeno delo v interesu slehernega državljana. Hvala lepa."
3,ParlaMint-SI_2001-10-24-SDZ3-Redna-09.u46,SDS,0.5263671875,2001-10-24,0.006733217276632786,"Hvala za besedo. Spoštovani! Najprej z velikim zadovoljstvom ugotavljam, da je odbor za notranjo politiko povzel, sprejel, kakorkoli že hočete, večino pripomb, ki jih je socialdemokratska stranka na odboru predlagala. Pri tem tudi z zadovoljstvom ugotavljam, da je predlagatelj zakona že v svoji uvodni obrazložitvi odgovoril na nekatera bistvena vprašanja, ki smo jih tudi mi postavljali v razpravi na odboru, in tudi že nakazal možne rešitve, tako da bi v tem stališču poslanske skupine socialdemokratov želel opozoriti zgolj na nekatera vsebinska vprašanja, za katera menim, da jih je treba posebej jasno izpostaviti. Veliko govorimo o reformi javne uprave in ob tem opažam, da večina sploh ne ve, za kaj gre. Mislimo si, da bo, ko bomo enkrat rekli reforma je zaključena, bo pa ta uprava majhna, učinkovita, poceni, ljudje bodo z njo zadovoljni in tako naprej. To je seveda velika zmota, iluzija. Uprava bo obširna, bo draga in samo upamo lahko, da bo učinkovita In v tej smeri vidim prizadevanje predlagateljev zakona in seveda to prizadevanje tudi, normalno, najbrž vsi podpiramo. Seveda pa bi radi, da bi bolj do izraza prišlo, kako naj rečem, sistemsko mišljenje ali pa sistemski pristop. Predsednik odbora za notranjo politiko je nekaj o tem že danes rekel zelo na kratko. Namreč, poslanci in poslanke seveda, pa tudi slovenska javnost, potrebujemo celovito sliko te reforme. Kaj vse nas čaka v zvezi s to reformo? Menim, da bi bil za našo razpravo zelo koristen morda en grafičen prikaz, iz katerega bi bilo jasno razvidno, kakšne zakone vse bomo v tem državnem zboru obravnavali, sprejemali in kakšne posamične cilje bodo ti zakoni dosegali. Te predstave danes nimamo. To predstavo, če tudi še obstaja v kakšni glavi v tem prostoru, seveda slabi dejstvo, da zakoni prihajajo po kakršnemkoli vrstnem redu že, in je zato nujno, da bi ta državni zbor nekako zavezal predlagatelje vseh teh predpisov - nekaj jih je že gospod Lavrinc omenil - ki tvorijo neko celoto, da jih vendarleobravnavamo torej na eni seji. Namreč, da bi se s tem izognili pojasnilom v tem smislu, češ, ko nam nekaj ni všeč, pa nam predlagatelj reče: to pa ureja drugi zakon ali pa bo urejeno z drugim zakonom. Seveda, lepo je imeti na mizi o tem celoto in seveda zakoni, ki se povezujejo, se dajo potem tudi zvezno obravnavati in se tudi lahko po nekem pravilu koneksitete usklajujejo. In to bi bilo res zaželeno, da bi to storili. Seveda pričakujem tudi, da bomo ob razpravi o teh zakonih seznanjeni s podzakonskimi akti. Pogosto se namreč dogaja, da v zakonu predlagatelj zapiše, da bo to in to urejeno s podzakonskim aktom in potem kasneje vidimo, da teh zakonskih aktov ni in ni in s tem seveda tudi ciljev zakona ne dosegamo. Dobro bi bilo, da bi predlagatelj državnemu zboru ob priložnosti teh zakonov in ko bomo razpravljali o njih, jasno povedal, kdaj bodo ti podzakonski akti sprejeti in kaj mislijo z njimi podrobneje urediti, tako da bi vendar naredili korak naprej. Vse prevečkrat se namreč dogaja, da zakonodajalec oziroma predlagatelj v zakonu uredi tisto, kar tisti hip zna urediti, normirati, tisto, česar pa ne zna ali pa ni sposoben v tistem trenutku narediti, pa prepusti podzakonskemu aktu in se nekako izmaže z določbo, češ, to bo urejal podzakonski akt; potem pa takega podzakonskega akta zlepa ni in, seveda, ovire za učinkovito delovanje so tu. Dr. Virant je danes govoril o teh organizacijskih nivojih, in to je dobro, da nam je enkrat pojasnjeno, kako si predlagatelj oziroma vlada zamišlja te stvari. No, ob tem pa ne morem mimo dejstva, da nastopa predlagatelj z novimi izrazi. Ali je res nujno poimenovati nekatere stvari z novimi izrazi, ko pa pomenijo zgolj spremembo napisa na vratih, štampiljke in podobno. V čem je generalni direktorat kot ime za zaokroženo področje boljše kot pa dosedanja uprava ali pa sektor in tako naprej? Sam sem za to, da vlada zelo jasno določi, kakšna je struktura ministrstva, in potem bomo vsi vedeli, aha, na vrhu je uprava ali pa sektor, no, če boste vztrajali na generalnem direktoratu, bo pač generalni direktorat, in ta se potem deli na nižje nivoje, pa naj bodo zdaj to, ne vem, oddelki, odseki, referati, ne vem, kaj. Samo to mora biti jasno navedeno, da se bo točno vedelo, kakšna je hierarhična struktura, ker ima to potem posledice tudi, ko gre za vodje teh organizacijskih enot in tako naprej. Tako ta organizacijski del zakona je seveda treba izboljšati, pojasniti, vse to, kar smo že v razpravi o zakonu na odboru zahtevali. Na kratko bi se dotaknil teh dveh organov, ki se tu pojavljata, recimo, strokovni svet ministra. Mislim, da je zelo dobro, da se minister zaveda, da je v slovenskem prostoru veliko znanja, veliko strokovnosti, nakopičene v različnih inštitutih in tako naprej, na univerzah, in da obstajajo ljudje, ki se spoznajo na posamezna področja. Vendar je treba jasno povedati, kaj je to, kaj je ta strokovni svet - ali je to nek organ, neko posvetovalno telo, ki ima svojega, ne vem, sekretarja, tajnico, skratka neko strokovno podporo, so ti člani plačani, niso plačani, je to volontersko delo, je to ljubiteljsko in ne vem, kaj. Mislim, da je to dobro, da ne bi prihajalo do situacije, ko nek minister članom plačuje sejnino, drugi pa ne. Tako da se, pač, zavedamo različnosti, ki se pojavlja v praksi. Mislim tudi, da bi bilo dobro, da se posebej opredelimo tudi okrog organov v sestavi. V tem pogledu je zakon pomanjkljiv, da ne rečem, da je slab. Namreč, državni sekretar dr. Virant je povedal, da jih je veliko. In seveda, mi dobro vemo, da imajo nekateri samo nekaj zaposlenih. Policija kot korpus, kot zakon v sestavi ima pa danes, ne vem koliko, 8.000, morda kaj manj zaposlenih. Se pravi, gre za organe v sestavi, ki so popolnoma neprimerljivi po svojem obsegu, po funkcijah in podobnem. Vse pa trpamo v isti koš. Mislim, da bi morali tu narediti en pomemben preskok v kakovosti in v samem mišljenju in podeliti ta poseben status organom v sestavi zgolj tistim, ki si to res zaslužijo. Denimo policiji, vojski, davčni upravi, carini, da ne naštevam vseh. Morda je v zakonu koristno prav zato navesti kriterije, po katerih lahko neka oblika pridobi ta status. Če pa tega nismo sposobni narediti oziroma če tega niste sposobni narediti, jih pa morda enostavno naštejemo v zakonu in s tem sicer precej, kako bi rekli, zabetoniramo stanje, ampak to tudi nitako slabo, glede na to, da imajo organi v sestavi res poseben status. Vsaj tako bi, po mojem mnenju, moralo biti. Če bi pa ta člen, to je 23. člen zakona ostal takšen, kot je, bi pa seveda organi v sestavi izgubili to svojo posebnost, ta svoj poseben status. V bistvu bi jih izenačili z drugimi organi v okviru ministrstev. S tem bi izgubili vsakršno samostojnost. Vsakdo od nas dobro ve, in seveda slišali smo tudi s strani ministra na odboru, ko je poudarjal pomen strokovne samostojnosti. Ampak veste, ta strokovna samostojnost brez finančne in kadrovske samostojnosti ni dosti vredna. Tisti, ki ima v rokah kadrovsko politiko in finance, tisti močno vpliva na tisto, kaj se bo počelo v nekem organu. Zato mislim, da je prav, še posebej, če imamo pred očmi te velike organe v sestavi, kot so davčna uprava, carina, policija, vojska, da to strokovno samostojnost podkrepimo tudi s finančno samostojnostjo in kadrovsko samostojnostjo. S tem bi res preprečili ali pa vsaj omilili vpliv politike na teh silno občutljivih območjih. Tako, kot je sedaj zapisano, pa gre zadeva v popolnoma drugo smer. Ne samo, da je v nasprotju s tistim, kar je prej poudarjal državni sekretar o tem razmerju med politiko in upravo, se pravi,da se politika prav s tem, ko jim jemljemo finančno in kadrovsko samostojnost, da s tem seveda odpiramo na široko vrata političnemu vplivu, ampak gre seveda za to, da je to v temeljnem nasprotju z vsemi sodobnimi organizacijskimi koncepti, ki jih v svetu poznamo in ki v svetu dobro delujejo. Tako mislim, da je tu še vidna neka, kako naj rečem, realsocialistična paradigma, katere temeljno vodilo je, da se na državno upravo vpliva s proračunom in seveda s kadrovsko politiko. Tako je v tej točki vidna neka težnja po politizaciji uprave in sam temu nasprotujem in mislim in upam seveda, da bo ta določba ustrezno spremenjena. Če namreč ne bo, bo to pomenilo, da se vpliv politike povečuje. Takšna določba, kot je sedaj v zakonu, pomeni, da predlagatelj ne želi neodvisne policije, neodvisne vojske, neodvisne davkarije neodvisne carine, ampak takšne, ki bo služila politiki. V členih od 37. do 40, so našteta ministrstva in njihova področja. No in tu smo dali pripombo, da to najbrž ni usklajeno z nameravano spremembo 114. člena ustave. Zdaj seveda predlagatelj - jaz razumem, da ne more nečesa spreminjati ali usklajevati z nečim, kar še ni sprejeto, pa vendarle, dobro je znano, za kaj gre in mislim, da tu formalno ni težko uskladiti teh zadev. Razmerja med ministrstvi in upravnimi enotami, o katerih je bil danes govor, sojasnejše predstavljena, vendar jasneje predstavljena samo za to govornico tukaj s strani dr. Viranta, ne pa v zakonu. Ta razmerja so v zakonu še vedno takšna, kot so bila. Zakon povzema obstoječe stanje - več ali manj. To pa ni tisto, kar smo danes tukaj slišali. Ta uvodni ekspoze sem razumel kot napoved sprememb teh določb in upam, da bo do tega tudi prišlo. Kajti; kakorkoli gledamo, upravne enote so le vmesna faza med nekdanjimi občinami, ki so združevale obe funkciji, torej funkcijo države in funkcijo lokalne skupnosti, in tem, kar sedaj nastaja. To se pravi, regije in seveda lokalno samoupravo: stara občina, upravni okraj. Tu gre zdaj za to relacijo. Zato mislim, da je dobro, da predlagatelj že zdaj razmišlja o tem, kako bi te številne različne organizacijske oblike poenotil. Prav neverjetno je, ko smo pred časom delali eno raziskavo, nek projekt Phare je bil za področje inšpekcijskih služb, pa smo ugotovili izjemno raznovrstnost organizacijskih oblik naših inšpekcijskih služb. Potem gremo naprej, potem pa vidimo, da, recimo, obrambne notranje zadeve niso vključene v upravne enote. Kje je razlog za to? Skratka, ko se lotimo organizacijske analize slovenske državne uprave, vidimo eno samo pestrost organizacijskih oblik, ki pa na žalost ni utemeljena z njihovo učinkovitostjo. Če sem prav razumel, je bilo danes tu napovedano, da si bo predlagatelj prizadeval za poenotenje organizacijskih oblik na različnih nivojih. Če bo to tako storjeno, potem seveda bo to velik korak naprej. Velik korak naprej, ljudje bodo končno vedeli, kaj je občina, kaj je pa upravna enota oziroma regije, ko bo enkrat do nje prišlo. Katere naloge lahko človek opravi oziroma katere svoje pravice lahko kje uveljavi. Glede sosveta načelnika se je prav tako pokazalo, da v praksi nima kakšne posebne funkcije. Zato bi predlagal, če smo vsi nekako to že ugotovili, ne enkrat, da ga preprosto ukinemo, ker pač nima smisla uveljavljati nekaj, kar je praksa že zdavnaj zavrnila. Popolnoma pa nasprotujem nekemu novemu organu, ki se imenuje koordinacijski sosvet [[to je v 55. členu]] . Namreč, tako eden kot drugi organ, sosvet načelnika in koordinacijski sosvet, to me spominja na čase samoupravnega socializma, ki naj ne bi imel nič opraviti z današnjim časom, predvsem pa nimajo zagotovo nič opraviti s sodobno upravo. Mislim, da mi ne potrebujemo nobenih takšnih postsamoupravnih organov; če hočemo imeti jasno sliko, potem naj ima vsak v sistemu državne uprave jasno vlogo. In če je to tako, potem se tudi ve, kdo izvaja funkcijo usklajevanja. Funkcijo usklajevanja je ena od funkcij vodenja - tisti, ki vodi, tisti usklajuje, in ne potrebuje nobenih koordinacijskih sosvetov, sosvetov načelnikov in ne vem kaj še vsega. Tako bi res predlagal, da se to nekako odpravi, da izpustimo te določbe, ker mislim, da ničemurne služijo. Tudi, poglejte, kaj pa, če se kdo od teh članov koordinacijskih sosvetov preprosto ne želi udeleževati teh sosvetov, pa ne vem iz kakšnega, zaradi mene tudi osebnega razloga - kaj mu lahko naredimo? Kaj se bo zgodilo, če bo nekdo ignoriral te sosvete? Ja, nič, nobenih posebnih učinkov tu nima; če gre pa zgolj za neka posvetovanja in neka usklajevanja, so pa ta tako ali tako možna. Poglejte, danes imamo generalne inšpektorje v vrhu vseh teh inšpekcijskih služb, pa vendarle se ti ljudje dobivajo na koordinaciji, ki ni nikjer formalno zabeležena, ker je pač potreba taka, da se o določenih stvareh uskladijo. Mislim, da mora zakon, in to manjka v načelih, spodbuditi ravno to obliko sodelovanja, ki je sedaj ni. V mnogih primerih v slovenski državni upravi - in sam jo proučujem približno 25 let - so vodilni ljudje, ki svoj oddelek, svojo organizacijsko enoto ogradijo z visokimi plotovi in nikomur ne pustijo, da bi pogledal, kaj se tam notri dogaja, ne dovolijo, da bi ti ljudje se premikali po upravi in podobno. Torej, mi bi morali sprostiti te organizacijske oblike, da bi bile bolj fleksibilne, da bi bilo bolj v smislu sodobnih organizacijskih konceptov, sicer bo šlo bolj za neke kozmetične popravke. Glede 60. člena bi želel posebej poudariti, da je tam uporabljena beseda ""oziroma"" - omogoča zelo ohlapne [[...]]Ta beseda ""oziroma"" omogoča zelo ohlapno upoštevane zahteve po usklajevanju. Se pravi, da usklajevanje ni obvezno, nujno pri pripravi predpisov. Zdaj, če že takšna določba je v zakonu - sam sicer mislim, da tja ne sodi -, bi morali tudi potem jasno napisati, kakšna je vloga vlade pri tem. No, ampak vsekakor tisti, ki vodi, tisti usklajuje, kot sem prej dejal. In vlada, ki v tem primeru vodi, ima povsem jasno razmerje do ministrstev. Če kdo, mora vlada zagotoviti te stvari. Ne vem [[...]]Mislim, da je to možno tudi izpustiti. Skratka, mislim, da je s tem zakonom in seveda drugimi zakoni, ki so v pripravi, narejen en korak naprej, tako da v socialdemokratski stranki menimo, da je predlagano besedilo, z upoštevanjem pripomb, ki smo jih dali in jih je tudi odbor sprejel, in seveda ob tem, kar je tudi državni sekretar danes rekel, da je vse to skupaj primerna podlaga za nadaljnji postopek. Hvala."
3,ParlaMint-SI_2014-01-30-SDZ6-Redna-21.u10,SDS,0.490234375,2014-01-30,0.9332647919654846,"Spoštovani predsednik, državni sekretar, spoštovani minister, spoštovane kolegice in kolegi! Ministrstvo za notranje zadeve je Državnemu zboru Republike Slovenije predložilo v obravnavo Predlog zakona o dopolnitvah Zakona o organiziranosti in delu v policiji. V svoji obrazložitvi na matičnem delovnem telesu je državni sekretar povedal, da so predlagani zakon vložili na podlagi sklenjenega dogovora med Vlado Republike Slovenije in Sindikatom policistov Slovenije in da s tem zakonom urejamo delovnopravna razmerja za nemoteno opravljanje operativnih nalog v posebnih delovnih razmerah s posebnim poudarkom in s skrbjo za zaposlene. Delo preko polnega delovnega časa, opravljeno na podlagi 73. člena Zakona o organiziranosti in delu policiji, se odreja tudi preko omejitev, določenih z Zakonom o delovnih razmerjih. Torej gre za obremenitve, ki v veljavni zakonodaji niso ustrezno ovrednotene, zato se s predlaganim zakonom zagotavljajo dodatna finančna sredstva za povečanje vrednosti izplačane ure za čas dela pod posebnimi obremenitvami. Na drugi strani pa predlog zakona z namenom zmanjševanja proračunskih stroškov sicer začasno, do 31. 12. 2015, ukinja nadomestilo pomožnim policistom za čas pripravljenosti. V svoji obrazložitvi je državni sekretar dejal, da že več let niso poklicali in tudi ne usposabljali pomožnih policistov, da pa se nadomestilo za pripravljenost kljub temu izplačuje. Pri tem se postavlja vprašanje, ali so pomožni policisti ustrezno usposobljeni, da bi v ključnih trenutkih lahko korektno in strokovno opravljali svoje naloge, pri čemer je seveda treba poudariti tudi, ali je ustrezno poskrbljeno predvsem za njihovo varnost in varnost drugih. Že na matičnem delovnem odboru smo poslanke in poslanci Slovenske demokratske stranke v razpravi poudarili, da podpiramo predlagane zakonske rešitve in da bomo podprli tudi amandma, ki ga je vložila koalicija za sejo Državnega zbora. Smo pa ob razpravi opozorili tudi na to, da se s predlaganim zakonom vprašanje dodatka za nevarnost in posebne obremenitve ter nadomestila za pripravljenost rešuje parcialno in ne sistemsko za vse primerljive poklice. Pri tem je potrebno izpostaviti zlasti poklicne pripadnice in pripadnike Slovenske vojske, ki so se zaradi nespoštovanja delovnopravne zakonodaje in neenake obravnave znašli v hudih socialnih stiskah. Poleg njih pa ne smemo pozabiti tudi na poklicne gasilce in reševalce v sistemu zaščite in reševanje oziroma druge uniformirane poklice. Gre za specifična delovna mesta in naloge, ki jih za razliko od ostalih javnih uslužbencev opravljajo. Menimo, da ni dobro, da minister, ki poleg področja notranjih zadev pokriva tudi področje javne uprave in lokalne samouprave, predlaga parcialne rešitve, namesto da bi se področja lotili sistemsko in na enak in primerljiv način uredili področje za vse primerljive poklice. Ob tem ne gre pozabiti, da je reprezentativni sindikat Ministrstva za obrambo zaradi neenake obravnave Vladi Republike Slovenije podal zahtevo za umik ministra Viranta z mesta vodje vladne pogajalske skupine za javni sektor. V Poslanski skupini Slovenske demokratske stranke bomo predlagane zakonske rešitve sicer podprli, obenem pa pričakujemo, da bo Ministrstvo za notranje zadeve v čim krajšem času predlagalo sistemske rešitve tudi za ostale primerljive poklice. Podporo, kot sem že dejala, napovedujemo tudi amandmaje poslanskih skupin koalicije k 74. členu zakona, ki ureja področje dodatnega plačila v času posebnih obremenitev policistom specialne enote in drugim policistom, ki neposredno skupaj s specialno enoto opravljajo posebno nevarne naloge z najvišjo stopnjo ogroženosti življenja, za čas neposrednega izvajanja nalog v nevarnih pogojih in s posebnimi obremenitvami, saj menimo, da gre za posebno odgovorna in zahtevna usposabljanja in da je prav, da se za te skupine policistov to področje uredi na enak način, kot to velja za policiste posebne policijske enote. Hvala."
3,ParlaMint-SI_2020-01-28-SDZ8-Redna-15.u66,SDS,-0.9384765625,2020-01-28,0.008048245683312416,"Hvala za besedo, predsedujoči. Lep pozdrav sekretarju, kolegicam in kolegom! Jaz ne podpiram teh dejavnosti Vlade s tem zakonom, ne kazni niti dejavnosti. Ker sedaj imamo in policijo in vojsko na meji in vardo imamo na meji, pa je še zmeraj premalo. Ker, če se nam povečujejo begunci, vsakoletno dvakratno, trikratno, se pravi, da je nekaj narobe in da mi ukrepamo proti nekim skupinam, ki so se organizirale in so šli na pomoč na meji, mislim, da je ta zadeva neumestna in nepotrebna. Če bi zadeva bila dobra in bi funkcionirala na meji, da bi policija redno in dobro varovala mejo, tega ne bi bilo treba. Ne bi bilo treba niti zraven še poklicati vojsko, da pomaga. Vojska nima pooblastil, nima niti orožja, tako da je vse skupaj to kot neka maškarada, bi rekel človek po domače. Mi bi morali mejo bolj zapreti oziroma postaviti ljudi ali tehniko, pomoč, da preprečimo ilegalne migrante, da pridejo k nam. Nekateri pridejo z bojišč, imam svoje mnenje, da kjer je vojna in da pridejo k nam kot begunci, bi bili dobrodošli oziroma bi jim nudili pomoč za nekaj let, da se zadeva opomore na ozemlju, kjer je vojna. Ampak prihajajo pa k nam večinoma mlajši moški, kateri bi morali biti dol na bojišču, ne pa ženske pa starejši, kakor je bil primer, ko smo nudili pomoč preko 70 tisoč ljudem v času vojne v Bosni in Hercegovini. Takrat niso bili pri nas mlajši moški, pa tudi starejši ne, večino so bili starci, ženske z otroci. To število je bilo zelo veliko, preko 70 tisoč ljudi, kot sem omenil, Grki pa jokajo pa jamrajo, če jih je tam 35 do 40 tisoč, pa delajo vik in krik in kako to težko prenašajo. Mislim, da zadevo bo treba obvezno, tudi ko bo prišla nova vlada, novi minister, notranji minister s pomočjo vlade. Ta zadeva je zelo pereča in to zadevo bo treba izpeljati boljše, kakor je sedaj. Varovanje mora biti bolj efektno, ker to, kar je zdaj, ni podobnemu nobenemu. Ker, evo, 50 kilometrov živim stran od meje, pa že redno srečujemo begunce, podnevi jih srečujemo v kraju na ulici. Zadnjič je šel kolega s psom ob potoku, trije šotori so bili postavljeni zvečer. Se pravi, da bo tudi tega čedalje več in se bo zvečer že nevarno sprehajati se po lastnem kraju, 50, 60 kilometrov v središču od meje. Mi se pa tukaj igramo z nekimi kaznimi ljudem, ki hočejo pomagati. Ali je ta način pravi ali ni, če bi zadeva delovala, če bi vojska pa policija dobro delovala, tega ne bi bilo treba. Kar se pa tiče teh uniform. Te uniforme so tudi kje drugje, tam kot maškare stojijo pri kakšnih spomenikih, ko so NOB prazniki, pa so tudi puške, celo prave puške ali pravo orožje, o tem pa ni nič govora. Zakaj se to ni naredilo že 15 let nazaj? 15 let te maškare stojijo tam zraven. Zdaj je pa to potrebno. Jaz tega ne bom podprl. Hvala."
3,ParlaMint-SI_2002-05-21-SDZ3-Redna-16.u186,SDS,-0.96728515625,2002-05-21,0.004775019828230143,"Hvala lepa. Mislim, da navedbe, gospod minister, ki ste jih navedli, ne držijo v celoti. Morda je pa tudi moja napaka v tem, da sem vprašanje nekoliko ozko usmeril. Vendar, recimo, če govorim konkretno za občino Ribnica, smo v teh zadnjih reformah, ki se dogajajo, predvsem reforma slovenske vojske, potem agencija za plačilni promet, potem imamo tu zakon o prekrških, ki spet določene posledice prinaša, z reformo Dursa, potem tudi izpostavo Morsa, izgubili 32 delovnih mest, vse s srednjo do visoko izobrazbo. Reforme, mislim, da niso zaključene, ker se bodo zagotovo nadaljevale tudi na drugih nivojih, omenil sem center za socialno delo, zagotovo, ker je pač v neki shemi, pa tudi morda urad za delo, in teh delovnih mest ni za take profile, za tak nivo izobrazbe, ni mogoče kompenzirati z nobeno akcijo na lokalnem nivoju. Ni možno s podjetniškimi ukrepi tako hitro, niti z lokalnimi programi, občinskimi ali katerikoli drugimi. Dejansko me zanima, kako nadomestiti ta izgubljena delovna mesta v konkretnih občinah, kjer se to dogaja. Ne rečem, da se to povsod dogaja, vendar v nekaterih predvsem manjših občinah, z manjšimi upravnimi enotami, se to zagotovo dogaja. Delovna mesta izginjajo, kompenzacij ni. S tem ko gredo delovna mesta, gredo tudi druge oblike delovanja in združevanja. Gre praviloma za povprečno kvalitetno izobražene ljudi, ki se ukvarjajo na lokalnem delu tudi še s kakšnimi drugimi, ne samo s temi poklicnimi zadevami in slabijo tudi druge naloge, tudi na področju kulture in tudi naprej. Mislim, da bi morali najti tudi odgovor, če že ukinjamo in strukturiramo državno upravo, tudi odgovor in alternative za take primere. Hvala."
3,ParlaMint-SI_2007-03-28-SDZ4-Redna-26.u127,SDS,-0.994140625,2007-03-28,0.0009857729310169816,"Hvala lepa. Tudi sam se malo čudim dušebrižništvu, ki ga tu nekateri izražajo na račun romske skupnosti. Za kar se je treba zavzemati, vendar trdim, da gre za dušebrižništvo in v veliki meri za licemerstvo iz ust nekaterih. Kajti če ne bi šlo za licemerstvo, se ne bi dogajalo, da prav njihovi poslanski kolegi potem organizirajo bojkot oziroma pozivajo na barikade proti Romom in tako naprej. Pri celotnem dogajanju v preteklem letu, omejeni so bili, ekscesi v Ambrusu, je bilo dosti, dosti organiziranega na podlagi scenarija, po mojem mnenju, podpihovanja neredov, ekscesnih stvari, samo s ciljem, da bi se na tej osnovi rušila tudi sedanja oblast. Ta scenarij in ti poskusi se vam niso posrečili. Bili pa so prav gotovo dobro organizirani, in zaradi tega tudi v zvezi s tem amandmajem, to pokroviteljstvo in dušebrižništvo, kako je treba vključiti vsako društvo in ne vem kaj, se mi zdi zelo čudno, nepošteno in licemerno. Jaz verjamem, da je tako, kot je v zakonu zapisano sedaj, skorajda najbolje - da se del članov tega sveta romske skupnosti izvoli na notranjih volitvah te skupnosti. Sedaj pa mnogi dvomijo, kako si bodo pa Romi to sami izbrali. In sedaj vključujete Vlado. In še enkrat pravim, tako kot se je takrat organiziralo in podpihovalo te ekscese, take so skušali sedaj parazitirati na tem svetu romske skupnosti. Jaz vedno pravim, vsaj eno dobro posledico je to podpihovanje, organiziranje in vse to kar se je dogajalo v Ambrusu, imelo - da je slovenska javnost lahko razbrala, kako hitro je možno organizirati vaške straže, za katere ste tu nekateri ves čas govorili, da so bile začetek kolaboracije, nekoč med drugo svetovno vojno. Nobenega mrtvega ni bilo, pa je bilo pol Dolenjske pod vaškimi stražami in sedaj se vidi kako normalno je takrat bilo, ko je pa VOS izvajal likvidacije, seveda so bile zvečer vaške straže. In ob tem se malo zamislite, kaj ste spodbujali v tem letu, v preteklem letu, kakšne zadeve ste vzpodbujali. In zaradi tega plediram, da prenehate s tem. Da prenehate parazitirati na tem zakonu, ki je dobro pripravljen, ki končno prinaša nek korak v to, da bo romska skupnost dejansko imela tudi neko zakonsko podlago za svojo organiziranost in da bo s tem toliko bolj prisotna in priznana v slovenski javnosti in skupnostni. Hvala lepa."
3,ParlaMint-SI_2015-09-29-SDZ7-Redna-11.u76,SD,0.6474609375,2015-09-29,0.9524521827697754,"Hvala za besedo, predsedujoči. Spoštovani ministrici, državni sekretar, kolegice in kolegi! Poslanstvo policije kot organa v sestavi Ministrstva za notranje zadeve je zagotavljanje varnosti ljudi in premoženja, preprečevanje, odkrivanje in preiskovanje kriminalitete, zagotavljanja javnega reda in miru, varovanja državne meje, nadzorovanje cestnega prometa, predvsem pa izvajati ukrepe, ki prispevajo k boljši varnosti vseh udeležencev v prometu. Dokument, katerega danes obravnavamo na plenarnem zasedanju, je strateške narave in predstavlja smer razvoj policije za obdobje 10 let, to je do leta 2025. Pripravljavci tega strateškega dokumenta so ocenili, da bi za realizacijo vseh navedenih nalog v resoluciji potrebovali zaokroženo 512 milijonov evrov. Ob tem pa tudi povedo, da bo realizacija dolgoročnega razvojnega programa policije odvisna predvsem od finančnih sredstev in da se bodo prilagajale tako varnostni kot javnofinančni situaciji. Socialni demokrati se zavedamo, da zagotavljanje varnosti in miru ni samoumevno, tudi razvoj celotne družbe je odvisen od učinkovitega delovanja nacionalnega varnostnega sistema in uspešnim spopadanjem z novimi varnostnimi izzivi, zato pa je treba zagotavljati ustrezna finančna sredstva, z njimi pa ravnati skrajno in premišljeno. Zagotavljanje varnostni vsem družbenim skupinam mora biti in ostati v domeni javnega. Skratka, ne glede na smele načrte razvoja policije je le-treba omeniti, da je bil zaradi krize in pritiskov Evropske unije ustavljen razvoj ne le policije, pač pa tudi mnogo drugih pomembnih podsistemov slovenske družbe. Proračunska sredstva so se za investicije v obnovo infrastrukture, ki je za policijo nujno potrebna, ter v razvoj nenehno zmanjševala. V policiji so si delile usodo večine porabnikov proračunskih sredstev, ni bilo dodatnih zaposlitev, med razloge za odliv izkušenega kadra iz policijskih vrst pa z gotovostjo lahko uvrstimo zniževanje plač, ukinjanje napredovanj in še kakšnega dodatka ter upokojevanje, vse zaradi varčevanja in konsolidacije bančnega sistema. Zaupanje ljudi v delovanje policije je vsaj po našem mnenju večinsko zelo visoko, posamezni negativni pojavi znotraj delovanja policije pa ne bi smeli biti posplošeni. Ne gre zanemariti dejstva, da ljudje od policije veliko pričakujemo, zavedajoč se, da je delo policistov stresno in nevarno, mnogokateri dogodki pa tudi psihično zelo obremenjujoči, na primer prometne nesreče, še posebej tiste, žal, s smrtnim izidom. Priznati pa je treba, da je policija povezana z izzivi, z vstopom Slovenije v Evropsko unijo, vzpostavitvijo schengenske meje, z ustanavljanjem Nacionalnega preiskovalnega urada, uspešno opravila. V dokumentu so posamezni ukrepi razdelani in jasno obrazloženi, zato Socialni demokrati ocenjujemo, da je razvoj policije usmerjen – naj jih na tem mestu strnem le v štiri točke – prvič, k učinkovitemu vodenju in upravljanju; k razvoju človeških virov kot drugič; tretjič, k razvijanju sistemskih projektov pri vzdrževanju javnega reda in miru ter vlaganju v ljudi in premoženja in četrtič, vlaganju v tehnološki razvoj. Garant, da bo policija tudi v naslednjem obdobju delovala v skladu s poslanstvom, vizijo, poštenostjo in nepristranskostjo ter se istočasno razvija in se uspešno zoperstavila izzivom, ki jih bodo narekovali globalni trendi na področju vseh vrst kriminala, terorizma, ter varnostnim razmeram in tveganjem, ki se spreminjajo. Spoštovani! Varnost in mir sta poleg zdravja dobrini, ki jih državljanke in državljani Slovenije postavljamo na prvo mesto. Varnost in mir pa nista tako samoumevni dobrini, kot se nam zdi. Na svetu je več kot 51 milijonov beguncev, največ po drugi svetovni vojni, od tega več kot polovica otrok in najstnikov, zaradi nasilja in revščine. Izziv 21. stoletja, kako rešiti največjo svetovno begunsko tragedijo, je torej pred našimi vrati. V Poslanski skupini Socialnih demokratov bomo predlog resolucije podprli."
3,ParlaMint-SI_2015-11-04-SDZ7-Izredna-23.u48,SD,0.62451171875,2015-11-04,0.9515323638916016,"Hvala za besedo. Lep pozdrav vsem! V okviru današnjega zakona zagotovo lahko povem, da ga bom podprl. Mislim, da je treba zelo podrobno proučiti tudi amandmaje, ki gredo po mojem mnenju v pravo smer. Sam ocenjujem, da so te rešitve potrebne, vendar se hkrati tudi sprašujem, ali so zadostne. Ko namreč pogledamo obrazložitev oziroma oceno stanja in razloge za sprejetje predloga zakona, je zelo dobro zapisano, da se z dobro usposobljenimi pomožnimi policisti pridobi močno kadrovsko podporo znotraj policije za delovanje o nepredvidenih dogodkih, kot so naravne in druge nesreče, kot je hujše ogrožena javna varnost, za primer za varovanja državne meje, za primer krize, izrednega ali vojnega stanja, kot tudi zaradi nadomeščanja izpada aktivnih policistov. To so resnično izjemno obsežne in zahtevne naloge. In če naredimo majhno analizo ali pregled dogajanj v tem zadnjem obdobju, ko se srečujemo s problematiko migrantov, je bila ena od pomembnih pomanjkljivosti ta, da ni bilo dobre komunikacija in prenosa informacij do občin in tudi do krajevnih skupnosti. To je nekaj, kar bi bilo zagotovo treba zelo natančno proučiti, in mislim, da so se sicer v tem procesu izjemno dobro izkazali postopki, ki so nekako zgrajeni znotraj delovanja civilne zaščite. Tukaj se je ta sistem gradil, ohranjal kontakt in vedno znova ga je treba ohranjati in vedno znova je treba spomniti tudi župane, da je to en sistem, ki ga je treba resnično spremljati in ga ne jemati kot nekaj, kar bo mogoče funkcioniralo samo od sebe. Zato ob vsem spoštovanju ob tem, kar je ta hip zapisano – čestitke tako ministrici kot tudi državnemu sekretarju –, predlog zakona je napisan tako, da pravzaprav ne bo imel finančnih posledic. Gre za to, da ne bo treba dodatno usposabljati kadrov, ker bo s tem zakonom pravzaprav k sodelovanju povabljeno veliko število že usposobljenih policistov, ki pa so pravzaprav upokojeni. In tukaj je ta točka, okoli katere se vedno vrtimo. In vprašanje, ki sem ga tudi že večkrat izpostavil v zadnjem obdobju, predvsem v času finančne in gospodarske krize. Drastično so se zmanjševala sredstva na področju varnosti in še v tej fazi, ko že ugotavljamo, da je pravzaprav varnost države na močni preizkušnji, se še vedno morajo upoštevati ali iskati rešitve, ki ne bi povečevale finančnih obveznosti. Vendar je dejstvo, da tudi fiskalno pravilo, ki je bilo sprejeto z dvotretjinsko večino, v teh razmerah ne more veljati. Po mojem mnenju je dejstvo tudi, da znotraj EU, ko ugotavljamo, da nima zgrajene varnostne politike, da nima zgrajene zunanje politike, ki bi lahko učinkovito delovala na področju problematike migrantov, ne moremo govoriti o tem, da moramo mi pa še kar naprej spoštovati maastrichtske kriterije. Torej, to dvoje skupaj ne gre. Zmanjševanje javne porabe zaradi upoštevanja maastrichtskih kriterijev in fiskalnega pravila, ki je vpisano v Sloveniji v ustavo, ne gre skupaj z zagotavljanjem varnosti države. Tukaj mislim, da bomo morali narediti eno resno analizo in tudi pogovor, kako naprej. Sam pa menim, da bi dejansko poleg tega zakona že danes morali vzeti v roke Zakon o splošni ljudski obrambi in družbeni samozaščiti in pogledati člene, ki govorijo o narodni zaščiti, to je člen od 173 do 186, in se čim prej pripraviti na sprejetje zakona, s katerim bomo uzakonili narodno zaščito. Kaj je narodna zaščita po tem zakonu iz leta 1982 opravljala? Preverjala je istovetnost oseb, ki se nahajajo v nekem okolju. Lahko je varovala objekte in tudi preprečevala nepooblaščenim osebam vstop v prostore, lahko je tudi zadržala določene osebe. Lahko se je tudi pregledalo osebno vozilo, če je bil sum, da gre za prevoz nevarnih predmetov ali naprav, ter opravljala druge naloge, določene v načrtu v skladu z varnostjo države. Mislim, da je čas, da vendarle nehamo reševati ali pa se odzivati na te razmere po kapljicah. Ena kapljica je bila sprememba Zakona o obrambi, ki je bila tudi po mojem mnenju prehitra, ne dovolj dorečena, neusklajena. Danes se srečujemo s potrebnim ukrepom pri spremembi zakona o policiji, vendar, kot sem povedal, premajhnim ukrepom za to, da bi celovito lahko rešili vse potrebe, ki lahko nastanejo v Sloveniji. Moj nasvet bi bil, da resnično poskušamo čim prej vzeti v roke ta zakon iz leta 1982 in v Sloveniji ponovno uzakoniti narodno zaščito. Takrat bomo imeli organizirane ljudi, od nivoja krajevne skupnosti do seveda tudi nivoja države. Če tega ne bomo naredili, nas bodo dogodki prehiteli in se bomo vedno znova spraševali, kaj je zdaj, vsi ukrepi, ki bodo sprejemani, pa bodo bistveno manj premišljeni, manj učinkovito. Nenazadnje se moramo zavedati, da moramo vendarle sami poskrbeti za svojo varnost, za premoženje ljudi, za delovanje gospodarstva in nenazadnje za delovanje države. Samo z dobro premišljeno zakonodajo v smeri oblikovanja narodne zaščite, je po mojem mnenju to mogoče. Hvala."
3,ParlaMint-SI_2009-09-22-SDZ5-Redna-09.u8,SD,0.5634765625,2009-09-22,0.006761802826076746,"Hvala lepa za besedo. Lep pozdrav predsednik Državnega zbora, lep pozdrav ministrici! Poslanska skupina Socialnih demokratov bo podprla Predlog zakona o spremembah in dopolnitvah Zakona o nadzoru državne meje. Predlagane spremembe in dopolnitve zakona o nadzoru državne meje ne odstopajo od ciljev veljavnega zakona ter pomenijo nadaljevanje dosedanje prakse, ta pa je, da je potrebno spremeniti in dopolniti zakon na področjih, ki so se v praksi pokazala za pomanjkljiva in premalo natančno opredeljena, ter tako zagotoviti še višjo raven pravne varnosti ljudi. Predlog zakona ne odstopa od načel, ki so bila upoštevana že ob pripravi veljavnega zakona. Posebej pa sta izraženi načeli zakonitosti in strokovnosti ter sorazmernosti. Spremembe so namenjene uskladitvi dejanskega in zakonodajnega stanja po ukinitvi mejnih kontrol na notranjih mejah naše države. V predlogu so tudi spremembe zaradi poenotenja različnega tolmačenja, na primer 3. člen - postavitev in vzdrževanje prometnih znakov in obvestilnih tabel ter pristojnosti organov je potrebno zaradi jasnosti izvajanja predpisa v praksi, ali pa 11. člen, ker dosedanji zakon namreč ni nikjer določal možnosti morebitne uporabe orožja s strani članov tujih varnostnih organov, zato je predlagana sprememba nujna in omejuje uporabo orožja le v primerih zavarovanja življenja ali neposrednega napada, s katerimi je ogroženo življenje. Najpomembnejša sprememba je, da je treba zaradi spremenjenih razmer ponovno pojmovalno in vsebinsko opredeliti šesto poglavje, zato se to poglavje preimenuje v ""izravnalni ukrepi"". To so ukrepi v notranjosti države, ki jih slovenski policisti izvajajo za preprečevanje in odkrivanje čezmejne kriminalitete in nedovoljenih migracij na notranjih mejah. Osnovni namen sprememb je natančneje določiti okoliščine in pogoje, pod katerimi policisti lahko uporabijo pooblastilo in tudi obseg ter vsebino posamezne faze policijskih postopkov, tudi z namenom, da ne bi prihajalo po nepotrebnem in zaradi nejasne interpelacije do kršitve pooblastil, ki jih imajo policisti pri izvajanju postopkov pri tako imenovanih izravnalnih ukrepih. V celoti pa se na novo ureja izvajanje izravnalnih ukrepov, ki morajo biti v skladu z določbami zakonika o schengenskih mejah, ki določa, da izravnalni ukrepi oziroma kontrola znotraj ozemlja ne sme imeti enakovrednega učinka, kot ga ima mejna kontrola. Cilj ni nadzor državne meje, temveč naključno izvajanje kontrol znotraj ozemlja Republike Slovenije. Ukrepi glede načrtovanja in izvajanja se jasno ločijo od sistematičnih kontrol oseb na zunanjih mejah in temeljijo na splošnih policijskih informacijah in izkušnjah ter so usmerjeni k boju proti čezmejni kriminaliteti, ker je sedanja opredelitev za izvajalca zakona premalo jasna, saj je veljavni zakon nabor vseh ukrepov, ki jih izvajajo policisti v notranjosti, vseboval samo v enem členu, ki se je glede vsebine in obsega ukrepov skliceval na 2. člen, zato je bilo to poglavje potrebno dopolniti. Med izravnalne ukrepe spadajo policijska pooblastila, pregledi listin, preverjanje oseb, kontrola oseb, vsebuje tudi pooblastilo policista, da od osebe zahteva, naj pokaže, kaj ima pri sebi, ter pregled oseb in pregled oblačil, pri čemer pregled osebe ne obsega telesnega pregleda ali osebne preiskave, ter kontrola prevoza oseb in stvari. Pooblastila v okviru izvajanj izravnalnih ukrepov v notranjosti države izvajajo policisti naključno in nediskriminatorno zoper osebe, ki so prestopile notranjo mejo in so samo, če je to potrebno, zaradi ugotavljanja nedovoljenega vstopa preverjanja zakonitosti bivanja na ozemlju Republike Slovenije ter preprečevanja in odkrivanja nedovoljenih migracij in čezmejne kriminalitete. Kot rečeno, Poslanska skupina Socialnih demokratov bo zakon v tretji obravnavi podprla."
3,ParlaMint-SI_2007-04-25-SDZ4-Redna-27.u52,SD,-0.87890625,2007-04-25,0.006104954518377781,"Hvala za besedo. Spoštovana predstavnika Vlade, kolegice in kolegi! Ko je Slovenijo pretresla vest o dogodkih v Lipi sem po tistih dogodkih ministru za notranje zadeve postavila vprašanje, pa ne samo njemu, kaj namerava storiti, da do podobnih tragedij ne bi prišlo. Takrat sem dobila zagotovilo, da se bo marsikaj spremenilo. No, ampak ob predloženih spremembah zakona pa ne morem reči, da te predložene spremembe sledijo mojim pričakovanjem kaj naj bi se spremenilo. Zaradi tega, ker zadevajo v marsičem v področje, ki se takrat, ko se je zgodilo, kar se je zgodilo v Lipi oziroma pred Lipo, še niti ni bilo uveljavljeno z Zakonom o zasebnem varovanju. Ker je moje vedenje o zasebnem varovanju omejeno in ker ločim med tistim, kar je občutek varnosti in varnost, pa naj povem samo to, da ljudje tudi zaradi občutka varnosti pravijo, da potrebujejo orožje doma in zaradi tega varnost ni nič večja, to samo kot komentar k nekim drugim tragičnim dogodkom. Torej, ker je moje vedenje o varovanju omejeno, dovolite, da se zadržim samo pri eni stvari, ki je v zvezi s tem zakonom opredeljena v drugem cilju. Drugi cilj pravijo predlagatelji, je vzpostavitev kvalitetnega sistema strokovnega izpopolnjevanja in usposabljanja varnostnega osebja in preverjanja usposobljenosti. Ker sem v sistemu izobraževanja dolgo časa sama delovala vem, da se je vseh sprememb v izobraževanju treba lotevati izredno preudarno. Zato se mi zastavlja temeljno vprašanje: Na podlagi katerih analiz, na podlagi katerih ugotovitev in primerjav je v zakonu predlagana sprememba, ki je mimogrede tako kot jo berem tudi v nasprotju z Zakonom o poklicnih kvalifikacijah in tudi v splošnih trendih, ki jih izraža ta Vlada, kadar se loteva javno zasebnega partnerstva s področja vzgoje in izobraževanja? Če opažamo pri strokovnem in poklicnem izobraževanju, da se marsikaj od tega, kar sodi v to polje lahko prenese tudi na zbornice, če beremo tudi v Zakonu o nacionalnih poklicnih kvalifikacijah, da je zbornicam pripisana marsikakšna vloga pri usposabljanju in tudi izobraževanju, je pravzaprav neverjetno, da se s predlaganimi spremembami celotno področje izobraževanja, pardon strokovnega usposabljanja in izpopolnjevanja prenaša iz dosedanjega izvajalca na novega izvajalca. Zakaj se mi to zdi posebej zanimivo? Namreč, če naj bo Ministrstvo za notranje zadeve tisto, ki bo prevzelo vsa pooblastila, potem vendarle ne vidim, kot rečeno, nobenih podlag, zakaj bo to prineslo boljše rezultate. Tudi primerjava s štirimi državami Evropske unije, ki je navedena tukaj v uvodu zakona, ne daje nobenih posebnih argumentov za to, ker Francija samo zahteva potrdila o pristojnosti glede usposabljanja in izobraževanja varnostnega osebja. Finska izrecno usposabljanje varnostnega osebja izvaja v družbah za zasebno varovanje, izvajalci pa so izbrani iz liste izvajalcev. V Estoniji je usposabljanje varnostnega osebja temelječe na specifičnih licencah, ki jih pa resda državne oblasti podelijo tistim, ki izpolnjujejo v zakonu določene pogoje. In če navedem še Belgijo, izpopolnjevanje in usposabljanje opravljajo centri, ki jim licenco za usposabljanje podeli Ministrstvo za notranje zadeve. Vse povsod je videti, da je teh izvajalcev usposabljanja in izpopolnjevanja več in da ni monopola nad tem področjem. Saj v povzetku je rečeno: izpopolnjevanje in usposabljanje varnostnega oseba je v državah EU različno urejeno. Naj še na nek detajl neskladja med izobraževanjem, kakor je definirano v drugih zakonih in tako, kakor naj bi potekalo po predlagani noveli, navedem. Poglejte, v 8. členu zakona o nacionalnih in poklicnih kvalifikacijah je posebna vloga pri izpopolnjevanju in usposabljanju, pa tudi izobraževanju, dodeljena Centru Republike Slovenije za poklicno in strokovno izobraževanje. V 9. členu ima take posebne funkcije Državni izpitni center. To so vse državne institucije, mimogrede. V 10. členu so definirani izvajalci postopkov za ugotavljanje in potrjevanje poklicnih kvalifikacij. In tu notri v 10. členu so zapisane tudi zbornice. No, če pa grem gledati sedaj, kako je po novem zakonu predvideno, potem je pa v tem členu, posebej poudarjam, v drugem in tretjem odstavku vsa pristojnost izključno na ministru za notranje zadeve, ki podrobneje predpiše način izvajanja ter kadrovske in materialne pogoje. In še tretji odstavek, ki je pa, gospod državni sekretar, zelo zanimivo zapisan: Ministrstvo za notranje zadeve lahko pred pripravo programov iz prve, četrte in pete alineje prvega odstavka tega člena pridobi mnenje združenja ali zbornice izvajalcev. Torej, lahko in pred tem mnenje. Popolnoma izključujete možnost, da bi kakorkoli v postopku usposabljanja sodeloval kdo drug mimo ministrstva. Skoncentrirano je na ministra in na ministrstvo, kam sodi področje zasebnega varovanja je bilo danes že večkrat rečeno. In kdo je mimogrede podelil licence nekaterim v javnosti najbolj izpostavljenim družbam za varovanje, se pa tudi ve. Tako da se mi zdi, da je treba odgovornost za nekatere spodrsljaje ali neizvajanje predpisov vendarle nasloviti na tistega, ki licence podeljuje, to pa je Ministrstvo za notranje zadeve. Sama na take prenose in monopolizacijo izpopolnjevanja in usposabljanja na en organ, ki je pravzaprav iz Ministrstva za notranje zadeve, nikakor ne morem pristati, zaradi tega, ker se mi zdi, kot povedano, posebej nedopustno, da bi po enem letu vpeljave novosti, ko ni še nobenih analiz, ko je dosedanji izvajalec usposabljanja vložil veliko energije za to, da so pripravljeni katalogi in vse tisto, kar je za usposabljanje po Zakonu o nacionalnih poklicnih kvalifikacijah potrebno, zdaj kar lepo odplavilo nekam drugam, se mi zdi malo neprepričljivo, da ne rečem kaj drugega. Zato, da bodo v resnici družbe za zasebno varovanje ali pravni subjekti, ki zasebno varovanje opravljajo, v resnici to delo dobro opravljali, da bodo imeli zaposlene ustrezno usposobljene varnostnike, za to je odgovoren tisti, ki izdaja licenco. To licenco pa izdaja Ministrstvo za notranje zadeve. In tu se je treba vprašati, ali je storjeno vse, kar je treba, ali ne. Pričakujem torej, da bo Ministrstvo za notranje zadeve predlagani zakon umaknilo in pripravilo tak predlog zakona, ki bo sprejemljivejši in ki bo imel tudi podporo v strokovni javnosti. Hvala."
3,ParlaMint-SI_2019-11-18-SDZ8-Redna-13.u32,SD,-0.9296875,2019-11-18,0.002045863075181842,"Predsednik, hvala za besedo. Spoštovani predsednik Vlade, zadnji dogodki na jugovzhodnem delu naše države in tudi drugod so precej razburili javnost. Ljudje vedo povedati, da so v preteklih dneh na območju Kostela in tudi po ostalih krajih na južni meji opazili na pol ali pa v celoti organizirano vojaško formacijo, ki se je prosto gibala po državni meji, tamkaj taborila, izvajala neke postroje, urjenja. Jasno, gre za tako imenovano vardo. Njene aktivnosti polnijo tako domače kot tuje medije. Javnost še dodatno razburjajo posnetki, ki kažejo na to, da pripadniki te varde nosijo orožje, za katere sicer mediji trdijo, da gre za replike pravega orožja. Vrhunec tega dogajanja se je zgodil, ko se je ta skupina postrojila v Kočevski Reki na mestu, kjer je prvič zadišalo po Slovenski vojski. Pripadniki so se tam z orožjem v roki postrojili v uniformah, nekateri od njih so bili zamaskirani tako s kapami kot tudi s podkapami z izrezom za oči, in še več, postroj se je potem v tej polni formaciji z orožjem in vsem, kar so imeli, sprehodili tudi skozi vas. To je tamkajšnje prebivalce precej vznemirilo in mnogi od njih se sprašujejo, kaj se dogaja. Prisotnost take formacije v tem delu Slovenije po mojem mnenje ni naključje. Zaradi ilegalnih migracijskih tokov kot tudi zaradi splošnega varnostnega stanja ter nezakonitih ravnanj posameznika oziroma manjših skupin je varnostna situacija na tem območju slabša, kar je znano vsem. Varda se pojavlja tam, kjer imajo ljudje občutek ogroženosti, in na eni strani z namenom, da si pridobijo neki novi somišljeniki, in na drugi strani, da se občutek ogroženosti še poveča. Iz medijev lahko razberemo, da policija sicer zaznava prisotnost in spremlja to stanje, a ker prekrškov ali kaznivih dejanj ni zaznala, ukrepov ni bilo. To pa po mojem skromnem mnenju ni točno. Prepričan sem namreč, da so o vseh ravnanjih in postrojih te skupine oziroma varde najmanj izpolnjeni znaki prekrška po Zakonu o varstvu javnega reda in miru, morda celo po Zakonu o javnem zbiranju ali pa tudi kakšnega kaznivega dejanja po Kazenskem zakoniku. Seveda pozdravljam odločitev Sveta za nacionalno varnost, ki je prejšnji teden na svoji redni seji predlagala spremembe in predlaga spremembe Kazenskega zakonika in pa določbe prekrškovnih predpisov, a je do teh sprememb še daleč. Vsi vemo, koliko časa traja neka sprememba zakonodaje, časa za ukrepanje po mojem mnenju pa ni. Ustanavljanje takih formacij se namreč širi po vsej državi, in to me spominja na neke čase, čase 30. let prejšnjega stoletja. In to ne prinaša nič dobrega. Zlasti ker se monopol prisile, ki jo mora imeti le država, poskuša prenašati na neke druge skupine. To pa vodi v katastrofo in razpad. Zanima me: Kaj se bo storilo, da se to stanje prekine, da se ugotovijo kršitve, ki sem jih nakazal, ter da se zoper storilce in organizatorje uvedejo ustrezni postopki, da ljudje na tem kraju enkrat začnejo živeti v miru? Hvala lepa za vaš odgovor."
3,ParlaMint-SI_2010-04-21-SDZ5-Redna-16.u34,SD,-0.9833984375,2010-04-21,0.011617929674685001,"Hvala lepa, gospod podpredsednik. Kolegice in kolegi. Interpelacija zoper ministrico za notranje zadeve gospo Katarino Kresal poskuša dokazati, da je utemeljen sum, da je gospa Kresalova vplivala na delo policije, da je utemeljen sum, da je s svojimi ravnanji kršila uradni položaj v primeru Baričevič, da je utemeljen sum, da je oškodovala davkoplačevalce in javne finance, ustvarjala neenakost pred zakonom, da ni spoštovala ustavnega načela delitve oblasti in da je ovirala delo parlamentarne preiskave. To so težke obtožbe in prav bi bilo, da bi bile tudi dokumentirane z dejstvi, ki bi jih dokazovala. Interpelacija bi se namreč v našem pravnem sistemu morala uporabljati kot sredstvo nadzora nad delom vlade ali posameznega ministra, ne pa zlorabljati za politične obračune in nedokazane obtožbe, vse s ciljem diskreditacije najprej posameznega ministra, nato še predsednika Vlade, ki zoper ministra ne ukrepa, in posredno tudi Vlade kot celote. In to smo danes večkrat že slišali. Interpelacija je torej vložena pod predpostavko, da se bodo neresnične in v mnogočem tudi žaljive trditve o delu ministrice, če bodo dovoljkrat in v dovolj grobi obliki povedane in ponovljene, v javnosti prijele vsaj toliko, da bodo diskreditirale interpeliranko, kar je konec koncev tudi končni cilj interpelacije. Ministrica za notranje zadeve je na obtožbe, navedene v interpelaciji, odgovorila v treh vsebinskih sklopih: o tem, ali gre res za zlorabo policije, ali gre za zlorabo uradnega položaja in javnih financ in ali gre za onemogočanje parlamentarne preiskave o izbrisanih. Povezala je torej odgovore na raztresene in med seboj nepovezane obtožbe ter tudi s tem pokazala, kako nepregledna in brez oprtih dejstev je vložena interpelacija. V odgovoru je dokazala ne samo neutemeljenost interpelacije, ampak tudi neresnice, na katerih ta interpelacija temelji. Zato bom v svojem uvodu navedel le nekaj bistvenih dejstev in vprašanj. Ob očitkih o zlorabi in vplivanju na delo policije v primeru Baričevič ministrica jasno in z dejstvi dokaže, da so policija, državno tožilstvo in preiskovalni sodnik tudi v tem primeru ravnali samostojno, po pravilih stroke in na običajen način. Enako velja za način in roke, kako je policija obveščala ministrico, preiskovalnega sodnika in državnega tožilca. Preiskovalni sodnik je bil obveščen preko operativno-komunikacijskega centra in je hkrati obljubil, da bo o zadevi obvestil tudi državnega tožilca. Prva informacija policije preiskovalnemu sodniku je predpostavljala, da ne gre za kaznivo dejanje povzročitve smrti osebe, temveč za domnevo, da so isti psi, ki so že pred leti napadli in poškodovali osebo in bili vrnjeni lastniku, sedaj napadli in do smrti poškodovali svojega lastnika. Policija je preiskovalnega sodnika tudi obvestila, da na kraj dogodka prihaja komisija sektorja kriminalistične policije ter da bo kraj dogodka obiskal oziroma ogledal si tudi zdravnik. Na podlagi teh in dodatnih informacij sta se preiskovalni sodnik kot tudi tožilec odločila, da na kraj dogodka ne prideta. Na odločitve policije, preiskovalnega sodnika in državnega tožilca torej ministrica ni vplivala v ničemer. Vsi ti organi so odločali samostojno in predlagatelji interpelacije niso, razen s sumi, svoje trditve o vplivanju v ničemer dokazali. Takšno ravnanje državnega tožilca in preiskovalnega sodnika, kakršno je bilo v tem primeru, namreč ni neobičajno temveč pogosto. Iz podatkov je namreč razvidno, in do slej niso bili ovrženi, da je bilo leta 2009 na območju Policijske uprave Ljubljana opravljenih 10 tisoč 725 ogledov kraja kaznivih dejanj in še tisoč 63 ogledov kraja dogodka, pri čemer so preiskovalni sodniki opravili ali se ogleda udeležili v manj kot 1% primerov. Poudarjeno je, da se državni tožilec in preiskovalni sodnik praviloma udeležita ogledov le pri hujših kaznivih dejanjih ali hujših delovnih, prometnih in drugih nesrečah s smrtjo enega ali več ljudi, vse na podlagi ocene in predpostavke, da gre za sum storitve kaznivega dejanja. Še to. V zadnjih 10-ih letih je policija zabeležila tudi 300 primerov suma storitve kaznivega dejanja mučenja živali. Preiskovalni sodnik, ki je bil o teh možnostih obveščen, se ogleda kraja ali živali v tem primeru ni udeležil niti enkrat. Dalje in glede drugih vprašanj. Očitki o zlorabi policije in kršitvah pravne države v zvezi s postopkom imenovanja in razrešitve generalnega direktorja policije, ustanovitve nacionalnega preiskovalnega urada in odločanjem o pravici razpolaganja s tajnimi podatki kažejo na popolno nerazumevanje vloge in odgovornosti ministrice, predvsem pa na dvoličnost predlagateljev interpelacije. Vse te odločitve so bile namreč sprejete v ustreznih zakonih in v zakonitih postopkih. O njih je odločal Državni zbor in ministrstvo je bilo le predlagatelj. Vsebinsko pa so te odločitve zagotovile večjo neodvisnost in učinkovitost ter racionalno delo policije in pri njih ni mogoče govoriti o kršitvah pravne države. Julija 2009 sprejeta novela zakona o policiji, ki ureja tudi področje imenovanja direktorja policije, je sedaj primerljiva po vsebini z imenovanjem direktorja Slovenske varnostno-obveščevalne agencije kot tudi načelnika Generalštaba Slovenske vojske, torej s primerljivimi izvršilnimi funkcijami v sistemu. Gre za funkcije s specifičnimi nalogami, zato jih ni mogoče primerjati z javnimi uslužbenci na splošno. Določbe novega zakona o policiji iz julija 2009, ki urejajo področje imenovanja generalnega direktorja policije, imajo sedaj dovolj varovalk, da je težko zasesti mesto te pomembne funkcije le zato, kot trdijo predlagatelji interpelacije, ker si dober prijatelj z ministrom. Imenovati namreč ni mogoče kandidata, h kateremu ne da pozitivnega mnenja tričlanska komisija, ki deluje kot strokovni in avtonomni organ in ki jo sestavljajo predsednik uradniškega sveta, predsednik državnotožilskega sveta in zunanji strokovnjak s področja dela varnostnih organov, prava in varstva človekovih pravic, ki jih imenuje predsednik republike. Vsi ti bi morali biti prijatelji ministrice, da bi jih lahko prepričala, kdo mora biti po njenem mnenju direktor policije. Najbrž vemo, da je to neumnost. Sestava komisije torej zagotavlja politično neodvisnost in strokovnost na področjih, ki so najtesneje povezana z delom in pristojnostmi funkcije generalnega direktorja. Gre za komisijo, katere sestava in način imenovanja na simbolni in dejanski ravni zagotavlja najvišjo stopnjo strokovne in moralne avtonomnosti ter avtoritete pri ocenjevanju primernosti predlaganega kandidata za zahtevno in občutljivo funkcijo generalnega direktorja policije. Mnenje komisije je za organe v izbornem in razrešitvenem postopku obvezujoče. Minister v imenovanje ali v razrešitev ne more predlagati kandidata, če se s tem ne strinja omenjena komisija. S tem je, po mojem prepričanju, neodvisnost pri imenovanju in razrešitvah zagotovljena. Predvsem pa te določbe onemogočajo samovoljo pri razrešitvi generalnega direktorja policije iz krivdnih razlogov, kakršna je bila omogočena po prej veljavnem zakonu, po katerem je minister Mate zamenjal direktorja policije gospoda Anželja in ga nadomestil z gospodom Romškom. Pa tudi sicer so gospodje, ki vlagajo interpelacijo, želeli sebi zagotoviti možnost arbitrarnega razreševanja javnih uslužbencev vsa štiri leta mandata, pa so morali to pravico, ki so jo hoteli sebi dati, skrajšati na eno leto, na podlagi odločbe Ustavnega sodišča, ki je reklo, da je treba omejiti rok, v katerem je taka možnost brez krivde dana. Končno je prav poudariti, da so te zadnje spremembe zakona o policiji sledile tudi smernicam oziroma priporočilom OECD in Sveta Evrope, ki priporočajo, da posebna delovna mesta, ki so tu navedena, lahko zasedajo tudi osebe, ki prihajajo iz vrst pravosodnih in drugih organov pregona, ne le iz vrst policije, kar je sedaj omogočeno. Enako ni mogoče očitati nobene nezakonitosti ali prisvajanja pravic v škodo pravne države v primeru ustanovitve nacionalnega preiskovalnega urada ali pri določanju pooblastil za varnostno preverjanje oseb, ki smejo razpolagati s tajnimi podatki. Kdor je sam zlorabljal pravice, se zdaj boji enakega ravnanja drugih in ravna po znanem pregovoru, ko tat v svojo zaščito najglasneje vpije, primite tatu! Ob drugi skupini očitkov o zlorabi uradnega položaja in javnih financ se najbolj očitno pokaže, kako lahko polresnice in primerjave različnih neprimerljivih dejstev v celoti pokažejo neresnično in popačeno sliko. Ob obtožbah, da je ministrica pri najemu poslovnih prostorov na Dimičevi ulici ravnala klientelistično ter zaradi osebnih zvez in interesov, namreč predlagatelji interpelacije gladko zamolčijo, da glede višine najema primerjajo najem opremljenih poslovnih prostorov, skupaj z garažnimi mesti na Dimičevi, z najemom neopremljenih poslovnih prostorov brez garažnih mest na Litostrojski. Ob upoštevanju enakih kriterijev, torej opremljenih poslovnih prostorov in garažnih mest, je najem na Dimičevi finančno celo ugodnejši, ne pa dražji, kot trdijo predlagatelji. Da lažno navajajo, da je pogodba za poslovne prostore na Litostrojski 20 zagotavljala tudi prenos lastništva, ker je tudi v tem primeru šlo za klasično najemno pogodbo le z dogovorjeno predkupno pravico, pri čemer se plačana najemnina ne bi vštevala v kupnino. Ni torej res, da bi se z nabavo poslovnih prostorov na Litostrojski zagotovilo lastništvo po 20-ih letih, predvsem pa ne, da bi bila najemnina hkrati tudi kupnina. Da je o izboru najboljšega ponudnika med osmimi prijavitelji izbrala posebna strokovna komisija po vnaprej določenih kriterijih na katero ministrica ni osebno vplivala. In kar je, kot zadnje, najbolj bistveno, da je pri predpogodbi, ki jo je sklenil minister Mate s firmo DSU nepremičnine, po odločitvi in mnenju Računskega sodišča šlo za nezakonito in s tem nično pogodbo, saj je prejšnja vlada z njo in še v več podobnih primerih kršila določila zakona o javnem naročanju. In zdaj še glede obtožbe o koristi, ki naj bi bila zagotovljena podjetju Ram Invest in njenemu lastniku gospodu Pogačarju, kar je obtožba, ki je postala aktualna zadnje dni. Zato smo jo tudi na posebej temeljit način preverjali v teh zadnjih dneh, posebej včeraj, in pri tem ugotovili dvoje, po našem mnenju, pomembnih dejstev. Prvič, da je ministrica vedela, da je pravi lastnik, zaradi varovanja svojega interesa, iz pogodbe o lizingu podjetje Hypo Leasing, da pa je Hypo Leasing za oddajo poslovne stavbe na Dimičevi 16 pooblastil Ram Invest in da je samo ta firma Ram Invest in nihče drug, bila pooblaščena skleniti najemno pogodbo. Kdor je torej želel dati v najem ali pridobiti v najem zgradbo na Dimičevi 16, se je o najemu moral pogajati z Ram Investom, in z nikomur drugim - ne s Hypo Leasingom. In pogajati se je moral o najem, ne o kakšnem drugem pravnem poslu, niti o nakupu niti o lizingu, ker je bilo možno skleniti po obstoječih pogodbah le najemno pogodbo. To je prva stvar, ki je nesporna, potrjena in je bila doslej zamolčana, ampak ne zamolčana s strani ministrstva, ampak predlagateljev interpelacije. In drugo. Ko je ministrica ugotovila, da je tudi za zgradbo na Dimičevi mogoč le najem in to z ekonomskim lastnikom te zgradbe, to je Ram Investom, je presojala samo, ali je ta najem za ministrstvo ugodnejši od ostalih ponujenih predlogov za najem, ne pa, da bi mogla skleniti kakršenkoli drugi posel. Ko je ugotovila na podlagi podatkov, ki so dani v odgovoru na interpelacijo, da je ta najem, upoštevaje vse pogoje najema, ugodnejši, se je za to odločila. Če po vseh konkretnih pojasnilih ni vsakomur od nas jasno vse, potem je prav, da počakamo na mnenje, ki ga bo dala revizija Računskega sodišča in tudi Kosove komisije, kar je Ministrstvo za notranje zadeve tudi predlagalo, pa bomo videli, ali gre v teh primerih za zlorabo pravic in za koruptivna ravnanja. In končno. To velja tudi za navedbe o onemogočanju parlamentarne preiskave o izbrisanih kot tretjemu očitku v interpelaciji. V skladu z zakonom o parlamentarni preiskavi je namreč preiskovalna komisija zavrnitev sporočila o imenih, ki so v Ministrstvu za notranje zadeve sestavljale sezname izbrisanih, dala v presojo sodišču. Sodišče je pravnomočno odločilo, da Ministrstvo za notranje zadeve ni kršilo svojih obveznosti po zakonu, to je danes že bilo povedano, vendar ne s strani vlagateljev interpelacije, ki so to dejstvo zamolčali in poskušali ministrici naprtiti krivdo za oviranje preiskave. Tudi v tem primeru gre torej za navajanje neresničnih obtožb in za neupoštevanje dejstev, ki niso v korist vlagateljem interpelacije. V Poslanski skupini torej po skrbnem preverjanju trditev v interpelaciji in odgovorov nismo našli elementov za to, da bi lahko rekli, da je šlo za zlorabe, ki bi utemeljevale, da bi bila ministrica za notranje zadeve na podlagi predloga vlagateljev interpelacije razrešena. Zato razrešitve ne bomo podprli. Hvala."
3,ParlaMint-SI_2009-05-26-SDZ5-Redna-06.u104,OTHER,0.77734375,2009-05-26,0.003612770000472665,"Hvala lepa, gospod predsedujoči, za besedo. Spoštovana ministrica, sekretar. Spoštovani prisotni. Lepo je, če za prijetno popoldne kakšno poročilo človeka tudi nasmeje in spravi v dobro voljo. Zdaj pa k zakonu. Zakon je zagotovo potreben, premišljen, pravno in strokovno utemeljen in pomeni zagotovo velik korak naprej, kajti če bo večja varnost prebivalcev Slovenije in policistov, če bo več spoštovanja človekovih pravic in večja določenost policijskih postopkov, potem je to zagotovo dobro. V Poslanskem klubu Liberalne demokracije Slovenije bomo spremembo zakona o policiji podprli, pa naj že kar na začetku povem, da ne zgolj zato, ker ministrstvo dobro, uspešno in odločno vodi naša ministrica, temveč ker tudi sami menimo in smo prepričani, da večina vsebinskih vprašanj zakona zahteva nujne spremembe. Predvsem pa naj poudarim podhranjenost kadrovske zasedbe, kjer gre za realen, resničen problem, ki danes že resno ogroža varnostne naloge in zahteva sprejetje zakona po nujnem postopku. Kaj je naša naloga? Zagotovo je naša naloga, da smo dolžni sprejeti zakon, da bo policistov dovolj, da ne bo metanja bomb, da ne bo napadov z nožem in da bodo številni javni lokali, ki so namenjeni sprostitvi in zabavi, taki tudi ostali, ne pa, da se bodo tam dogajali tragični primeri. Omenjena kadrovska podhranjenost je prvi razlog, a ne edini razlog, za nujne spremembe. So pa zagotovo še druge, za katere je praksa pokazala, da so nujne, poleg tega pa so med seboj povezane. Govorim predvsem o varnosti, optimalnem delovanju policije, policijskih pooblastilih in zadnje, a ne najmanj pomembno in nepotrebno, kot se morda komu zdi, postopek imenovanja oziroma razrešitve generalnega direktorja policije. Zaradi tega, in to je bilo s strani ministrice in državnega sekretarja na odboru in danes izčrpno, argumentirano in utemeljeno večkrat povedano, je smiselno in razumljivo, da se vsi navedeni vsebinski sklopi sprejmejo naenkrat. Se pravi, v paketu in ne vsakega po posebnem postopku, kar bi v nekaterih primerih sicer lahko storili, a potem bi dejansko lahko prišlo do očitanih nejasnosti glede tega, kaj se sprejema, kdaj in zakaj se sprejema. Tako argumentacijo s pravno in vsebinsko podlago bi vendarle lahko sprejela tudi opozicija, saj nam pri sprejetju številnih zakonov dnevno očita, da ne ukrepamo in da zgolj premišljujemo in tematiziramo. V tem primeru ukrepamo odločno, učinkovito, v dobro prebivalk in prebivalcev Slovenije. Želimo doseči, da bodo policisti večkrat kot do sedaj tam, kjer je treba, kjer to narekuje varnost ljudi in premoženja, da se bodo na klic občana odzvali še hitreje in še bolj učinkovito, da bodo prijazni, da ne bodo presegali policijskih pooblastil. Tam, kjer je pa to treba, če gre za vprašanje nedovoljenih drog in substanc, pa da bodo imeli pooblastil še več, da bodo ukrepali energično, odločno, v skladu z zakonom. Veliko je tudi govora o imenovanju generalnega direktorja policije. Ker ta postopek bode v oči prav z novim izbirnim postopkom, s katerim se želi preprečiti politizacijo in za ta namen in v izogib vsem dvomom o strokovnosti in primernosti izbora zakon uvaja neodvisno in strokovno tričlansko komisijo. Glede odprtosti sistema gre za uveljavitev evropskega, modernega in demokratičnega koncepta policije in s tem odmik od militarističnega, zaprtega koncepta. Treba se je zavedati, da policija ni in ne sme biti vojska. Zato mora biti kadrovanje v policiji drugačno. Tudi glede spremembe na področju policijskih pooblastil in optimalnega ter učinkovitega delovanja policije je bil cilj vedno en sam in preprost: varnost državljank in državljanov. S pooblastili ne prinašamo širitve, temveč nasprotno, celo omejitve. Predlaganih je več ukrepov za zaščito človekovih pravic v policijskih postopkih, uvaja se pa tudi več ukrepov za zaščito policistov, njihovih bližnjih in pa vseh sodelujočih v postopku pred grožnjami s strani storilcev kaznivih dejanj in še bi lahko naštevali. V Poslanskem klubu Liberalne demokracije Slovenije nismo za nikakršno policijsko državo. Gre le za izboljšanje delovanja policije, ne gre za politizacijo, pač pa za modernizacijo in demokratizacijo policije in zato bomo dober zakon podprli. Hvala lepa."
3,ParlaMint-SI_2013-02-07-SDZ6-Izredna-27.u18,OTHER,0.7763671875,2013-02-07,0.08931166678667068,"Hvala za besedo. Lep pozdrav vsem skupaj! Pred nami je še tretje branje Predloga zakona o organiziranosti in delu v policiji, ki skupaj s prejšnji teden sprejetim Zakonom o nalogah in pooblastilih policije predstavlja celovito prenovo delovanja policije, policijsko reformo. V Poslanski skupini Slovenske ljudske stranke podpiramo rešitve, opredeljene v predlaganem zakonskem besedilu, s poudarkom na osrednjem cilju predloga, to je vzpostavitvi pogojev za oblikovanje sodobne policijske organizacije, izboljšanju njenega vodenja in usmerjanja. Predlagani zakon prinaša bolj strokovno, učinkovito in racionalno delovanje ter sistemski razvoj policije. Krepi se tudi raziskovalna dejavnost, izobraževanje in usposabljanje v policiji, saj je to ključnega pomena za njen nadaljnji razvoj in kakovostno sodelovanje z drugimi izobraževalnimi in raziskovalnimi institucijami ter podobnimi organi doma in v tujini. Pomemben del spremembe zakonodaje je tudi v krepitvi decentralizacije ter samostojnosti policijskih uprav, predvsem usmerjenosti k varnostnim problemom, specifičnim za območje vsake policijske uprave posebej, ki morajo biti v skladu s strateškimi sodišči Generalne policijske uprave. Usmerjenost k večji decentralizaciji je opredeljena z večjo povezanostjo policije z lokalnimi skupnostmi, saj je neposreden in partnerski stik med policijo in državljani najboljša garancija za večje zaupanje v delo policije ter za izboljšanje njenega ugleda. Na področju ureditve delovnopravnih razmerij predlagani zakon sicer nekoliko odstopa od nekaterih določb Zakona o javnih uslužbencih, kar se nam zdi sprejemljivo zaradi posebnosti dela poklica policista in zaradi primerljivosti z ureditvijo v nekaterih drugih področnih zakonih, kot je na primer Zakon o obrambi ali Zakon o službi v Slovenski vojski. Kljub temu ocenjujemo, da so pogovori med pristojnim ministrstvom in reprezentativnimi sindikati prinesli precej dobrih rešitev, ki so besedilo zakona še izboljšale. V Poslanski skupini Slovenske ljudske stranke tako ocenjujemo, da predlagane spremembe pomenijo optimalnejšo organizacijo policije, ki bo lahko tako opravljala svojo funkcijo bolj učinkovito in bolj odgovorno, v še večjo korist in varnost vseh državljank in državljanov Republike Slovenije. S sprejetimi amandmaji se je besedilo Predloga zakona o organiziranosti in delu v policiji še dodatno izboljšalo, zato ga bomo v naši poslanski skupini tudi v tretje soglasno podprli. Hvala."
3,ParlaMint-SI_2011-09-22-SDZ5-Redna-31.u20,OTHER,0.712890625,2011-09-22,0.9607388973236084,"Hvala za besedo, gospod predsednik. Spoštovani minister in sodelavci, kolegice in kolegi! Predlog zakona o organizaciji in delu policije zagotavlja boljšo organiziranost in delovanje policije, jasno razmejuje pristojnost med ministrstvom in policijo, ureja specifična delovnopravna razmerja v policiji, status in zaščito policista, usposabljanje, izobraževanje in raziskovalno dejavnost. Novi zakon predvideva tudi večjo avtonomnost policijskih uprav, tesnejšo vpetost policije v delovanje lokalne skupnosti in boljše sodelovanje policije z drugimi subjekti. Tako se bo policija lahko učinkovito odzivala na vse varnostne izzive, in teh dejansko v današnjih časih ni malo. Do tu oziroma na ravni ciljev in namenov zakona se nam zdi ta zakon ustrezen in ga seveda podpiramo. Opozorili pa bi vendar na za nas nekatere sporne rešitve, ki jih predlog zakona uvaja. Predlagatelj je celo sam namreč priznal, da se zaveda, da zakon s svojimi rešitvami delno posega v nekatere specifične določbe Zakona o javnih uslužbencih in Zakona o sistemu plač v javnem sektorju, ter Zakona o delovnih razmerjih. V Poslanski skupini Zares se sicer zavedamo, da Zakon o javnih uslužbencih v 22. členu dopušča možnost drugačne zakonske ureditve posameznih vprašanj za določene kategorije uradnikov oziroma javnih uslužbencev, če je to potrebno zaradi specifičnosti njihovih nalog oziroma za izvrševanje posebnih dolžnosti in pooblastil. Zavedamo se tudi, da je v obstoječem sistemu nagrajevanja in vrednotenja dela v javni upravi, glede na naravo samega poklica, poklic policista zelo težko primerjati in ovrednotiti v primerjavi z ostalimi poklicnimi skupinami. Opozarjamo pa, da se za delovna razmerja in plače uslužbencev policije uporabljajo in upoštevajo predpisi, ki urejajo delovna razmerja, zdravstveno, pokojninsko in invalidsko zavarovanje in plače javnih uslužbencev, ter kolektivne pogodbe, ki veljajo za uslužbence policije. In da bi bila uvedba dodatkov k policijskim plačam, ne glede na dejstvo, kako upravičeni so do njih, v tem trenutku vprašljivo ali celo sporno dejanje. Po predlogu Ministrstva za notranje zadeve se predvidevajo povečane finančne posledice v oceni vrednosti nekaj več kot 3 milijone 500 tisoč evrov, in sicer zaradi plačila dodatka policistom, ki sodelujejo v posebni policijski enoti, povečanja dodatka za stalnost, uvedbe dodatka za posebne obremenitve pilotov, kopilotov, tehnikov, letalcev in posameznih delovnih mest v specialni enoti, dodatka za vodenje, dodatka za delo pooblaščenih uradnih oseb, ki vodijo prekrškovne postopke, in dodatka za poveljnike, ki vodijo posebno policijsko enoto. Ob tem bi rad opozoril na nekaj, kar sem izpostavil v pogovoru z bivšim kandidatom za notranjega ministra in na kar so me opozorili nekateri člani policijskega sindikata iz obalnih občin, torej iz narodnostno mešanega območja, kar velja tudi za Prekmurje. Da ob vseh teh dodatkih še vedno ni upoštevan dodatek po sedanji sistematizaciji, ni upoštevan dodatek za dvojezičnost, ki velja za vse javne uslužbence, ki komunicirajo z javnostjo, medtem ko sistematizacija predvideva ta dodatek le za vodilne kadre, ne pa za policiste, ki dnevno v svojem delu občujejo in so primorani komunicirati v obeh jezikih narodnostno mešanega območja. Morda ne bi bilo slabo, da ko razmišljamo in tudi kritično govorimo o dodatkih, ki po našem mnenju v bistvu prejudicirajo celoten sistem javnih plač, bi bilo morda doslednejše, da uvedemo oziroma da upoštevamo tiste dodatke, ki jih že zdaj v bistvu sistematizacija načelno predvideva, v praksi pa ne udejanji. Tako da še enkrat izkoriščam to priložnost, da posredujem ministru in notranjemu ministrstvu to pričakovanje policistov, ki delajo na narodnostno in jezikovno mešanem območju. Glede teh dodatkov pa je treba ugotoviti, da izgovori, da se z dodatki ne posega v sistem plač v javnem sektorju ali v kolektivno pogodbo, saj bodo dodatki izplačani šele leta 2014, znašajo pa komaj 3,5 milijone evrov, pa se nam zdijo ne popolnoma prepričljivi ti argumenti, saj gre tako za odstopanje od veljavnih kolektivnih pogodb in za prelaganje bremen v naslednji mandat. V Poslanski skupini Zares opozarjamo, da so bili doslej izvedeni le ukrepi na področju plač z namenom umiritve rasti povprečne bruto plače javnega sektorja. Ukrep zmanjševanja zaposlenih v javnem sektorju za 1 % v obdobju 2010–2012 pa ni bil izveden. Nasprotno. Zaposlenost se je povečala. Znižanje števila zaposlenih je bilo doseženo le v civilnem delu državne uprave. Na povečanje števila zaposlenih pa je vplivalo povečanje zaposlenih v policiji in v Slovenski vojski – 500 policistov in 300 vojakov – ter pri tistih subjektih javnega sektorja, ki se pretežno financirajo iz nejavnih sredstev za opravljanje javne službe, kot so domovi za starejše, lekarne, dijaški domovi in vrtci, ter v nevladnih proračunskih uporabnikih, občinah ter javnih zavodih, katerih ustanoviteljice so občine. Skupni finančni učinek ukrepa zmanjšanja zaposlenih v javnem sektorju v obdobju 2010–2012 naj bi dosegel 240 milijonov evrov, vendar so se že v letu 2010 odhodki povečali za okoli 56 milijonov evrov. V letu 2011 pa ugotavljamo, da bo realizacija na segmentu plač dosežena v najmanj enakem obsegu oziroma celo večjem obsegu kot leta 2010, saj največji primanjkljaj pri sredstvih za plače izkazujeta Ministrstvo za notranje zadeve, in sicer cirka 11 milijon evrov, in Ministrstvo za šolstvo na področju javnih zavodov, in sicer cirka 60 milijonov evrov, torej skupaj 71 milijonov evrov. Poleg omenjene javnofinančne situacije se nam dodatki k policijskim plačam zdijo nekoliko sporni tudi zato, ker rušijo sistemski pristop k plačam javnih uslužbencev. Naj spomnimo, da s tem Vlada tudi krši obljube, ki jih je dala v socialnem dialogu, češ da ne bo enostranskih posegov v plače javnih uslužbencev, in predvsem zaradi grožnje učinka domin v drugih delih javnega sektorja. To bi pomenilo vrnitev v sistem dodatkomanije, saj bi zanesljivo namreč sledile enakovredne zahteve drugih sindikatov v javnem sektorju in Vlada ne bi imela nobenega argumenta, da jih zavrne. Po predlogu Ministrstva za notranje zadeve bi policisti prejemali dodatek za stalnost, ki bi znašal 0,5 %; prej smo slišali, da je minister popravil podatek, naj bi znašal 0, 33 % tak dodatek. Sicer že sedaj prejemajo vojaki, cariniki in pravosodni policisti v višini 0, 33 % osnovne plače. Sporen je tudi položajni dodatek oziroma dodatek za vodenje. Tega že danes prejemajo vsi javni uslužbenci, Vlada pa si ga je doslej zaradi racionalizacije prizadevala znižati in ne obratno, kot predlaga sedaj. Po predlogu Ministrstva za notranje zadeve naj bi tak dodatek za policiste postal brezpogojen. Sporno pa je tudi uvajanje dodatka za delo prekrškovnega organa, ki v plačnem sistemu javnega sektorja ne obstaja. Tako delo opravljajo tudi inšpektorji, zaposleni na Davčni upravi, Carinski upravi in upravnih enotah. Korektno je, da se v socialnem dialogu dogovori, komu vse in ali sploh pripada tak dodatek. To vprašanje mora biti rešeno enotno za vse omenjene kategorije, zato se ni čuditi, da predlogu zakona razen sindikatov policistov nasprotujejo vsi preostali sindikati javnega sektorja, ki pričakujejo čimprejšnja pogajanja, ob tem pa se za razliko od Vlade celo sindikati zavedajo, da dvig plač trenutno tako ali tako ni mogoč oziroma je treba počakati, da se gospodarski položaj Slovenije popravi. Nekoliko čudno pa se nam zdi, da se z ugotovitvami, da dodatki policistom pomenijo nesistemski pristop, strinja državni sekretar v Kabinetu predsednika Vlade, Miloš Pavlica, ki je že napovedal, da naj bi črtali člene, kjer gre za rušenje enotnega plačnega sistema, z dopolnili Vlade ali koalicije, in da tudi finančni minister Franc Križanič opozarja, da morajo imeti cariniki enake pogoje kot policisti ter da ima pomisleke, da policijski dodatki ne pomenijo rušenja sistema plač. Torej vidimo, da se celo v Vladi porajajo taki dvomi. Čeprav, mi želimo biti korektni do policistov, in tudi avtomatične primerjave ali uravnilovke kriterijev za policiste in druge kategorije za carinike niso vedno korektne. Policisti vendar opravljajo neko specifično, posebno delo, tveganje je objektivno večje ob naraščanju organiziranega kriminala, se tega zavedamo vsi. V Poslanski skupini Zares bomo zato predlog zakona sicer podprli, vendar pod pogojem, da bodo v nadaljnji obravnavi policijski dodatki iz zakona izključeni in da se bodo začela pogajanja za sistemsko rešitev teh vprašanj, ki naj dolgoročno zagotovijo to, kar je sicer treba zagotoviti za specifične obremenitve. Naj za konec rečem samo še to. V Poslanski skupini Zares ne nasprotujemo pravičnemu plačilu policistom za njihovo delo. Predloga pa ne podpiramo, ker menimo, da v tem primeru ne gre za policiste, ampak za politično vprašanje. Prej so bili omenjeni bombončki, ki smo jih pripisovali prejšnji vladi, in ne bi želeli v tem mandatu ponoviti nečesa podobnega, podobnih napak. Opozorili pa bi tudi na še eno sporno rešitev. Določila tega predloga zakona so v delu, ki obravnava organizacijo izobraževalne dejavnosti v okviru policije, neprimerna in škodljiva, tako za sodoben razvoj slovenske policije kot za področje visokošolske dejavnosti. Če lahko minister za notranje zadeve ukaže vsebino izobraževalnega programa na področju policijske dejavnosti in diplomanti za to dobijo javno priznano stopnjo ter smer izobrazbe, potem bi bilo dobro, da nekdo v tej državi izda ukaz o ukinitvi ustanov, kot so univerze in samostojni visokošolski zavodi, ki sledijo nacionalnim standardom kakovosti na tem področju in morajo zadostiti visokim kriterijem habilitacijskih postopkov. Določila predlaganega zakona so v nasprotju s pravili, ki veljajo na področju organizacije visokošolskega izobraževanja v Republiki Sloveniji, in so v nasprotju z vsemi strokovnimi mnenji. Zakon mimo pravil, ki veljajo za akademsko skupnost, obide nacionalni presojevalni organ za zagotavljanje kakovosti v visokem šolstvu. V Poslanski skupini Zares bomo predlog zakona podprli, vendar pod pogojem, da bodo v nadaljnji obravnavi vse te nedorečenosti pojasnjene."
3,ParlaMint-SI_2021-12-20-SDZ8-Redna-28.u343,OTHER,-1.0,2021-12-20,0.06229283660650253,"[[…]]obsedeni z njo, ker to ves čas ponavljate v zadnjem obdobju, kot da bi bila kakšna vaša femme fatale ali nekaj takega. Prav smešno! Ampak vse to so, spoštovane in spoštovani, tipični prijemi političnega podrejanja in prevzemanja policije. Vse to so v zgodovini že videne avtoritarne metode politizacije in militarizacije policije, ki na žalost zaudarjajo po nekih mračnih časih polpretekle zgodovine. Metodo diskreditacije seveda minister zelo rad uporablja kar na Twitterju. Tako smo državljani svinje, malikovalci Hitlerja pa biseri, sindikalisti pa mevže in lenuhi. Boste rekli, da so to odlike nekega ministra z integriteto? Niso, spoštovani minister Hojs, niso! Minister je tudi prepričan, da s svojim delom brani javni interes, z vodnim topom, plinom in tepežko ter globami brani javni red in mir; z lustracijo na policiji brani državljane pred silami kontinuitete in zakrknjenimi udbamafijci; z rošadami na NPU, z odstranitvijo vrhunskih kriminalistov Antoloviča in Kekca v neko obskurno kazensko skupino za migracije in v Tacen − ker pač vesta preveč o poslih raznih Počivalškov in Snežičev −, pa brani državo pred gospodarskim kriminalom na način, da odpira oziroma revidira samo določene stare primere. Tiste, okrog katerih je stranka SDS ustvarila razne namišljene afere kot municijo proti političnim nasprotnikom, zapira pa aktualne primere, ki se tičejo ministrov te vlade in raznih prijateljčkov iz omrežij SDS. Logično, ne? Kako pa so ta omrežja nastala? Ja, že prva vlada Janeza Janše je s spremembo zakonodaje takrat ustvarila tajkune in posledica so razna tajkunska omrežja, ki se dotikajo in prepletajo tudi s stranko SDS. In to je treba vse pomesti pod preprogo. Minister seveda deluje po standardih te vlade. Spodkopava demokratične standarde, pač zastopa neke partikularne interese, korupcijo, škodljiva, netransparentna in celo nezakonita ravnanja, ampak vse to seveda ni problem. Vse to je na žalost tipično nov modus operandi te vlade, ki ga perfektno, kar sem povedala že v petek, uokvirja točno izjava ministra Vizjaka, bomo že sodniku strli jajca iz afere »glupi davki«. Je minister Hojs slučajno sprožil preiskavo te korupcije svojega strankarskega kolega? Ni! Njega zanima bolj to, da so posnetki domnevno nezakoniti, ne pa samo dejstvo, da je Vizjak kupčkal s prevzemanjem državnega podjetja, svetoval neplačevanje glupih davkov in obljubil, da bodo sodniku že strli jajca. Po dogodkih 5. oktobra bi dejansko pri nas, v naši državi morali zazvoniti vsi alarmi, ker tako brutalne sile minister ni policija proti lastnim državljankam in državljanom uporabila še nikdar: ne v Jugoslaviji in ne v Republiki Sloveniji. Oktobrski črni torek je nevarna prelomnica, ki bi nas morala še kako skrbeti, ne pa, da na desni dobesedno ploskate in skandirate tem brutalnostim izpod taktirke ministra Hojsa in njegove zvestega oprode dr. Olaja. Tako se začnejo svinčeni režimi, spoštovani, tako umira demokracija! Tako se ustvarja, če hočete, fašizacija neke družbe; točno s takimi metodami, ki jih poslanke in poslanci koalicije razumete kot hvalevredna dejanja za ohranjanje javnega reda in miru. Ali je solzivec v očeh starejših, v očeh šolarjev, v očeh otrok na igriščih, naključnih mimoidočih res nekaj, kar je v redu? Ali boste rekli, da niste zaplinili Ljubljane? Sama sem ob pol deveti uri zvečer prišla iz parlamenta in nad ulicami se je vlekla megla, da nisem videla praktično nič. Megla je bila tolikšna, da če bi se nekdo postavil pred vladno palačo, na kateri bi, ne vem, bila z metrskimi črkami iz neona izpisana beseda demokracija, je ne bi videl. Tako gosta je bila megla, spoštovane in spoštovani, če razumete kar hočem povedati? Pa še o solzivcu, ko se sprenevedate, spoštovani kolega Kaloh, Amnesty International je zapisal, »Želijo nas prepričati, da je solzivec varna metoda za to, da se razžene nasilne proteste [[…]]To orožje se imenuje manj smrtonosno −“in torej nesmrtonosno”. Res ni zasnovano, da bi se z njim ubijalo, vendar lahko povzroči smrt«. In tako naprej spoštovani, tako da se ne boste sprenevedali. Skratka, imamo ministra, ki misli, da je biti notranji minister nekaj takega kot obračun pri O. K. Corralu, in tak minister bi moral oditi že včeraj. Skrajni čas pa je, da odide danes. Hvala lepa."
3,ParlaMint-SI_2021-07-08-SDZ8-Redna-24.u274,OTHER,-1.0,2021-07-08,0.11756749451160431,"Hvala lepa, predsedujoči. Bom kratka niti mi ni dosti časa ostalo. Glejte minister, dejstvo je, da takega posega v policijo, kot si ga vi sedaj privoščite s tem predlogom zakona, še ni bilo, ni bilo. Dejansko je to politizacijo policije. Politično policijo delate. Včeraj ste pokazali politike, začeli rovariti proti moji stranki, prešli ste na Mladino, prišli na STA, na Računsko sodišče, na vse, ki vam ne pašejo. Jutri boste pa imeli kar pravno podlago, da boste s celo opozicijo obračunavali. To je to, kar vi pravzaprav sedaj delate. To, kar počnete, sploh s tem suspendiranjem, s tem vmešavanjem v sodno vejo oblasti, s tem prevzemanjem, da boste vi usmerjali predkazenski postopek, namesto tega, kot je bilo do sedaj, oprostite to je katastrofa, to je poseg v pravno državo. Pred Evropo se delate in nedolžno odkimavate in vedno s tem nedolžnim obrazom lažete nam dobesedno v obraz, lažete tudi Evropi, kako je vse v najlepšem redu in tako naprej. V resnici je to, kar se sedaj vi greste, eden izmed kamnov v mozaiku suspendiranja pravne države. To je res napad na pravno državo, to je resno vmešavanje v neodvisno vejo oblasti. Tožilci so proti, stroka je proti, ampak to vas ne briga. To vas sploh ne briga. Vi bi usmerjali in vodili preiskave, kot vam paše. In kaj? Tisti, ki so vam blizu, bi bili nedotakljivi, s tistimi, ki jih ne marate, bi obračunavali in na tak način bi vi eliminirali politične nasprotnike in tako naprej in tako naprej. To kar počnete, je golo zastraševanje. In vi bi to radi sedaj institucionalizirali. Saj to že itak počnete. Ti pritiski so neverjetni. Saj o tem beremo dobesedno vsak dan, kaj se vse dogaja, ampak vi bi sedaj radi imeli pravno podlago. Tako kot pri prejšnjem zakonu, ki smo ga obravnavali, pravno podlago za neke rabote tam pri zakonu o orožju. Ista stvar. Vi bi radi poskrbeli, da boste lahko rekli, da zdaj pa je pravna država, ker imamo pravno podlago. Določbo, da bi vi usmerjali delo policije, mislim, ko je obveščen o kazenskem postopku, mora to prevzeti državni tožilec in nihče drug. Vi nimate kaj tu zraven za delati, ampak ne, vi boste črtali to v 4. členu − in kaj se bo zdaj štelo? Kdaj bo tožilec začel z usmerjanjem dela policije? Kdaj bo začel on to delati? Dokler tožilec ne bo dal pisnih usmeritev − kdo bo to počel? Vi. Ali kdo bo to počel? Dokler ne bo začel tožilec, kdo bo to počel? To je noro, kar se greste, in to se ne dela. Tega ne smemo pustiti nikakor v tem državnem zboru. Potem dalje. NPU ste itak že čisto zmasakrirali. Zdaj predlagate spet popravo zakona glede imenovanja in razrešitve direktorja NPU. Vemo, kaj se je zgodilo s prejšnjim direktorjem, vemo, da zgodba še ni končana. Sodišče je pritrdilo, da je bila razrešitev nezakonita. Ampak glejte, vi bi zdaj to ureditev spet spremenili in tako naprej. Kadrovske čistke se bodo veselo nadaljevale, vse pač po vaši meri. Zanima me, zakaj rabite tretjega namestnika generalnega direktorja policije pa še policijskega atašeja. Kaj to pomeni, zakaj zdaj vi to rabite? A ker boste še kakšne svoje zveste kadre malo zaposlili ali kaj? Poleg tega me zanima, zakaj boste zaposlovali še dodatne mejne policiste. Prej ste sklepali začasne zaposlitve za nadzor zunanjih meja Evropske unije, po novem boste pa kar celo državno mejo varovali ali kaj? Zakaj se zahtevajo nižji standardi pri teh zaposlitvah, me zanima, ko niti ni potrebna javna objava niti javni natečaj? Kako si vi to predstavljate? A kar tako? O vsem boste vi odločali ali kaj? Kar malo po domače. Tako kot se vam zazdi. In nagrajevali vaše najbolj zveste pripadnike, ostale boste pa trpali − kam? V Tacen, kjer se baje kopičijo, da že sploh ne vedo, kaj bi. Zmišljevali si boste razne nove oddelke, kot je tista cestna policija, kamor trpate kvalitetne kriminaliste in kadre in tako naprej. In boste zaposlovali pač vaše? Privržence SDS ali kako? Skratka, noro, kar se greste, spoštovani minister. Mislim, noro, res! Da se ne pogovarjam o tem, da s tem zakonom dodatno omejujete pravico do stavke in dodajate še nekaj drugih možnosti za prekinitev pogodbe o zaposlitvi. Recimo podaljšujete možnost suspenza policista, če to predlaga zdravstvena komisija. Kdo pa predlaga zdravstveno komisijo? Ja, politično nastavljeni generalni direktor policije. Ves čas govorite, to ne dela minister, to dela generalni direktor. Ja kdo ga je pa nastavil? Koga se pa boji ta direktor, če ne vas, no? Lepo vas prosim! Saj če pa ne bo priden ta direktor, bo pa tudi on odletel, pa boste imeli novega direktorja. Tako da lepo vas prosim, nehajte nam lagati, pa se delati tako nedolžnega, ker to je res že smešno. Vi vedno, ko vam človek da dokaz na mizo, rečete, da nič ne veste o tem, da se mi motimo pa da mi to vse narobe razumemo in tako naprej. Popolnoma jasno je, kaj se greste, in kaj takega še ni dogajalo. Se še ni dogajalo v tej državi. In tega ne smemo pustiti. Ker to je pa katastrofa, kamor nas peljete. Hvala lepa."
3,ParlaMint-SI_2020-10-27-SDZ8-Redna-21.u210,OTHER,-1.0,2020-10-27,0.06370474398136139,"Hvala lepa. Ja, kolegica, vi, ne vem sicer, komu prodajate bučke, ampak v te vaše bučke ne verjame prav nihče več. Zdaj, ja, jaz sem govoril o policijskih ukrepih in o policijski uri. Vi vztrajno ponavljate tako, kot vaš policijski minister gospod Hojs, da to pač ni policijska ura. Tukaj ste me pač zelo narobe razumeli. Policijska ura v njeni lastni teorijski osnovi, pa si pojdite pogledati na internet, je ravno to, kar imamo danes., da se prebivalstvu omeji gibanje od določene do določene ure in se jim s tem omeji ustavno pravico svobode gibanja, kar pa tudi vas opozarjajo ustavni pravniki, da je to neustavno. Ker je samo zgolj ena in edina podlaga v ustavi, ki omogoča omejitev pravice svobode gibanja državljanom, in to je razglasitev razrednih razmer ali vojno stanje. Tega ta vaša vlada ni storila in s tem ukrepom drvimo v morebitno neustavnost. To je prva stvar. Tako da prosim ne govoriti, da to ni policijska ura, vi ji lahko rečete Kekčev ukrep, če želite, ampak to je policijska ura. Druga stvar, ko govorite, da je predsednik naše stranke Marjan Šarec več na televiziji kot pa gospod Janez Janša. Ja, glejte, saj gospod Janez Janša pa noče biti na televiziji. On prelaga to odgovornost na druge, saj govori Kacin dovolj bedarij v njegovem imenu tam pa se krega z zdravstvenim ministrom, ti si kriv, ti si kriv, ti si kriv. Saj veste, kako to gre. Kje pa je zdravstveni minister v zdravstveni krizi? Umaknili ste ga, tam nekam v poden. Tako da, prosim, res, ne se delat norca iz tega, ker vam ne verjame več nihče. Kar pa se tiče še dodatno, to sem pozabil, pojavljanja vašega predsednika, veste, jaz mislim, da je predsednik Janez Janša, torej predsednik vaše stranke, edini predsednik, ki ima tedenski prime time na lastni televiziji, ker je tudi edini predsednik Vlade in predsednik strank v tem Državnem zboru, ki pač ima lastno televizijo, kajne, da trobi njegove resnice in polresnice in neresnice in ne vem, iz 30 let nazaj njegove frustracije. Se bom ustavil tukaj, da ne bom preoster spet."
4,ParlaMint-SI_2010-02-02-SDZ5-Redna-13.u28,SDS,0.51904296875,2010-02-02,0.0611705482006073,"Hvala lepa, gospod predsedujoči. Spoštovane kolegice in kolegi. Vsi prisotni. V Poslanski skupini Slovenske demokratske stranke bomo predlog zakona podprli. Pred nami je prva obravnava predlagane novele Zakona o sodiščih, ki ga je v zakonodajno postopek vložil poslanec Miro Petek. S predlogom novele Zakona o sodiščih se predlaga ustanovitev novega okrajnega sodišča na Ravnah na Koroškem. S predlagano rešitvijo se posega na področje organiziranega sodstva, pri čemer se ta nanaša še na naslednja področja: področja človekovih pravic in temeljnih svoboščin, zagotavljanja pravne varnosti, enakosti pred zakonom, enako varstvo pravic in pravica do sodnega varstva. Namen ustanovitve novega okrajnega sodišča je olajšati dostopnost do sodišča strankam. S tem bi se zagotovilo večje učinkovitosti ustavne pravice do sodnega varstva, katerega pomemben element je v skladu z judikaturo Evropskega sodišče za človekove pravice, tudi dostopnost do sodišča. Obenem se bodo znižali straški strank v postopkih in posledično tudi stroški celotnega postopka. Gre za dopolnitev zakona, ki posega v reorganizacijo okrajnih sodišč, jo posodablja in upošteva velikost teritorija na upravnem območju in število prebivalcev na njem. V Poslanski skupini Slovenske demokratske stranke pozdravljamo vse rešitve, s katerimi se na področju organizacije sodišč upošteva enakomerna geografska in prebivalstvena razdelitev območja sodnega okraja, dostopnost prebivalstva do sedeža sodišča. Ob pogledu na organizacijo okrajnih sodišč v Sloveniji, lahko zasledimo, da so posamezna okrajna sodišča dvakrat ali pa trikrat manjša od Okrajnega sodišča Slovenj Gradca in pokrivajo manjši sodni okraj, kot ga pokriva Okrajno sodišče v Slovenj Gradcu, ki sedaj pokriva celotno Koroško. V Poslanski skupini menimo, da je predlog predlagatelja utemeljen, še posebej ob predpostavki, ki jo navaja predlagatelj, in sicer da so na območju Raven na Koroškem zagotovljene prostorske zmogljivosti. Na Ravnah na Koroškem se nahajajo prazni prostori, ki so v državni lasti, in sicer na naslovu Prežihova 7. V zvezi s predlagano rešitvijo, s katero se določa novi sodni okraj Ravne na Koroškem ter predlaga ustanovitev, menimo, da na področju kadrovskih zasedb ne bodo potrebne nove zaposlitve, ampak zgolj prerazporeditve že zaposlenih sodnikov in strokovnega ter administrativno-tehničnega osebja oziroma uslužbence. Menimo, da je organizacija sodstva na področju personalnega in stvarnega upravljanja preveč okorna in toga, da bi lahko hitro in fleksibilno odreagirala v spreminjajočih se situacijah. Tudi mi navajamo mnenje iz ""twinninga"" na področju pravosodja, kjer je bilo ugotovljeno, da so najučinkovitejša srednje velika sodišča, medtem ko se večje enote zaradi svoje velikosti odzivajo preveč nefleksibilno in zamudno. Opozarjamo pa tudi na politično dimenzijo ustanovitve takega okrajnega sodišča, kajti enostavno je nenavadno in ponižujoče do Koroščev, da tista najbolj avtohtona Koroška nima svojega Okrajnega sodišča ima tudi mednarodne implikacije. Namreč nasprotovanje ustanovitvi okrajnega sodišča s strani Vlade, pomeni tudi nasprotovanje politični emancipaciji slovenskega dela Koroške in škoduje boju slovenske manjšine v Avstriji, pri boju za uveljavitev manjšinskih pravic in odločb ustavnega sodišča Avstrije. Takšno ravnanje Vlade je kontinuiteta odnosa do Koroške, povojnih jugoslovanskih oblasti do, namreč, moramo se zavedati, zakaj je do takšne situacije prišlo. Po vojni so jugoslovanske oblasti na Koroškem izselile petkilometrski pas, so prišli kot gestapo, so lahko v pol ure zložili kovček in so jih odpeljali z živinskim vagonom na Kočevsko in tam so bili sedem let, nekatere kmete so ubili na licu mesta. Takratne oblasti so se bale, da bi po vrnitvi iz koncentracijskega taborišča na Kočevskem ljudje začeli vlagati sodne tožbe in vse to in da bi se to obravnavalo na Koroškem. In je bilo treba narediti odmik od Koroške. Zato je krivično. Jaz ne vem, verjetno ste gledali dokumentarec na televiziji Vas na meji, ki poroča, kako brutalno je bil izseljen petkilometrski pas. S tem se je tudi dalo takrat proste roke Avstriji, da je ignorirala manjšinske pravice slovenskih Korošcev, ker se je centralni stik slovenskega naroda na Koroškem prekinil s to brutalno akcijo. In že zaradi vsega tega je iz političnih motivov treba ustanoviti to okrajno sodišče v Ravnah na Koroškem, da bomo dali pomemben simbolen doprinos k boju slovenske manjšine na Koroškem. Hvala lepa."
4,ParlaMint-SI_2018-02-14-SDZ7-Redna-38.u46,SDS,0.3935546875,2018-02-14,0.03402211517095566,"Spoštovani kolegi! Spoštovani predsednik! Kolega Han nas je opomnil, da naj pač govorimo o amandmaju. Torej, bil je postavljen samo en amandma, ki govori o neki olajšavi za ljudi, za mlajše pripadnike, ki prihajajo v Sloveniji, da si jo ogledajo v obliki hostlov. Lahko rečemo, da se v nekih zadevah strinjamo. Verjamem, da ljudje, ki študirajo, ki iz celega sveta prihajajo tudi v Slovenijo kot biser, da si ogledajo, morda bodo ravno tudi ti ljudje neke pozitivne poglede na Slovenijo, na njene lepote, na njeno prijaznost prenesli po svetu kot neki bodoči intelektualci, po vsej verjetnosti bodo k nam prihajali tudi v kasnejših poznih letih, kar se mi zdi sprejemljivo. Seveda pa, ker govorimo o turizmu, spoštovani kolegi, sam imam popolnoma drugačen pogled na Slovenijo kot turistično destinacijo; pogled s tega vidika, da Slovenija mora prestopiti, prestaviti dve prestavi višje, začeti se moramo ceniti in postavljati turizem in ga pozicionirati popolnoma na drug nivo. Zaradi česa? Zaradi tega, ker ko gledam naše pakete, cene, vse ostalo, mi si ne moremo privoščiti nekega masovnega turizma, nizkocenovnega, s katerim ne bomo nikoli mogli plačati ljudi pošteno, s katerim imajo ljudje v turizmu mizerne plače, kot ugotavljate mnogokateri kolegi, tudi poklici v turizmu – razen redkih izjem – imajo izredno slab imidž tudi med mlajšimi, ki se odločajo za vzgojno-izobraževalni proces v turizmu. V vseh teh letih, ko sem v parlamentu, sem nakazal nekaj dobrih praks iz tujine. Poglejte, Slovenija ima, lahko rečemo, v tem trenutku več kot 150 gradov, ki bi jih lahko ponudili vsem svetu. Lahko bi jih dali za 1 evro, ponudili izredno bogatim ljudem na svetu in tukaj bi lahko začeli popolnoma nov ciklus; prvič, restavracije teh gradov, izgradnje teh gradov, popravila teh gradov, vnašanje naše lesne predelovalne industrije preko stavbnega pohištva v te gradove. Seveda za temi ljudmi prihajajo tudi iz njihove socialne mreže izredno – popolnoma druga zgodba ljudi. To bomo nujno potrebovali, ko se bo ta ciklus gospodarski zaključil in kjer se že nakazuje in kjer bo naše gradbeništvo ali pa del gradbenega sektorja lahko šlo v sanacije teh gradov. Slovenija, ki iz Ministrstva za kulturo jemlje denar in s pomočjo tudi delno evropskih sredstev financira ali pa vzdržuje vsaj nekaj gradov; glejte, to je na dolgi rok uničujoče. To je uničujoče, to je brezglavo, to ni dodelano, gradovi so za bogate ljudi, ki so v življenju uspeli, tako tudi naj ostane. Tistih nekaj gradov, ki jih pač ima Slovenija v svoji lasti, ki jih je obnovila, v katere je zmetala, lahko rečemo, velika sredstva, pač si naj obdrži, vse ostale gradove pa se lahko prenese, naredi se mednarodni tender in se jih ponudi širokemu polju ljudi na svetu, ki imajo zadosti denarja, morda tudi na destinacijah, o katerih je kolega Ferluga govoril, ki jih še nismo obravnavali. To delajo ostale države, ne bom rekel ravno na področju gradov – recimo Kanada. Lahko pride nekdo v Kanado, dobi tudi pasoš, zato da vloži 3, 4, nekaj milijonov evrov; glejte, tega si jaz želim. Nekdo je govoril o Lipici. Lipica je tipičen primer nadaljevanja neke socialistične miselnosti; prvič, Lipica nima zveze s Slovenijo, Lipica je habsburška zgodba in Lipico smo mi pač na neko silo vzdrževali v tem času, tako kot je. Lahko se zahvalimo nekaj entuziastom v Lipici, da so obdržali nekaj hlevov, da smo obdržali nekaj lipicancev, morate pa vedeti, da zaradi komunizma v Slovenijo po drugi svetovni vojni nismo dobili vrnjene – večinoma – elitne dele črede, skoraj 300-glave črede. Prišlo je samo 17 lipicancev nazaj v Lipico. Lipica ima tretjo ligo lipicancev, da boste vedeli, živel sem na Dunaj, želel bi si kaj več, lahko govorim celo zgodbo o Lipici od časov Napoleonovih vojn, ko je bila čreda umaknjena, lahko govorim o drugi svetovni vojni, v Holywoodu obstaja celo film The miracle of the white passion, kjer govorijo o lipicancih, kjer govorijo tudi o generalu Pattonu, kako je reševal lipicance samo zato, da iz ruskega, torej iz češkega dela, da jih umakne takrat na Dunaj in takrat so jih tudi umaknili. Jugoslavija je kot takrat neka, lahko rečemo, socialistična država, še tako prvi dve leti po vojni kot nek satelit Sovjetske zveze dobila, lahko rečemo, skoraj najslabši del črede, 17 lipicancev, mogoče 20, pa se ne bom držal teh številk. Potem so nadaljevali s socialističnimi poskusi; ob 400. obletnici tudi so na silo naredili dva hotela, ki sploh nista niti arhitekturno spadala tja v Lipico, v to lepo kraško pokrajino s temi lepimi konji. Grand Hotel, Hotel Klub je seveda totalno propadel že nekaj let. Bil sem pred nekaj leti gost Hotela Maestoso, v nadstropju, kjer je tudi soba v spomin na kraljico Elizabeto, ki je obiskala Lipico, stopim na balkon – na drugi strani na balkonu zagledam dobesedno na štrikih obešeno spodnje perilo delavcev in dele oblačil in to je podoba tega realsocializma še vedno v Lipici! Upam, da je to zdaj odstranjeno. Kolegi, jaz si želim, da mi naredimo nekaj več. Želel bi, da bi si Slovenci želeli, da bi imeli nek večji turizem. Mi smo s kolegi pred dvema letoma pripeljali polo turnir v Rovinj. Lahko bi ga pripeljali v Lipico, če bi bila Lipica neka zgodba. Imam mogoče objavljeno, lahko vam pokažem nekaj slik z Ivano Trump, s kompletno elito, evropsko elito, familije Bismarck, Habsburg, ki so bili vsi v Rovinju. Na žalost mi ni uspelo, da bi jih pripeljal v Lipico, da bi tak turnir naredili v Lipici, in da bi, lahko rečem, jet set Evrope, tudi sveta, začel prihajati v Slovenijo. Torej Hotel Klub obvezno takoj predati v mednarodni tender po podobnem načinu, kot danes vlada v Postojnski jami, velikemu privatniku, ki ima svojo socialno mrežo. Predlagal sem celo takojšnje pogovore s Hotelom Sacher na Dunaju, ki ima hotel Sacher na Dunaju in hotel Sacher v Salzburgu, da Lipica da za en evro oba hotela in da postavijo petzvezdični luksuzni hotel, da razširijo golf igrišče in da postavijo potem tudi štirizvezdični – obnovijo ta drugi del hotela Maestoso. Mi tega ne zmoremo. V tem mandatu ste tako imenovano Lipico turizem, ki je v popolni izgubi, ki bi morala že davno propasti in jo postaviti na nove temelje, ste dobesedno priklopili nazaj na javni zavod. Danes ti ljudje, ki so nesposobni preživeti na trgu, vlečejo javni denar iz proračuna, ki prihaja v Lipico, ki je za razvoj lipicancev, za razvoj zdravih lipicancev, zato da izboljšamo tudi naše genske pogoje naših lipicancev, in vlečejo ta denar, dobesedno lipicancem kradejo ta denar in si financirajo svoje nesposobnosti. V svoj realsocializem. Pa kam smo mi prišli, spoštovani kolegi? Ja, se strinjam, s takso Avstrija, Nemčija, Švica, vsi rešujejo turizem. Kaj pa občine? Prihodek občin? Kaj pa občine, ki nimajo razvitega turizma, imajo pa velike potenciale. Od kod bodo dobile v tem trenutku? Občinam ste naložili ne vem kakšne naloge vse, ne vem, grozovite naloge, po drugi strani pa jim zdaj kot nek mali bombonček daste ta zakon. Poglejte, s tem se ne strinjam. Da ne nadaljujem, da potrebujemo popolnoma drug šolski sistem, privatno šolstvo. Bil sem v Švici v teh hotelirskih šolah privatnih, v Sloveniji imamo nekaj takšnih privatnih iniciativ, naredili smo lep korak v slovenski gastronomiji, imamo nekaj vrhunskih kuharjev – jim želim, da dobimo nekaj Michelinovih zvezdic v naslednjih letih –, prepričan sem, da smo sposobni. Tukaj je bil en korak naprej narejen, vse ostalo pa še nadaljevanje brezidejnosti, totalna brezidejnost, življenje v neki škatli realsocialistični. Poglejte, iz tega ne bomo nikoli, ker ne bo dodane vrednosti, mogli financirati te infrastrukture. Propada nam Pohorje, Maribor ima pokazati vse, kar je Kangler naredil, ko Kanglerja ni več, Maribor nima česa pokazati. Pohorski turizem danes bi dobesedno propadel. Mi potrebujemo novo progo do Ruš. Kolegice in kolegi, ki so iz tega območja, kaj ste naredili? Nič! Potrebujemo zgodbo. Zlate lisice čez nekaj let ne bo več, ker če ne bo proge v Ruše, tukaj pač klimatske razmere več tega ne dopuščajo, bo tudi zgodba high society, top tekme, ki je tekma klasična v primerjavi tudi skoraj s Kitzbühlom, bo propadla. Z vsem ostalim, kar delate, kažete na svojo kratkovidnost in cel ta mandat se vidi poglede popolne neambicioznosti, brezidejnosti in držanje nekih pozicij, nekega realsocialnizma, kako bomo mi nekaj preživeli. Poglejte, če bomo mi izpustili, če se bomo obdali z boljšimi ljudi od sebe, z bogatejšimi ljudmi od sebe, bo Slovenija živela popolnoma drugo življenje in upam, da bo ta čas nekoč prišel, drugače bomo pa oaza realsocializma, kjer bomo v turizmu lahko kazali komunistične spomenike, partizanske proslave, pa nizkocenovni turizem za 11 evrov – kopanje skupaj s kosilom –, kjer ne boš mogel vzdrževati, niti klora več ne boš mogel kupiti za te bazene v termah. To je ta vaš model. Upam, da če ljudje to podpirajo še naprej, naj podpirajo, pač se bomo tisti morali zdaj umakniti iz te države, ampak meni gre na jok, ko to poslušam, in s tem bom tudi zaključil svojo razpravo. Hvala lepa."
4,ParlaMint-SI_2011-09-21-SDZ5-Redna-31.u144,SDS,0.3115234375,2011-09-21,0.08617718517780304,"Hvala za besedo, gospod podpredsednik. Spoštovani! Jaz podpiram te rešitve, ki so pred nami, podpiram tudi tisti amandma, ki ga je vložila SLS. Svoje stališče pa bi želel podkrepiti s sledečim. Obratno dokazno breme je nekako vgrajeno tudi v priporočila evropskih institucij. Ampak naša vlada je pa rekla, da to, kar je primerno za Evropo, ni primerno za Slovenijo. Bom še enkrat povedal. Obratno dokazno breme, ki je priporočilo inštitucij Evropske unije in je primerno za Evropo, naša vlada, ki je včeraj padla, mogoče tudi zaradi takšnih stališč, pa je rekla, da ta rešitev ni primerna za Slovenijo. Ali si lahko predstavljate? To pomeni sledeče. Če to primerjate s tem, da bi bila to protiustavna rešitev, to pomeni, da cela Evropa propagira protiustavne rešitve. Lepo vas prosim, to ne gre skupaj. Malo sem posplošil, priznam. Ampak lahko gremo tudi v to smer. Lahko gremo v to smer. Cela Evropa ima protiustavne rešitve, mi pa kot edini pametni otok pa tega ne smatramo. Kar se pa tiče tega zakona, pa smo ugotovili, da gre za dve stvari. Prvo gre za obratno dokazno breme pri določenem dokazovanju, drugo je pa ustanovitev nove firme. Je povezano, ampak gre za dve stvari. Soglašam pa z mojim predgovornikom prej, ki je dejal, da se bo to ponavljalo tako dolgo, dokler jim na prste ne bo stopila pravna država. S tem tudi jaz soglašam. Ampak s tem pride tudi priznanje, da je pravna država pri nas bolj kilava. To je tudi dejstvo. Mislim, da ni nikogar, ki bi trdil, da pri nas pravna država funkcionira tako, kot je treba. Ampak to še ne pomeni, da če jim pravna država ne more direktno stopiti na prste ali pa da to traja do onemoglosti –kar je tudi pravna država, ki ne funkcionira –, da lahko samo jokamo in ugotavljamo: Poslušajte, pravna država pri nas ne dela, kaj pa naj naredimo, pustimo pač naj se to tako dela. Ali pa nekaj naredim, tudi zasilno rešitev, dokler pravna država ne bo funkcionirala. Tu pa stopi v veljavo tisto, kar smo prej slišali, da ni res, da nihče ni kriv, če se stvari ne urejajo, če ne gredo v takšno smer, če nihče ni kaznovan. Vsakokrat rečejo: Ja, zakon je slab. Kdo pa sprejema zakone? Ja, mi tu. To se pravi, mi smo krivi. In dejansko je to tako, kot je rekel gospod Žerjav. Tu ste toliko let, čepite tu, nič niste naredili, zakoni so slabi, zanič so. Pa ni res, zakoni so čisto v redu. Zakoni so v redu, samo neka druga inštitucija, neka druga veja ne dela tako, kot bi bilo treba. V tem je največji problem. In zdaj vam bom navedel primer, kako dejansko to ne dela. Primerov je kolikor hočete, vsak je povedal svojega, jaz bom pa še svoj primer. Pri SCT smo lahko spremljali agonijo zadnje pol leta. Delavci ne dobijo plač, so na cesti, po drugi strani so se pa ustanavljale, jaz bom rekel temu offshore firme, kjer so zaposleni tudi osnovna sredstva, ki jih ni malo, prenašali na tiste firme in danes tiste firme konkurirajo. SCT je zato potopljen. Zato, ker so lahko zaposleni ustanovili takoj drugo firmo, brez da bi bil kakršenkoli dokaz, zakaj so to spustili v stečaj, z naklepom ali brez naklepa, ali je bilo vse rešeno, ali so delavci bili poplačani, ali so dobili plače. Ne more nekdo ustanoviti firme. In še bolj svež primer. Še bolj svež je pa Viator & Vektor. Viator & Vektor je šel v stečaj, eden od vodilnih tega podjetja pa je naslednji dan z osnovnimi sredstvi, večino osnovnih sredstev te firme, ki je šla v stečaj, ustanovil novo firmo. In danes, jaz bom rekel hvala bogu, so se delavci tam v Škofji Loki postavili temu po robu pa rekli: Tako ne gre. Dokler jih ni poplačal v stari firmi, ne more ustanoviti nove. Mi pa tu ugotavljamo, da ima Vlada stališče, da to ni za nas ali da tega ne podpira. Oprostite, vas včeraj ni bilo tu, jaz sem dejal, da se nismo nič naučili od včerajšnje razprave o zaupnici Vlade, bolj se je šlo o delu Vlade. Nič se nismo naučili, zato ker delamo isto. To za nas ne more biti, to za nas ne velja, cela Evropa pa to ima. Takrat ko nam pa ustreza, se pa mi še kako izgovarjamo na evropske institucije. In dovolite, da vam dam še en primer, kako dela naša pravna država. Drugi ste jih navajali, bom še jaz enega povedal. Poglejmo en ne tako hud primer, ampak vseeno – evropskega poslanca iz Slovenije, ki so ga našli z roko v marmeladi. Tako so rekli. Ampak ni bil edini. Tudi iz drugih držav so jih našli. Ampak v čem je razlika med nami in drugimi v Evropi? V tem, da proti drugim potekajo postopki na sodiščih ali v kateri fazi je to, saj ni važno. Potekajo postopki. Ampak naša pravna država, naši organi pregona so pa takoj, urgentno rekli, da je Zoran Thaler nedolžen, ker naj bi angleški novinarji dokaze pridobili po nezakoniti poti. Za druge države pa ni bilo po nezakoniti poti? Za nas je pa bilo po nezakoniti poti pridobljeno. Zanimivo! Ni pa noben problem, da imamo politične procese, kjer so pridobljeni dokazi na izmišljenih primerih, na način, ko se krši človekove pravice. Tam imamo pa [[...]]Kaj imamo? Postopek na sodišču stoletja ali desetletja, kakorkoli se mu že reče. Tukaj, ko je pa eminentna primerjava, smo pa rekli: Ne, to pa za nas ne velja, Zoran Thaler je nedolžen. V redu. Zaradi mene je lahko nedolžen, samo primerjava z drugimi evropskimi državami je pa taka. Tam je zadeva drugačna. To je naša pravna država in tako delajo naši organi pravne države. To se pravi, da moramo mi tukaj z zakonodajo najti, dokler pravna država ne bo delala tako, kot dela v Evropi, neko začasno rešitev in ta je takšna, ki lahko pije vodo. Jaz ne vidim nobenih težav in jaz jo seveda zato podpiram. Zdaj pa, ko nas tako skrbi, da bi nedolžni morali ne vem kaj dokazovati, da so nedolžni ali kaj podobnega, bi vas pa rad spomnil, da mi to v Sloveniji poznamo že ohoho, odkar se jaz spomnim, še iz prejšnje države pa iz sedanje tudi. Ko dobiš od nekoga, ki mu moraš recimo vsak mesec plačati neko položnico, obvestilo: Ob zadnjem pregledu, običajno pol leta nazaj ali pa za eno leto nazaj, smo ugotovili, da niste plačali položnice za ta mesec pa ta mesec. Če ne boste v štirinajstih dneh poravnali obveznosti, vas bomo dali na sodišče in boste plačali še stroške in še vse tisto. V primeru pa, da ste vi to plačali, potem pa to imejte za brezpredmetno. Ja, kaj to pomeni? Če nimaš za deset let nazaj dokazljivih položnic, potem ti to plačaj. Ali sedaj ni to že ta primer, ko moraš dokazovati, da si nedolžen. Popolnoma enako pa še hujše. Se pravi, nekdo izkorišča. Pa kaj se takim zgodi? Nič. Plačaš, če nimaš dokazila. Mi to že poznamo, zato ne vem, zakaj bi se zdaj razburjali, če imamo tukaj neko resno zadevo, ki bi jo bilo treba obravnavati. Še to bi dejal. Ne soglašam s tem, da če bi sprejeli take rešitve, ki so predlagane, obratno dokazno breme, da bi s tem uničili gospodarstvo. Spoštovani gospe in gospodje! Malo preberite, kakšni so gospodarski, finančni kazalci v Sloveniji ta trenutek. Vse je uničeno, tako vsaj piše. Smo jih brez tega zakona potem uničili. Kako je to mogoče, če bi jih pa zdaj, če bi ta zakon sprejeli, uničili. Sem prepričan, da če bi take rešitve imeli v zakonu že sedaj, verjetno polovice teh problemov ne bi bilo, zato ker se ne bi mogel zgoditi SCT v takšni obliki. V takšni obliki, pravim. Ne bi se mogel Viator & Vektor zgoditi v taki obliki, bi bilo nekaj tisoč delavcev več zaposlenih. Ne bi se zgodile razne mahinacije, ker nobenemu ni treba dokazati, da je mogoče celo, da so njegovi otroci plačani iz občinskega proračuna, ker ne dosegajo cenzusa, pripelje pa jih teta ali pa služkinja z najdražjim Mercedesom, zato ker ni treba dokazati, od kje si dobil s svojo minimalno plačo takšno premoženje. Tako je to. Zato sem prepričan, da s tem, ko bi uvedli takšne rešitve, ne bi nič škodili gospodarstvu, kvečjemu bi mu pomagali. Kaj danes govorijo gospodarstveniki, tisti najmanjši in tudi tisti veliki? Nič velja, noben zakon ne velja, vsak lahko dela, kar se mu zljubi in velja zakon šerifov. Kdo je močnejši, kdor ima močnejše orožje, tisti pač gre skozi. In če nisi totalno brutalen, potem si pogorel, ker te povozijo, zato ker naša pravna država, katerikoli organ že mislimo, pač ne dela. Ampak to ne pomeni, da zdaj mi ne bi smeli sprejemati nekih rešitev, ki bi bile začasne, da bi to deloma rešili. 100 % se ne da, ampak ta rešitev, ki je pred nami, je prav gotovo ena takšnih, ki to do neke mere rešuje. Spoštovani gospe in gospodje, ne govoriti, da za Slovenijo to ni primerno. Jaz nisem rekel, da je kdo od nas, ki smo tu, to rekel, ampak predstavniki Vlade, ne mislim vas, ki ste tu, so to rekli. Da obratno dokazno breme za Slovenijo ni primerno. Bila pa je evropska resolucija ne vem katerega organa, da je to pač treba vgraditi v svojo nacionalno zakonodajo. Ne, ampak za Slovenijo ne, to pri nas ne gre. In zdaj še tisti zadnji primer, ki bi vam ga rad dal. Če se boste spomnili tako opevanega procesa Balkanski bojevnik, kjer je šlo za tiste trgovce z mamili, ogromnimi količinami mamil. Pri nas toliko da jih niso spustili, mislim da je postopek tako daleč, da sploh ne vem ali so jim že prebrali obtožnico ali so jo ravnokar, pa se izmikajo. V Srbiji so pa nekaterim od teh, ne vsem, nekaterim od teh, že zaplenili ali zaplombirali premoženje. Ali si predstavljate? Tam je to šlo po hitrem postopku, pri nas pa to ne gre. Ne gre pa ne gre. Zato, ker za Slovenijo to ni primerno. Mi toliko, kako bi rekel, z zaničevanjem gledamo na druge, še posebej če gre za spodnji konec, ampak danes nas ti prehitevajo na vseh poteh, na vseh cestah in glede pravne države je to prav gotovo eden od momentov. Prav gotovo je to eno področje, kjer so nas prehiteli. In ni boljšega primera kot ta Balkanski bojevnik, kako v drugih državah to lahko, pa se vključujejo v Evropsko unijo, ko so še bolj pod drobnogledom. Ko smo se mi vključevali v Evropsko unijo, smo bili pod drobnogledom za vsako pasjo figo. Danes nismo več toliko. In Srbija je pod ostrim drobnogledom, pa jim zato niso nič rekli, če so tem, ki se ukvarjajo s preprodajo mamil, zaplombirali, zaplenili ali kar so pač že naredili s premoženjem. V glavnem, z njim ne morejo upravljati. Tako je. Volja mora biti. Volja mora biti. In mene preseneča, da se danes to pogovarjamo in se ne čudim, da smo imeli včeraj takšno razpravo, kot smo jo imeli, če pa še kar naprej tarnamo in kar naprej vztrajamo pri istih rešitvah, včeraj smo pa tu vsi ugotovili, da tako ne gre več, ker ni nobenega reda. Pravna država ne dela, a mi bomo pa jokali? Mislim, življenje gre naprej. Moramo nekaj narediti in moramo pač na račun zakonodaje. Ne bi pa jaz spet poslušal, kar je rekel gospod Žerjav, da smo pa zdaj poslanci krivi, da smo tu sedeli tri leta v tem mandatu, pa nismo nič naredili zato, ker se je zgodil SCT, ker so se zgodili primeri Viator & Vektor in podobno. To je rešitev, ki bi deloma rešila takšne primere. Ne v celoti, ne moreš rešiti drugih institucij pravne države, ampak z zakonodajo pa lahko deloma. Mi smo se vsaj trudili in smo poskušali. In zdaj nam vlada preprečuje, ker pravijo, da to ni prava rešitev. Mi pa smo včeraj vlado vrgli, ker smo rekli, da ne dela dobro. Nastradali pa smo vsi državljani in še naše naslednje generacije bodo plačevale te naše zablode. Ampak če nič ne poskusiš, ne more biti nič. Tudi slepa kura, če ne kljuva, ne bo našla zrna. Če se pa trudi, ga bo pa našla. In to je eden od poskusov, da bi nekako našli neko zasilno rešitev za ta čas, dokler pač pravna država ne bo delala tako, kot mogoče vsi pričakujemo, eni si pa tega ne želijo. Jaz seveda podpiram takšne rešitve in še posebej tisti amandma, ki je malo bolj drastičen. Pa še to si upam reči, da Evropa ne bo imela nič proti. Celo v skladu bi bili s priporočili Evropske unije. Hvala lepa."
4,ParlaMint-SI_2007-10-25-SDZ4-Redna-32.u144,SDS,-1.0,2007-10-25,0.0013169987360015512,"Hvala za besedo, gospod podpredsednik. Spoštovani! Govorimo o denacionalizaciji. Kaj pa sploh je to? Če boste vprašali kakšnega staro Evropejca, Američana, Japonca, blage veze ne bo imel, kaj je to denacionalizacija. Iz preprostega razloga, zato ker je to posledica in oni vzrokov ne poznajo, ker pri njih ne poznajo nacionalizacije in v tem je ves problem. Brez nacionalizacije, ki se je zgodila po II. svetovni vojni pri nas, tudi danes ne bi govorili o denacionalizaciji. In mislim, da je res bila velika škoda, da se je v tistem času dogajalo to, kar se je, da so se dogajale nacionalizacije, da moramo še danes govoriti leta 2007 o denacionalizaciji. Dejstvo je, da mi ne želimo v treh mesecih rešiti tistega, kar se je dogajalo 17 let, pa ni šlo, kajti ta zadeva ne traja 17 let, ampak 60 let in še nekaj zraven, približno toliko. In sedaj verjetno, za božjo voljo, je že čas, da pozabimo na te travme, da rešimo to zadevo, ki nas bremeni, da odvržemo ta nahrbtnik, ki ga kar naprej nosimo in ga nekateri potegnejo takrat, ko se jim zdi prav, da bi oživeli kulturni boj. Drugače si jaz tega enostavno ne znam več razlagati. Drži, kar ste nekateri trdili, da so v nekaterih evropskih državah kapitalizem gradili nekaj sto let, mi bi pa sedaj radi to, ne vem, v 17 letih, tako da bi bilo to sedaj hitro. Ampak to tudi ni najboljši argument, kajti tudi Slovenija je kot država nastala šele leta 1991, prej je bila neke vrste diktatura, saj tako so mene učili v šoli, je šla leta 1991 kot država na pot demokracije in se je v 17 letih izgradila državo, spoštovanja vredno državo. Ko so nekatere druge države prehodile pot 100, 200 ali pa 300 let, Slovenija je leta 2004 postala članica EU, nekatere druge države članice EU so takšno pot mukotrpno delale 20 let in še več. Po šestih letih intenzivnega približevanja smo dosegli članstvo EU in po treh letih prevzeli evro. Nekatere države članice ga še niso prevzele, ker ga ene ne želijo, druge ga ne morejo, mi smo to intenzivirali, pa je šlo zelo uspešno. In dejstvo je, da mi smo bili na neki stranpoti v preteklih 50 letih, generalno gledano - vse seveda ni bilo slabo, to moram tudi povedati - ampak generalno gledano je bila stranpot. Danes bi bilo prav, da bi zaključili z vsem tem, kar nas teži, kar nas nekako obremenjuje, kar obremenjuje tudi bodoče rodove, če tega ne bomo zaključili in se spominjali samo tistega, kar je dobro - bilo je veliko tega tudi. In zakaj se moramo še danes ukvarjati s to denacionalizacijo, ki jo še po 17-ih letih nismo zaključili, druge države, kjer so imele nacionalizacijo, so to že opravile - tako ali drugače uspešno, manj uspešno, ampak to so zaključile. Ta nahrbtnik so odvrgli in se ne delijo več po tem, kar je bilo pred 60-mi in 70-mi leti. In čas bi bil, da tudi mi pozabimo na to in da se bolj ukvarjamo s tem, kako bo naprej. Ampak brez tega nahrbtnika, če ga ne vržemo stran, ga bomo imeli stalno na hrbtu in to nas bo stalno obremenjevalo, zato je res čas, da to zaključimo. Kar se pa tiče pohlepa, o čemer smo ga danes slišali, pa jaz nisem čisto prepričan katerega; pohlepa tistih, ki so včasih bili lastniki določenih nepremičnin, njim ne moremo očitati, njim je bilo odvzeto, njim je bilo odvzeto. Kvečjemu je potem lahko pohlep tistih, ki so si nezakonito pridobili pravico do uporabe lastnine ali pa tudi zakonito, vendar niso nič prispevali, so jo dobili. Tudi mogoče nič krivi. Jim je bila podarjena, jo lahko upravljajo, lahko gospodarijo z njo, ampak lastnina ni bila njihova. Ampak verjamem, če so si pa pridobili kakšno korist od tega, da pa sedaj se težko odpovedo temu tako ali drugače. In sedaj reči, to je krivica, da ne bo imel več pravice nad tem, kar ni bilo nikoli ne njegovo ne od njegovih staršev, je zopet velik problem. Zato je potrebno to enkrat zaključiti. In zelo pomembno se mi zdi to - ali pa najbolj žalostno tudi -, da je ta lastnina bila odvzeta ljudem ali krivica narejena ljudem zato, ker so bili lastniki nekega premoženja, kajti tistim, ki niso imeli premoženja, se jim ta krivica ni zgodila. In ti ljudje, veliko teh ljudi, vsaj jaz poznam takšne familije, njihovi ostanki danes ležijo na Teznem, v Teharjah ali pa v enem od 400 mest približno, kjer je zagrebljenih nekaj 10.000 Slovencev. Tam so tudi dojenčki, ki niso bili nič krivi, edino to, da so bili na tisti dan, ko se je to zgodilo, živi. In to se je dogajalo samo zato, ker so bili, recimo, starši ali oni osebno lastniki lepe hiše, tovarne, gozda, velikega posestva ali pa česa podobnega, kar se je splačalo odvzeti. To so dejstva. In to nas še vedno bremeni in mi bi morali to resnično čim prej zaključiti, končati, pozabiti na te travme. To, da se moramo še danes obremenjevati s tem v letu 2007, je resnično odveč in neproduktivno, ampak brez tega, da to zaključimo ne bo šlo, če ne bomo zdaj zaključili, bomo to vlekli še, ne vem, eno leto, dve leti, pet let - če bomo hiteli počasi. Ampak jaz mislim, da bi že morali zdavnaj tako pohiteti, da bi že zaključili. In mislim, da se moramo primerjati tudi z Evropo. Prav je tako, včasih nam sicer malo manj ustreza, ampak tudi evropski standard je, da se v letu 2007 pa res ne ukvarjamo več, ali pa vsaj ne intenzivno ali vsaj ne na zakonski ravni, s pravnimi okviri, s stvarmi, ki so nas bremenile in so se zgodile, leta 2007 pa nas še kar naprej bremenijo in nas še kar naprej razdvajajo. Kar poslušajmo današnjo razpravo, kako smo se tu nekako razdvojili popolnoma po nepotrebnem. Če bi ta tema bila rešena, potem danes o tem ne bi razpravljali in bi se ukvarjali mogoče s čim drugim, kar je mogoče stvar prihodnosti ali pa, kar se je zgodilo pred dvema letoma, ne pa pred 60 ali 70 leti. Mislim, da bi bilo to veliko bolj produktivno. Zaradi tega jaz zagovarjam ta zakon. Sama vsebina ni bila moja priljubljena tema nikoli. Ampak glede na to, da nas to še vedno obremenjuje, pa še moje otroke bo to obremenjevalo, je čas, da to zaključimo. Zaradi tega bom ta zakon podprl. Ne trdim, da je zakon najboljši, idealen. Če bi se dalo tak zakon narediti, bi verjetno že bil narejen, že pri prejšnji vladi pa pri predprejšnji vladi. Ampak očitno je stvar težka. Vendar mislim, da danes smo v taki situaciji, da to res lahko zaključimo. Kar pa se tiče strahu pred velikim bogastvom teh denacionalizacijskih upravičencev, pa mislim, da izkušnje v Sloveniji v tem trenutku kažejo, da temu ni tako. Najbogatejši so tisti, ki - kolikor jaz vem - niso ničesar dobili od denacionalizacije, sploh niso bili upravičenci, niti oni osebno niti njihovi starši, ampak so prišli do tega bogastva drugače. To je pa zopet, lahko rečemo, neka nacionalizacija, ki pa smo jo storili, ne vem, v prejšnji vladi pa predprejšnji vladi, če jo lahko tako imenujem, ampak to je zgodba za druge okvire in druge zakone. Hotel sem samo to povedati, da denacionalizacija verjetno velikih, tistih največjih bogatašev ne bo prinesla. Tisti so že formirani, največji bogataši, ki danes kupujejo podjetja in prodajajo, pa pri tem zaslužijo. To je druga zgodba. Strahu pred bogatimi ali pred bogataši na račun denacionalizacije ne bo. Čas pa je, da to zaključimo, da ta nahrbtnik odvržemo in se ne obremenjujemo z zadevami, ki so nastale pred 70 leti, pa jih mi še zdaj nismo uspeli rešiti. Samo za to gre in samo zaradi tega bom ta zakon podprl. Za vsebino pa upam, da so jo tisti, ki so zakon pripravili, dovolj intenzivno, dovolj kvalitetno in dovolj strokovno pripravili. Hvala lepa."
4,ParlaMint-SI_2009-05-25-SDZ5-Redna-06.u78,SDS,-1.0,2009-05-25,0.04464206099510193,"Hvala lepa za besedo. Žal je moja prva ugotovitev ta, da karkoli predlagamo v Slovenski demokratski stranki, ne dobimo pravih in tehtnih obrazložitev, zakaj naš predlog ni sprejemljiv. Tudi danes pri vsebini našega predloga dobivamo enake vsebinske odgovore. Meni je izredno žal, da v petek na petnajst ur dolgi seji, kjer smo obravnavali šest predlogov vsebine naših zakonov, niti eden ni bil sprejemljiv. Pa vsaj enega, ki nič ne stane, bi lahko sprejeli. Pa tudi tega niste. Tudi tega danes, pod katerega vsebino predloga se je podpisal naš poslanski kolega Robi Hrovat, utemeljujete, da si v Slovenski demokratski stranki, pa še v kateri drugi, nabiramo politične točke. Veste, to so tako enostavne obrazložitve in utemeljitve, ki ne zdržijo več, in jaz sem prepričan, da bodo to Slovenke in Slovenci spoznali. Naš namen nikakor ni bil v tem. Naš namen je bil, da bi vsaj tukaj in v tem času danes pokazali čut solidarnosti. Saj obrazložitev s strani Vlade na nek način zdrži, zdrži v tistem strokovnem delu, kjer nam Vlada oziroma pristojno ministrstvo za delo obrazloži, kakšen je sistem, iz katerega se pravzaprav črpajo pokojnine. Vse to razumemo. Ne razumemo pa, da tukaj pri tej vsebini nimamo, in tudi Vlada ne, koalicija seveda temu sledi, tega čuta solidarnosti, pa ne bom izrekel ""ubogega kmeta"", ker se mi zdi, da je ta ubogi slovenski kmet verjetno v nekih pogledih bistveno več kot ""bogi"", mi je pa žal, da smo nekateri, poslanke in poslanci, pod vprašajem, da želimo tudi biti ubogi, ker tega ubogega kmeta ne razumemo. Za dva tisoč ljudi gre, za dva tisoč teh pokojnin, s katerimi bi resnično pripomogli k tistemu, kar je v preteklosti bilo nepošteno, nepravilno. Ni bilo pošteno do slovenskega kmeta, tistega, ki ga je čas po vojni dobesedno teptal, in ga morda tepta še danes. Slovenska demokratska stranka v tem smislu skuša popraviti vsebino na tem področju. S strani Vlade smo slišali obrazložitev, da Vlada oziroma Ministrstvo za delo pripravlja študijo. Zanima me, koliko ta študija stane. Ker če ta študija stane toliko, kolikor bi na letni ravni bilo potrebno, da bi teh 227 evrov kmečke pokojnine zadostovalo za tistih 2.000 pokojnin in bi ljudem omogočili vsaj v teh kriznih časih tudi dostojnejše življenje. Saj so v preteklosti bile temu kmetu dane neke ugodnosti - kakšne ugodnosti pa? Da je morda kupil kakšno mehanizacijo pod nekimi ugodnejšimi pogoji, da so trgovci manj zaslužili, zaslužili so pa vsi drugi posredniki in spet na račun tega ubogega kmeta, ki se je skušal posodobiti, a je kaj hitro ugotovil, da ga je tisto, kar je bilo kot, pod narekovaji, ""nekaj ugodnejšega"", stalo bistveno več, kot če bi kupil pod normalnimi pogoji. Občutek imam, da so ukrepi Vlade usmerjeni k tako imenovanemu plačevanju nedela. To ni dobro. Resnično ni dobro. V Slovenski demokratski stranki sledimo ljudem, ki nas kličejo, ""pa dajte na tem področju kaj narediti, če sedanja vlada tega ni pripravljena, ker se ukvarja z mnogimi drugimi stvarmi, ki niso tako pomembne, če je za nekatere resorne ministre, ki vodijo in so člani Vlade, danes pomembnejše to, da se borijo za to, ali bo njihova možnost dobiti stolček v Evropskem parlamentu ali bi raje bili aktivni na svojem področju v Sloveniji."" Mislim, da je preveč izmikanja in preveč ohlapnih obrazložitev, ki jim ne moremo verjeti. Izrečenega je preveč, da bi ponovno nasedli temu, da predlog zakona, ki ga predlagamo, ni sprejemljiv zaradi tega, ker ni sistemski, ker temelji na tem, da pridobivamo politične točke, in tako dalje. Veliko nas je v tem parlamentu slovenskih ""pubecov"" in ""deklin"", ki smo preživljali svojo mladost med slovenskim kmetstvom. In morda tudi zaradi tega malo več čustvenega naboja, ki pa ni nič odveč, če ga poslanec ali poslanka ima, ko obravnava konkreten predlog za izboljšanje stanja nekega zakona. Jaz si le želim, da bi na tem področju bilo malo več razumevanja in da ne bi vsak naš predlog, ki je še tako dober in domišljen, usklajen tudi z evropskimi državami, bil povožen z obrazložitvijo: ""Vi si nabirate politične točke. Zakaj pa tega niste storili že v preteklosti, imeli ste štiri leta vlado, pa niste storili."" Nekateri celo povedo: ""Niste nič storili."" Veste, garali smo in garali bomo tudi naprej, ne glede na to, kakšne bodo vaše obrazložitve, kajti ljudje od nas zahtevajo in terjajo, da takšne predloge, takšne vsebine predlagamo. Smo jih, jih vlagamo in jih bomo vlagali tudi v prihodnje. To je naše poslanstvo in tega se zavedamo. In če je obdobje po vojni zaznamovala ena zgodba in so jo kmetje preživeli, in ta zgodba je bila ""Moj ata, socialistični kulak,"" prenesena v današnji čas bi se lahko imenovala ""Moj ata, kapitalistični tajkun""."
4,ParlaMint-SI_2004-05-07-SDZ3-Izredna-44.u48,SDS,-1.0,2004-05-07,0.005201286636292934,"Hvala lepa. Spoštovani! Moram reči, da sem na nek način zelo razočaran nad tem, kakšen odnos ste v vladajočih strankah, pa tudi nekateri izven, pokazali do materije, ki izhaja iz ustavne materije, do zakona, ki izhaja iz ustavne določbe. Kar naprej ste poudarjali, da ste proti politizaciji, se pa greste izključno politizacijo na osnovah, ki izhajajo iz predpostavk, za katere sem mislil, da so že preživete. Tukaj so se žal uveljavili zloglasni principi kulturnega boja. Delitve, ločevanja Slovencev, ne samo v državi, ampak tudi v zamejstvu. Obžalujem in ugotavljam, da so v strankah vladne koalicije in tudi mogoče v stranki, ki se imenuje nacionalna, prevladali principi in odnos do Slovencev v zamejstvu in izseljencev, ki izvirajo iz korenin znanih udbaških stališč in politike ločevanja in delitve Slovencev. Takšno spodbujanje sektaštva in delitev je nekaj nezaslišanega. Obžalujem, da je pred radikalno dogmatičnimi elementi v teh strankah, ki vlečejo svoje korenine iz teh preživetih principov preteklosti, moral popustiti in kloniti tudi minister Rupel, čeprav je podpiral pobudo iz zakona, in da sedaj ta vladna koalicija in vsi pravite, da zakona ni mogoče spremeniti, dopolniti. Takšno sprenevedanje! Sprašujem se, ali bodo tisti, ki jih je namenjen ta zakon, katerih status je treba urediti tudi na podlagi ustave, še dolgo zainteresirani, da se bodo istovetili s slovensko identiteto na podlagi takšnega odnosa, ki ga izkazujete tukaj. Ali bodo na podlagi tega, kar smo lahko gledali včeraj v tem državnem zboru, ko ste pohodili principe demokracije, ko ste izničili zakon o preiskovalni komisiji, ali se bodo smeli proglašati s ponosom, da izhajajo njihove korenine iz slovenskega naroda? Bojim se, da to ne bo atribut v državah, kjer živijo. Poglejte, tu ste tako zanikali institut parlamentarne preiskave, danes pa slišimo, da je recimo ameriški obrambni minister že na zaslišanju pred senatom, za stvari, ki so se zgodile pred nekaj dnevi in da bo preiskovalna komisija, ki bo imela absolutno moč. Vi pa totalno drugače, pohodite čisto vse. Ali ni ta sramota ob tem zakonu, da s takimi simbolnimi sporočili s te seje prihajamo? Da ""afront"" zavračate vse, kar je bilo tukaj napisano. Da ste s tem prisilitudi nekatere kolege, o katerih osebno mislim, da ne razmišljajo tako, da so dobro delali v komisiji za Slovence po svetu in da ste sedaj to komisijo spolitizirali do takšne mere. Žal mi je tudi, da se je kolega Avšič na takšen način obrnil tukaj z javnimdopisom na poslance. Bolje bi bilo, da bi se tudi pod ta dopis podpisal, kot se je v včerajšnjem Dnevniku, z neveljavnim podpisom, da je župan občine Brežice. Bolje bi bilo, da bi se podpisal v imenu župana občine Brežice, kar sicer ni, ampak skoraj bi bilo bolje za ugled tega parlamenta, da bi se podpisal tako. Glejte, in vendar se dvanajst let vsi strinjamo, da bi bilo treba sprejeti takšen krovni zakon. In sedaj, ko je na mizi, sedaj gledate stran, s pozicij kulturnega boja zavračate vse, kar je bilo narejenega na komisiji. Jaz verjamem, na podlagi vašega včerajšnjega odnosa in že večkrat izpričanega, da se bojite zakonsko zapisanih določil. Da je to zgolj larifari, kar sprejemamo in kar govorite. Glejte, ta zakon določa medijsko oskrbo. Zavedam se, data država in ta oblast ne izpolnjujeta zakona o slišnosti in vidnosti slovenskih programov v zamejstvu, da to že več let ignorira. Gospa državna sekretarka bo lahko to potrdila, ko je bila konzul v Trstu. In namesto, da bi se vsi potrudili, da bi premaknili ta voz malo naprej, da bi bili zainteresirani za slovensko identiteto med ljudmi, ki izhajajo iz slovenskega naroda, jim pošiljamo napačna sporočila. Tu pošiljate udbovska sporočila, ki so delila slovenske izseljence, zdomce in zamejce dolga, dolga leta V zakonu je navedeno, na kakšen način ohranjati slovenski jezik, kako pomagati izseljencem, zdomcem, zamejcem. To so nujno potrebne stvari. Čeprav smatram, da bi mogoče v 79. členu, ki govori o tem, kako finančno deliti ta sredstva, z vlogo slovenskega odbora zamejskih Slovencev, da bi bilo morda treba zapisati dodatno sporočilo. Namreč, vse slovenske organizacije v zamejstvu nimajo enakega odnosa do slovenskega jezika. Nekatere v zadnjem času paktirajo tudi z zelo čudnimi političnimi grupacijami in govorijo, da je slovenski jezik zgolj folklora in ni več potreben. Mislim, da bi bilo treba tu narediti neko diferenciacijo, koga podpirati, koga pa na podlagi takih stališč finančno ne podpirati. Zapičili ste se tudi v repatriacijo. To smo zapisali v resolucijo o zunanji politiki, sam sem predlagal takšno dikcijo. Malo je bilo na tem področju narejenega po tej plati. In seveda danes po kuloarjih slišimo, češ, da se bodo na podlagi tega lahko kje vračali beli. Mislim, da tako žalostne kvalifikacije na račun slovenskih izseljencev slišimo v tem državnem zboru, je sramotno. Sramotna so takšna sporočila, ki prihajajo iz vaših ust in jih pošiljate petstotisočem ljudi, ki so po poreklu Slovenci! Odpovedali ste se jim, tako kot se jim je po drugi svetovni vojni, recimo, z izselitvijo pasu ob koroški meji odpovedala takratna država. S tisto izselitvijo leta 1949 ali leta 1945 na Kočevsko je poslala Avstrijcem jasno sporočilo: delajte, kar hočete s koroškimi Slovenci, ker mi delamo dosti huje z našimi, slovenskimi državljani. In takšna sporočila pošiljate danes iz tega državnega zbora. Prosim, da spremenite ta stališča, da gre ta zakon naprej in da ga dodelamo. Jaz ne pravim, da je zakon idealen, da ima mogoče tudi nekatere protipravne stvari, ki jih je treba uskladiti Vendar ne govoriti - madžarski zakon je bistveno bolj radikalen in ve se, da Madžar vsak v zamejstvu vzgoji svojega otroka in ga nauči madžarskega jezika, ki je dosti težji. Zaradi odnosa do slovenskih izseljencev, pa to ni zakonito za slovenske izseljence in zgolj tam, kjer je bil nek močan nacionalen ponos, kot v Argentini, se je to ohranilo. In zaradi tega, ker imate tak odnos do takega zakona, bo še lahko bistveno slabše v bodočnosti. Hvala lepa."
4,ParlaMint-SI_2015-01-27-SDZ7-Redna-04.u68,SD,0.44091796875,2015-01-27,0.0018775081261992455,"Ko govorimo o himni, se te predlog dotika treh ravni. Prvič, himna na ravni simbola, drugič, himna na pravni ravni in tretjič, razmerja med himno in Prešernovo Zdravljico. V Ustavi Republike Slovenije je himna omenjena v uvodnem poglavju Splošne določbe in skupaj z zastavo in grbom predstavlja simbol slovenske države. Osnovna značilnost vsakega simbola je njegova trajnost, kajti ravno s svojo nesprejemljivostjo se lahko zakorenini kot simbol skupnosti, ki je splošno sprejemljiv in zato njegovo pojavnost sprejemamo kot samoumevno. Himna sproža posameznikovo poistovetenje z državo, utrjuje posameznikovo državljansko zavest, spodbuja čustveno razmerje posameznika do skupnosti, ki ji pripada, in prav zato mora biti sleherni poseg v spreminjanje himne kot simbola temeljito premišljen in splošno sprejemljiv, ne pa vsakokrat ideološko motiviran in enostransko vsiljen. Prvič se je naša himna tukaj v Državnem zboru spontano zapela 27. 9. 1989, dvakrat je bila zapisana v ustavo – v ustavo prejšnjega sistema in kasneje v našo novo ustavo, dvakrat pa je bila tudi uzakonjena v zakonu. Ob preteklih mnenjskih vprašanjih, ali naj se himna, zastava ali grb zamenjajo, je večina temu nasprotovala. Prepričani smo, da je tako tudi danes. Vendar vprašanje ostaja. Zakaj danes spreminjati himno, na katero smo pravzaprav ponosni? Je nekorektno in nedostojno, da jo predlagatelji želite postaviti pod vprašaj verodostojnosti. Z njo smo se poistovetili. To je naša himna, himna z veliko začetnico. Večina državljank in državljanov jo pozna, jo zna zapeti, deklamirati. To je pomembno za zavest o pripadnosti državi. Ni utemeljenih razlogov, da bi jo menjali ali spreminjali. Predlagatelj sprememb in dopolnitev zakona trdi, da je veljavni zakon v neskladju z ustavo Republike Slovenije. Svojo trditev opira na četrti odstavek 6. člena Ustave Republike Slovenije, navajam: ""Himna Slovenije je Zdravljica."" In to je konec navedka. Socialni demokrati smo prepričani, da veljavni zakon ni v nasprotju z ustavo. Trditev predlagatelja je oprta samo na citirani odstavek, ne upošteva pa petega odstavka tega istega člena ustave, ki se glasi, navajam: ""Uporabo grba, zastave in himne ureja zakon."" In zakon jasno določa, navajam: ""Himna je sedma kitica pesmi Franceta Prešerna Zdravljica, na melodijo iz zborovske istoimenske skladbe skladatelja Stanka Premrla."" Himna in njena izvedba imata torej ustrezno veljavno zakonsko podlago. Trditev o neustavnosti pa je izključno le sprenevedanje in zavajanje predlagatelja zakona. S predlaganimi spremembami zakona se želi razširiti himno na celotno besedilo Prešernove Zdravljice, pa je pri tem treba opozoriti tudi na obseg. Upoštevati moramo posebne zahteve, ki so povezane s samim izvajanjem himne. Kako bodo ljudje spremljali izvajanje osemkitične himne, če bo ta trajala 6 minut ali več? S tem himna zagotovo izgublja svoj pomen. Predlog se tudi ne dotika razmerja med instrumentalno in vokalno izvedbo himne. Kar pa zadeva instrumentalno izvedbo himne, kdo pa ve, kateri tekst, katera kitica je mišljena, če je himna samo v instrumentalni izvedbi osemkrat. V instrumentalno-vokalni izvedbi pa bi bilo treba dopolniti tudi 4. člen veljavnega zakona, ker sta besedilo in zapis melodije himne sestavni del zakona, in ne verjamemo, da je predlagatelj to spregledal. Še posebej zato, ker smo prav na to v preteklosti že opozorili v stališču Poslanske skupine Socialnih demokratov. Ponovno pa naj navedemo strokovno mnenje Akademije za glasbo, navajam: ""Glasbeni tekst Premrlove Zdravljice kot himne v instrumentalni priredbi se izvaja samo enkrat."" Prekinjam navedek in nadaljujem navedek: ""Himno namreč v največji meri okarakterizira glasba in po njej je tudi najbolj razpoznavna, poleg tega pa se instrumentalno največ izvaja."" Socialni demokrati se strinjamo s tistimi, ki pravijo, naj bo himna čim krajša, da sedma kitica zgoščeno zajema vse bistvene elemente in vsebuje v prisotnosti svojega širokega svetovljanstva tudi intimno človeško ter skupnostno narodnostno komponento. Menimo tudi, da se veličina himne ne izraža z dolžino oziroma z obsegom pesmi ali skladbe, ampak z vsebino in z glasbo. Sprašujem se tudi, kakšno sporočilo dajejo predlagatelji, ki želijo problematizirati njeno sedanjo vsebino, torej vsebino sedme kitice kot nedostojno, nezadostno in pomanjkljivo. Čeprav je bila pred 25 leti ob splošni podpori slovenskega naroda z velikim političnim in tudi siceršnjim konsenzom v tej obliki uzakonjena. Naj iz devete knjige Enciklopedije Slovenije iz leta 1995 ponovno navedemo nekaj misli avtorja gesla France Prešeren akademika profesorja doktorja Borisa Paternuja, to so samo odlomki: ""Vrh Prešernove politične poezije je Zdravljica. Njena vodilna misel, radikalna zahteva po svobodi slovenskega naroda izhaja iz humanistične vizije enakopravnosti in prijateljskega sožitja vseh narodov ter pravice vsakega do samostojnosti. V ozadju so ideje francoske revolucije o enakosti, svobodi in bratstvu, prilagojene temeljnim političnim potrebam Slovencev ob pomladi narodov in v zvezi z njihovo osamosvojitvijo."" Že ob sprejetju zakona o himni je bilo poudarjeno, da zakonodajalec z izbiro besedila himne iz Prešernove Zdravljice ni hotel okrniti drugih rab te celotne Prešernove pesmi. Zato ponavljam navedek iz obrazložitve zakona: ""Če bi se s prvo kitico začenjali tako slovenska napitnica kot slovenska himna, bi to povzročalo težave organom kazenskega pregona. Ko bi se v primerih žaljivega načina petja te pesmi ne moglo zanesljivo ugotoviti, ali je nekdo prepeval slovensko himno ali slovensko napitnico. Po drugi strani pa bi ljudje na prireditvah prihajali v zadrego, ko bi se slovenska zborovska in koncertna pesem z osmimi kiticami začenjala tako kot slovenska himna, in se ne bi dalo takoj ugotoviti, v kakšen namen se igra. Ne nazadnje, če bi podprli takšen predlog, bi na drugi strani posegli tudi Prešernovo Zdravljico kot umetnino in njeno samostojno življenje, kar je za nas nesprejemljivo. Če strnem vse tri ravni in iz njih izpeljem mnenje Poslanske skupine Socialnih demokratov, predloga Slovenske demokratske stranke, ki posega v obseg in način izvedbe himne Republike Slovenije, Poslanska skupina Socialnih demokratov ne bo podprla. Toliko o himni. Vsebina predlaganega 24.a člena se nanaša na prepoved uporabe simbolov in javnem poveličevanju njihovih predstavnikov. Gre za enako besedilo, z enim majhnim popravkom, kot je bilo že predlagano v preteklosti. V stališču Poslanske skupine Socialnih demokratov se ponovno sprašujemo, kaj še posebej pomeni drugi odstavek te določbe v povezavi z drugimi. Mar to pomeni, da na partizanskih proslavah ne bo več dovoljeno zaigrati himne, da na počastitvi spomina padlim borcem za našo svobodo ne bo več dovoljeno uporabiti slovenske zastave, da ob zahvali borcem, da lahko danes uporabljamo slovenski jezik, recitiramo in pojemo slovenske pesmi, ne bo dovoljeno uporabiti grba, ker bo na partizanskih praporih zvezda, rdeča zvezda. Partizansko gibanje je bilo patriotsko gibanje in je bil enkraten dogodek v zgodovini in v zgodovini evropskih narodov. Obstoj slovenskega partizanskega gibanja je nekaj, kar bi nas moralo navdajati s ponosom in spoštovanjem. In na teh proslavah, ker bo uporabljena zvezda, državnih simbolov naj ne bi bilo dovoljeno uporabljati? Na nekih drugih proslavah, neke druge vojaške formacije, ki ni uporabljala zvezde, ker ni bila partizanska, bo pa dovoljeno uporabljati državne simbole? Ali je morda predlagatelj zakona tisti in edini v tej državi, ki lahko pove, kaj je totalitarno, kaj so zgodovinska dejstva, kateri simboli so dovoljeni in kateri niso dovoljeni, komu so dovoljeni in komu ne, kdo lahko spreminja zgodovinska dejstva z retuširanjem slik, izbrisom zvezd na kapah vojakov in kdo tega ne sme početi? Bo kdo od resnicoljubnih predlagateljev danes obsodil potvarjanje zgodovinskih dejstev, ki so se zgodila prejšnji mesec v Kočevski Reki, ko so se na kapah vojakov Teritorialne obrambe izbrisale rdeče zvezde, ki so jih nosili leta 1990? Mislim, da ne bo junaka med predlagatelji, ki bi si to upal storiti. Verjamem pa, da bomo na drugi strani v njihovih razpravah poslušali o domoljubju, o totalitarizmih, o vseh oblikah zlorab v bivši skupni državi in bivšega političnega sistema na sploh. Povem še enkrat. Socialni demokrati ne pristajamo na potvarjanje zgodovinskih dejstev. Nam je pa žal, da se moramo vedno znova v državnem zboru prerekati o temah, ki nas delijo, o katerih imamo različne poglede. Pa vendar, ve se ,kdo znova in znova to prinaša na dnevne reda sej državnega zbora. Ve se pa tudi, da bomo Socialni demokrati vsakokrat znova jasno povedali svoje stališče tudi o teh temah. V Poslanski skupini Socialnih demokratov bomo nasprotovali Predlogu zakona o spremembah in dopolnitvah Zakona o grbu, zastavi in himni Republike Slovenije ter o slovenski narodni zastavi. Hvala."
4,ParlaMint-SI_2005-09-29-SDZ4-Redna-09.u72,SD,0.374267578125,2005-09-29,0.0026584502775222063,"Hvala lepa gospod podpredsednik. Skupni imenovalec novele zakona in obeh amandmajev, ki ju bom tudi podprl, je vprašanje slovenskih meja in boja zanje. Ali na vojaškem področju ali na diplomatskem področju. Zelo veliko pa so v preteklosti naredili tudi v slovenski znanosti, v stroki, tako zgodovinarji, pravniki, geografi, intelektualci vseh različnih zvrsti. Zato bi rad opozoril na eno zgodovinsko dejstvo, da je že v letih 1941/42 v okviru Osvobodilne fronte delovala komisija, ki je študirala vprašanje bodočih meja Republike Slovenije. Glavni vodja te komisije je bil ugledni slovenski zgodovinar, katerega 100 letnico bomo praznovali prihodnji mesec, 24. oktobra, dr. Franc Cviter, akademik, tudi rektor univerze in že predvojni profesor zgodovine. Poleg njega pa so to problematiko takrat študirali še Edvard Kocbek, Prežihov Voranc, prof. dr. Anton Melik, dr. Svetozar Ilešič, dr. Bogo Grafenauer in, do svojega razkola za osvobodilno fronto tudi dr. Črtomir Nagode. Že leta 1942 je Prežihov Voranc napisal knjigo oziroma publikacijo o slovenskih mejah, ki je slonela na stališčih zedinjene Slovenije. Potem so bili večina od teh strokovnjakov aretirani in je komisija začela delovati ponovno konec leta 1943. V začetku leta 1944 pa je bil ustanovljen celo znanstveni inštitut in ena glavnih nalog tega znanstvenega inštituta, v katerem so delali takratni ugledni intelektualci različnih strok, je bila študiranje meja po končani vojni. Na to temo so celo pripravili dva simpozija ali sestanka, posveta, marca 1944. in 9. septembra 1944. In tukaj bi rad nekaj citiral. Oba posveta sta slonela na temu našemu principu, se pravi o uresničitvi zedinjene Slovenije. 9. septembra 1944 je na podlagi tega posveta Edvard Kardelj pisal na štab IX. korpusa, da naj zasede Trst, Gorico in čim več Furlanije pred angloameriško vojsko. To je seveda izzvalo oster odgovor vodstva italijanske komunistične partije in reakcijo pri Italijanih. To se mi je zdelo pomembno povedati, ker bi rad s tem nekako počastil tudi 100. letnico rojstva dr. Frana Cvitra in bi bilo prav, da si v knjigi Osvoboditev Slovenije preberete njegovo razpravo Priprave znanstvenega inštituta za reševanje mejnih vprašanj po vojni. Hvala lepa."
4,ParlaMint-SI_2013-09-27-SDZ6-Redna-17.u140,SD,0.278564453125,2013-09-27,0.03238723799586296,"Najlepša hvala, spoštovani predsednik, za besedo. Lep pozdrav, kolegi in kolegice! Uvodoma naj povem, da podpiram ta zakon in mislim, da je primeren za nadaljnjo obravnavo. Bi pa opozorila na tri stvari, ki so povezane s problematiko uresničevanja volilne pravice iz tujine po pošti oziroma na diplomatsko-konzularnih predstavništvih. Najprej gre za problematiko tistih državljanov Republike Slovenije, ki imajo stalno prebivališče v Sloveniji ali pa imajo stalno prebivališče v tujini, in katerim se po noveli iz leta 2006 avtomatično pošilja volilno gradivo na naslov, ki so ga bodisi oni bodisi člani njihove družine zapisali oziroma sporočili na ustrezno diplomatsko-konzularno predstavništvo ali na okrajno volilno komisijo in Državno volilno komisijo, ki vodi podatke za njih. Ti ljudje so na nek način postavljeni v privilegiran položaj nasproti drugim državljanom Republike Slovenije, ki tudi delajo v tujini. Bom povedala, katere mislim. Privilegirani so v toliko, da se jim volilno gradivo avtomatsko pošilja. Če se volilno gradivo dvakrat zaporedoma vrne bodisi na okrajno volilno komisijo bodisi na Državno volilno komisijo, in na tem gradivu piše, da je tak človek neznan, ne živi več na tem naslovu in tako naprej, potem ta volilna komisija preneha z avtomatskim pošiljanjem volilnega gradiva. To ne pomeni, da je, kot so nekateri kolegi danes trdili, kakorkoli izbrisan. To pomeni samo, da je dolžan in ima dovolj časa – ker volitve pri nas ne potekajo kar naprej –, da lahko v letu ali dveh on ali njegova družina sporoči podatke o tem, kje je, kam se je preselil, ali je umrl ali kaj takšnega. Če dvakrat zaporedoma gradivo pride nazaj, potem se mu ne pošilja avtomatsko več gradiva, ostane pa vpisan v volilnem imeniku, in to je bistveno. Ni izbrisan, ampak ostane v volilnem imeniku, ki se vodi ali na DKP v državi, kjer živi, ali v tisti državi, ki je pristojna za prostor njegovega stalnega prebivališča. Tisto, kar pričakuje zdaj ta zakon, je ena trohica aktivnega državljanstva, in to je, da nekdo sporoči, kje ta državljan Republike Slovenije je, kam se je preselil, v katero državo in kje je njegov stalni naslov, kamor se mu bo potem znova avtomatično pošiljalo takšno gradivo. Na to kategorijo ljudi opozarjam s posebnim namenom, in sicer zato, ker bi rada povedala, da imamo v tujini še eno skupino ljudi, in to so slovenski vojaki in vojakinje, policisti in policistke ter civilni strokovnjaki, ki so na mednarodnih operacijah in misijah. To so državljani, ki jih je naša država poslala z ukazom na delo v tujino, da opravljajo naloge v imenu naše države na mednarodni operaciji, vendar se od njih pričakuje, da bodo sami poslali oziroma zahtevali, predhodno sporočili, kam naj se jim pošlje volilno gradivo. Ti ljudje, ki jih je država poslala v tujino, so v slabšem položaju nasproti tistim, ki so naši državljani in živijo, morebiti že dolga leta, nekje v tujini in želijo uveljavljati svojo volilno pravico v Sloveniji. Ti, ki jih je poslala država z namenom, da bodo uresničevali njene interese, so v slabšem položaju, ker morajo predhodno sporočiti okrajni volilni komisiji, kje so in kam naj se jim to volilno gradivo pošlje. Na to opozarjam tudi zaradi tega, ker se velikokrat zgodi, da delajo v takšnih delih sveta, kjer naša diplomatsko-konzularna predstavništva težko pokrivajo izvedbo volitev. V preteklosti smo imeli, in še danes imamo, področja, kot so Afganistan, Čad, Libanon, morebiti kdaj v prihodnosti Sirija in tako naprej, kjer ne bo tako zelo enostavno imeti v ozadju diplomatsko-konzularnega predstavništva, ki bo poskrbelo za to, da se bodo volitve izvedle. Vem, da v praksi Državna volilna komisija v dogovoru s slovensko policijo in slovensko vojsko vedno poskrbi za to, da ti vojaki in policisti dobijo ustrezno volilno gradivo, se pa je že zgodilo v preteklosti, da zaradi tega, ker so bili ravno v tistem trenutku, ko je bilo treba sporočiti, kje so, na neki vaji oziroma na neki dolžnosti, in zgodilo se je, da cele enote niso utegnile sporočiti, kam naj se jim pošlje volilno gradivo. O tem ne govorim zato, da bomo zakon zaradi tega dopolnjevali, ampak bi rada, da bi ustrezne institucije, bodisi okrajne volilne komisije ali Državna volilna komisija, vedno v prihodnosti imele pred očmi te ljudi in bi poskrbele za to, da se njihova volilna pravica zagotovo izpolni oziroma da se jim omogoči, da se uresniči. To so običajno naši zelo aktivni državljani, ki bolj ali manj vedno sodelujejo na volitvah. Tretja stvar, na katero bi rada opozorila, pa je dejstvo, da pričakujemo, da bodo ti naši državljani, ki so v tujini, uresničili svojo volilno pravico preko ustreznega diplomatsko-konzularnega predstavništva ali pa po pošti, če želijo poslati gradivo nazaj po pošti. Če želijo to pravico uresničevati preko DKP, bi vendarle takrat, ko v okviru zunanje politike te države z veliko lahkoto zapiramo diplomatska in konzularna predstavništva, bilo treba pomisliti tudi na ta del obveznosti, ki jih DKP imajo in poskrbeti za to, da če se v kakšni državi ukine DKP, diplomatsko-konzularno predstavništvo, da se naloge, ki so povezane z volilno pravico državljanov, ki v tisti državi živijo, prenesejo na ustrezna slovenska društva, in ta slovenska društva potem tudi skrbijo za obnavljanje podatkov. To bi potem omogočilo večjo povezanost Ministrstva za zunanje zadeve in domovine s slovenskimi društvi v tujini, hkrati pa bi tudi bolj zapolnilo ta manko, ki počasi nastaja s tem, ko zaradi varčevalnih ukrepov – včasih se zdi, da precej nekritično zapiramo DKP v tujini. Hvala."
4,ParlaMint-SI_2007-10-25-SDZ4-Redna-32.u202,SD,-0.90087890625,2007-10-25,0.00144386594183743,"Hvala lepa. Torej, moram reči, da trditev, da bi moral biti že zdavnaj dokončan zakon o denacionalizaciji je seveda lahko zelo resnična, vendar bi morali malo pogledati, zlasti tisti, ki trdijo, kako necivilizacijski je, ker tako dolgo traja njegovo izvajanje, kako je denacionalizacija potekala, recimo, v Nemčiji, kako se sploh nikoli ni začela v Franciji, kako so, recimo, kompletno vsi objekti, ki so bili v lasti v začetku 19. stoletja v lasti Cerkve v Franciji še danes v lasti države Francije in tako naprej. Moram pa reči še tudi nekaj drugega. Ta zakon, ki ga danes obravnavamo, je sicer prikazan kot zakon, ki naj bi pospešil vse postopke restitucije, kot je rekel kolega Gantar, vendar pa zraven ima tudi po praski te Vlade, zlasti pa tega ministrstva, prilepljenih še nekaj drugih stvari, ki širijo zakon o denacionalizaciji. To je, recimo, 2. člen, ki omogoča kljub popolnoma drugačni razlagi v samem tekstu obrazložitve zakona tudi takšne kvazi upravičence, ki do sedaj niso imeli možnosti vračila premoženja, ki je bilo celo pridobljeno po fevdalni zakonodaji, kot so, recimo, Auerspergi, Windisch-Greatzovi, Attemsi, Žiči in tako naprej. Drugo, v 3. členu uvajamo pravico do vračila premoženja tistim, ki so bili obsojeni zaradi vojnih zločinov ali zaradi izdajstva, kolaboracije, kjer bodo na osnovi zakona o kazenskem postopku verjetno sodbe proti njim razveljavljene - baje je sedaj že 200 takih - in bodo lahko oni sami ali pa njihovi potomci zahtevali vračilo premoženja. Ker 3. člen govori o tem, da mora upravni organ šteti postopek, kot da bi bila zahteva za vračilo premoženja vložena pravočasno, v skladu z zakonom o denacionalizaciji. Mimogrede bi povedala še to, da je dr. Aleksander Bajc pripravil študijo, v kateri je ugotovil, da je ogromno vrnjenega premoženja v naravi ali v denarju, v odškodninskih bonih, ki je bilo do vratu in čez glavo pokrito s hipotekami ob koncu vojne oziroma na začetku druge svetovne vojne, pa je bilo kljub temu vrnjeno v celoti, ne da bi upoštevali to, da ti ljudje, ki so dobili vrnjeno premoženje, sploh nikoli niso teh kreditov plačali. Zdaj, ali je to kraja ali ni kraja, jaz bi rekla, da je to pravzaprav posredna kraja tisti banki, ki nikoli ni dobila vrnjenega denarja. In zato se lahko vprašamo, kako je to mogoče! Se pravi, da smo vrnili nekaj, kar sploh ni bilo v lasti tega človeka. Primer je, recimo, Huterjev blok, ki je bil vrnjen leta 1993 v Mariboru; tisti, ki ste iz Maribora, veste točno, za kaj gre. Ko govorimo o tem, kako skrbijo novi gospodarji za gozdove. Goloseki se dogajajo in so se dogajali, konkretno vem za Argentinca, za Slovenca iz Argentine, ki je dobil vrnjene gozdove na Dolenjskem - nikoli jih ni videl, ker nikoli ni bil tam. In je naročil podjetju, da je kompletno vse gozdove posekalo, naredilo golosek, denar je šel seveda v Argentino, gozdovi so pa padli. Lubadar - torej, gospod predsednik Kmetijsko-gozdarske zbornice ugotavlja, da zaradi zelo slabe skrbi za gozdove lubadar uničuje slovenske gozdove. Železniki in Kropa so se v veliki meri zgodili predvsem zaradi slabe skrbi za gozdove. Tako da bi lahko govorili o tem, kaj se zgodi z denacionalizacijo."
4,ParlaMint-SI_2014-03-05-SDZ6-Redna-22.u168,SD,-0.9072265625,2014-03-05,0.005745529197156429,"[[…]]ni mogoče ugotoviti. Ne glede na to – nič ni presenetljivega in novega. Zakon, ki posega v enega od državnih simbolov in zahteva njegovo spremembo, ni vložen prvič. Bili pa smo v bližnji preteklosti tudi priča temu, da smo brez zakonske podlage in brez kakršnegakoli širšega konsenza doživeli preganjanje praporov s proslav. Da smo doživeli 4 kitice himne in še kakšne druge značilnosti. Moja zadnja izkušnja s proslave, ki sem jo organizirala kot predsednica Odbora za kulturo, je bila tudi ta, da je iz Državnega zbora šlo napotilo osnovni šoli, naj zapojejo drugo in sedmo kitico kot himno. Iz Državnega zbora, prosim, iz državne institucije. Ampak tako to je. In tisti dan je bil tudi vložen zakon. Ta zakon pravzaprav ponavlja tisto, kar je Slovenska demokratska stranka že vložila kot predlog za spremembo in dopolnitev Zakona o grbu, zastavi in himni Republike Slovenije ter o slovenski narodni zastavi. Nanaša se res predvsem na himno, ampak tudi druga določba o uporabi totalitarističnih simbolov je povezana s himno. Bom potem povedala, kako. Zakaj tega predloga ni mogoče podpreti? Najprej se bom osredinila na vprašanje, povezano s himno. Moje mnenje se predloga zakona dotika na treh ravneh, in sicer, prvič, himne na ravni simbola, drugič, himne na pravni ravni, in tretjič, razmerja med himno in Prešernovo Zdravljico. V Ustavi Republike Slovenije je himna omenjena v uvodnem poglavju splošne določbe in skupaj z zastavo in grbom predstavlja simbol slovenske države. Osnovna značilnost vsakega simbola je njegova trajnost. Kajti ravno s svojo nespremenljivostjo se lahko zakorenini kot simbol skupnosti, ki je splošno sprejemljiv, in zato njegovo pojavnost sprejemamo kot samoumevno. Himna sproža posameznikovo identifikacijo z državo, utrjuje posameznikovo državljansko zavest in spodbuja čustveno razmerje posameznika do skupnosti, ki ji pripada. Prav zato mora biti sleherni poseg v spreminjanje himne kot simbola premišljen in splošno sprejemljiv. Upoštevati bi morali tudi posebne zahteve, povezane z izvajanjem himne. Naj posebej poudarim, da je bilo mogoče zaznati že večkrat ponujeno ponudbo ali zahtevo po spremembi bodisi zastave, bodisi grba, ali tudi himne, pa je vedno večinsko javno mnenje takim spremembam nasprotovalo. Da pa je v nekem krogu taka zahteva utrjena tudi zaradi tega, ker je gojena, se pa razume samo po sebi. Predlagatelj spremembe in dopolnitve zakona se sicer sklicuje na pobudo uglednega slovenskega pisatelja, vendar ta ni preverjena v slovenski strokovni in zainteresirani javnosti. Bi pa po našem mnenju morala biti še zlasti zaradi dejstva, ker imata himna in njena izvedba ustrezno veljavno zakonsko podlago. Temelji tudi na posegu v avtentično Prešernovo besedilo. Predlagani zakon upošteva pravzaprav samo eno, to je besedilno razsežnost himne. Zato se ne dotika razmerja med instrumentalno in vokalno izvedbo himne in ne upošteva časa, potrebnega za izvedbo celotne, to je osemkitične himne. S tem himna izgublja svoj prvotni pomen in se rahlja njena simbolna vrednost. Če boste šli preračunati, koliko časa bi izvedba himne, vseh 8 kitic, trajala – bo ca sedem minut do sedem minut in pol, odvisno tudi od tempa, s katerim je himna izvajana. Kar pa zadeva instrumentalno izvedbo himne, kdo pa ve, kateri tekst je mišljen, če je himna samo v instrumentalni izvedbi. Predlagatelj sprememb in dopolnitev zakona trdi, da je veljavni zakon v neskladju z Ustavo Republike Slovenije, in svojo trditev opira na tretji odstavek 6. člena Ustave Republike Slovenije, ""himna Slovenije je Zdravljica"". Trditev je oprta samo na ta odstavek. Ne upošteva pa 4. odstavka, ki uporabo grba, zastave in himne prepušča zakonu. Ta zakon je bil tudi poslan v ustavno presojo in je bila pobuda zavrnjena. Prvi zakon, ki je določil himno Republike Slovenije, je bil soglasno sprejet 29. marca 1990, zakon pa je prevzel odločitev za Zdravljico kot himno, zapisano v 12.a amandmaju k ustavi iz leta 1974, sprejetem 27. septembra 1989. Pred sprejetjem zakona je bila opravljena razprava, pridobljena so bila mnenja strokovne javnosti o besedilu in melodiji in na podlagi večinskega mnenja je bila sprejeta zakonska odločitev. Ustava je torej samo povzela, kar je bilo že uzakonjeno, upoštevajoč zakon, v katerem je v 4. členu zapisano, navajam: ""Besedilo himne Republike Slovenije je sedma kitica pesmi Franceta Prešerna Zdravljica, melodija pa iz zborovske istoimenske skladbe skladatelja Stanka Premrla."" Besedilo in melodija sta naslednja in temu sledi napotilo, se razume, da je iz uradnega lista, v katerem je bil zakon objavljen. Naj povem še neko novost, ki je do zdaj nisem poznala. Zborovodja osnovnošolskega zborčka, ki je zapel himno v Državnem zboru, mi je povedal, da je moral sam prirediti aranžma za dvoglasje za mladinski zbor, ker tega v glasbeni literaturi ni bilo. Ampak to samo kaže, kako so ljudje naklonjeni himni. Izbira sedme kitice iz Prešernove Zdravljice za himno je izhajala torej iz večinskega mnenja, da naj bo himna čim krajša, da sedma kitica zgoščeno zajema vse bistvene elemente in vsebuje v prisotnosti svojega širokega svetovljanstva tudi intimno človeško ter skupnostno, narodnostno komponento. Poleg tega pa se tudi sicer veličina himne ne izraža z dolžino oziroma z obsegom pesmi ali skladbe. Akademija za glasbo je v strokovnem mnenju zapisala, navajam: ""Glasbeni tekst Premrlove Zdravljice kot himne v instrumentalni priredbi se izvaja samo enkrat"". Prekinjam navedek in nadaljujem navedek. ""Himno namreč v največji meri okarakterizira glasba in je po njej tudi najbolj razpoznavna, poleg tega pa se instrumentalno največ izvaja."" Veljavni zakon je torej samo preciziral določila prvega zakona in prav tako dobil izjemno podporo ob sprejemu. In zdaj še tretja raven, ki zadeva razmerje med himno in Prešernovo Zdravljico. Že ob sprejemu Zakona o himni je bilo poudarjeno, da zakonodajalec ni hotel z izbiro besedila himne iz Prešernove Zdravljice okrniti drugih rab te pesmi. Zato navedek iz obrazložitve: ""Če bi se s prvo kitico začenjali tako slovenska napitnica kot slovenska himna, bi to povzročalo težave organom kazenskega pregona, ko bi se v primerih žaljivega načina petja te pesmi ne moglo zanesljivo ugotoviti, ali je nekdo prepeval slovensko himno ali slovensko napitnico. Po drugi strani pa bi ljudje na prireditvah prihajali v zadrego, ko bi se slovenska zborovska in koncertna pesem z osmimi kiticami začenjala tako kot slovenska himna in se ne bi dalo takoj ugotoviti, v kakšen namen se igra."" Ker predlog razširja himno na celotno besedilo Prešernove Zdravljice, je zato treba znova opozoriti na že zaznane probleme, posebej še na obseg. Si predstavljamo, kako bi navzoči stoje izkazali potrebno spoštovanje himne, ki bi trajal med šestimi in sedmimi minutami in pol, seveda v instrumentalno-vokalni izvedbi. Odpreti bi bilo treba tudi 4. člen veljavnega zakona, ker sta besedilo in notni zapis melodije himne sestavni del zakona. Zastavlja se vprašanje, ali se je predlagatelju tako mudilo, da je to spregledal, ali pa je predlog treba šteti za še en manever največje opozicijske stranke. Ker pa nekateri problematizirajo tudi sporočilo slovenske himne, naj iz devete knjige Enciklopedije Slovenije iz leta 1995 navedem nekaj misli avtorja gesla France Prešeren, akademika profesorja dr. Borisa Paternuja. To so samo odlomki. ""Vrh Prešernove politične poezije je Zdravljica. Njena vodilna misel – radikalna zahteva po svobodi slovenskega naroda – izhaja iz humanistične vizije enakopravnosti in prijateljskega sožitja vseh narodov ter pravice vsakega do samostojnosti. V ozadju so ideje francoske revolucije o enakosti, svobodi in bratstvu, prilagojene temeljnim političnim potrebam Slovencev ob Pomladi narodov in v zvezi z njihovo osamosvojitvijo."" Če strnem vse tri ravni in iz njih izpeljem mnenje Poslanske skupine Socialnih demokratov. Predloga Slovenske demokratske stranke, ki posega v obseg in način izvedbe himne Republike Slovenije, Poslanska skupina Socialnih demokratov ne bo podprla. Zdaj pa še k obljubljenemu. Ne bom govorila o simbolih, ker je bilo v zvezi z rdečo zvezdo in odločbo Evropskega sodišča za človekove pravice v zvezi s tem že povedano vse, kar je treba povedati. Opozorila bi pa na to, kar govori drugi člen predlaganega zakona. Namreč, v dodanem 24.a členu, kjer je govora o prepovedi uporabe simbolov in javnem poveličevanju njihovih predstavnikov, je v drugem odstavku tudi zapisano: ""Prepovedana je uporaba slovenske himne, grba ali zastave v povezavi s simboli ali predstavniki iz prejšnjega odstavka."" Mar to pomeni, da na partizanskih proslavah ne bo več dovoljeno zaigrati himne? Ne bo več dovoljeno uporabiti slovenske zastave sedanje slovenske države? Ne bo dovoljeno uporabiti grba zaradi tega, ker bo na partizanskih praporih zvezda, rdeča zvezda? Ali bo to veljalo kot komentar tega, da partizansko gibanje ni bilo patriotsko gibanje, ni bil enkraten dogodek v zgodovini in v zgodovini evropskih narodov? Rezistenca slovenskega partizanskega gibanja je nekaj, kar bi nas moralo navdajati s ponosom in spoštovanjem, ne pa da bomo zaradi tega, ker bo tam uporabljena zvezda – bom zastavila drugo vprašanje. Ali bo ob nekih drugih proslavah, neke druge vojaške formacije, ki ni uporabljala zvezde, ker ni bila partizanska, pa dovoljeno uporabljati državne simbole? To so vprašanja, o katerih je treba razpravljati v zvezi s tem zakonom, in tudi s te perspektive razmišljati o razsežnostih domoljubja. Mimogrede, Prešeren je v drugi kitici govoril o deželi. Danes nismo več dežela, danes smo država. Hvala."
4,ParlaMint-SI_2010-12-02-SDZ5-Izredna-34.u130,SD,-0.93896484375,2010-12-02,0.9279351234436035,"Hvala lepa. Ta razprava, spoštovane kolegice in kolegi, me spominja na razpravo, kdo da več. Predvsem pri prvem amandmaju Slovenske ljudske stranke imam problem, ker ga ne bom podprla in s tem, bom rekla, glasovala tudi proti svojim lastnim interesom. Sodim namreč v tisto noro generacijo, ki je redno doštudirala, imela istočasno otroke, vendar se mi ti otroci ne bodo upoštevali kot odbitek zaradi pogojev, ki smo jih zapisali. Zakaj ne bom podprla tega člena? Usklajevanja, ki smo jih do zdaj že izvajali, so pokazala, da se učinki pokojninske reforme, na katere smo računali, močno topijo kot ledenik. Če bomo nadaljevali tako naprej, bo od te reforme ostalo zelo malo. Zelo sem vesela, bila sem med prvimi, ki sem, poleg Ljudske stranke, zagovarjala stališče, da moramo upoštevati tudi materinstvo; in to brezpogojno, za vsakega otroka, ker otroci so tisti, ki bodo plačevali za naše bodoče pokojnine. Toda oprostite, nekje je meja. Enako bom rekla za amandma spoštovanih kolegov. Tisto, kar me bega, je bojazen, da ne bo nastala moška koalicija. Moška koalicija, ki bo, ne glede na strankarske meje, podprla ta amandma. Ni vam dovolj, da smo vam priznali še dodatno leto za dokup, ni vam dovolj, da smo vam priznali, da ta dokup izvedete po minimalni ceni. Ne! Želimo še celo obdobje vojske! Ko je moj sin odhajal v vojsko, je rekel, da sodim med zelo krute matere, ker ga v vojsko pošiljam, ker pač ni bil najbolj priden v tistem obdobju. Pa mislim, da mu je zelo dobro dela! Mislim, da je bila vojska zelo dobra šola pravzaprav za vse, tudi za dozorevanje. Če vam rečemo, da vam priznamo tri četrtine tistega, kar ste v vojski odslužili, in imate možnost to odkupiti po minimalnih pogojih, mislim, da je to dovolj. Če pa želimo nadaljevati, pa lahko pri vsakem nadaljnjem členu gremo in popuščamo še naprej in od pokojninske reforme ne bo ostalo nič. Ampak to bo Pirova zmaga, drage kolegice in kolegi, kajti jutri se bomo zbudili z groznim mačkom – treba bo sprejeti reformo, ki bo bistveno krutejša od te."
4,ParlaMint-SI_2004-05-18-SDZ3-Redna-36.u95,OTHER,0.60986328125,2004-05-18,0.055278629064559937,"Hvala lepa za besedo. Na začetku bi rad povedal, da sem vesel, da je ta zakon le ugledal obravnavo v državnem zboru, glede na vse peripetije, ki so to zakonsko materijo spremljale skozi obdobje, odkar imamo svoj slovenski parlament. Hkrati bi rekel, da sem tudi izredno vesel in pa tudi pozdravljam vse, ki so dali svoj podpis pod ta zakon, pa obema vodjema poslanskih skupin, ki sta si vzela čas in tudi sodelujeta pri sprejemu tega zakona, medtem ko sem pa pričakoval, da nekatere stranke, ki imajo polna usta slovenskega naroda, pa nimajo tukaj sedaj v tej obravnavi niti enega člana. Moralo ali pa sodbo o tem naj si vsak sam ustvari. Rekel bi naslednje. Jezik je približno tak kot mati, imaš ga rad, spoštuješ ga, vendar mu vedno posvečaš premalo pozornosti in tudi lepo je, da jezik nekateri enačijo z materinščino. Moram povedati, da smo se mi pri tvorjenju te nove države dosti bolj osredotočili na najbolj nujne eksistenčne pogoje in da so bili pred nami vsi zakoni, kot je zakon o notranjih zadevah, zakon o zunanjih zadevah, zakon o teritorialni obrambi, kasneje o vojski in da smo popolnoma čisto na koncu v tem mandatu, za kar gre zahvala seveda vsem poslankam in poslancem tegamandata, sprejeli nacionalni program za kulturo in da se sedaj tudi ukvarjamo s predlogom zakona o javni rabi slovenščine. Reči moram, da ima zakon neke pasti, da zakon ni doživel javnega brusa, kar ga sedaj doživlja oziroma ga bo do druge obravnave še doživel, in da tukaj nekateri, ko razpravljajo o njih in jih poslušam, imam občutek, kot da so zakon zelo zelo površno brali, drugače ne bi govorili to, kar so tukaj govorili, in ta zakon obsojati za propad blagovnih znamk, za propad industrije, je milo povedano, neodgovorno. Poglejte, kdo pa je uničil blagovno znamko Tovarne avtomobilov Maribor, kdo je uničil znamko Primata ali pa še drugih firm? Ja verjetno trg in na trgu smo. Če bi takrat za te reči krivili samo slovenski jezik, ki bi ga morali kot dragulj čuvati, za to, da te blagovne znamke prodajajo, je to seveda odveč. Seveda je treba pogledati, da ljudje, ki delujejo v tržnem gospodarstvu, z veliko muko pridobivajo svoj, človek bi rekel, kapital, da na trgu bojujejo težke bitke in da je potrebno seveda z velikim posluhom tudi njim prisluhniti v tem boju, kako umestiti njihove interese in interese naroda za svoj jezik v tak zakonski predlog. Jaz mislim, da imamo do druge obravnave dovolj časa in da sedaj ni čas, da bi zakon že popljuvali in ga spravili z dnevnega reda. Dovolj časa, da to rešimo in imamo tudi dovolj časa, da si nekoliko povemo, da bo treba verjetno tudi tiste določbe, recimo, ki govorijo o medijih, nekoliko popraviti in jih narediti toliko življenjske, da bomo lahko živeli v tej toliko obljubljeni Evropi. Meni pa ta zakon daje še nekaj naslednjega. Jaz ta zakon pojmujem kot krovni zakon in od njega ne pričakujem vseh rešitev, ki pač ta trenutek trkajo na vrata, ampak nam ta zakon daje tudi možnosti, da sprejmemo za svoj nacionalni jezik nek nacionalni program, kot smo to delali za ceste, kot smo to delali za vojsko, kot smo to delali za kulturo in za vse ostale reči. Zdi se mi, da ko bo ta zakon dobil še svoje podzakonske akte, da bo tudi takrat šele ta zakon pravilno zaživel. Mislim pa,da bi se morali vsi v državnem zboru potruditi, kakršnekoli funkcije tukaj opravljamo, da bi ta zakon le spravili, če dosežemo konsenz, do konca tega mandata pod streho. Opozarjam namreč, da imamo samo še junijsko zasedanje, da je odbor kot matično telo že sklican in da imamo samo še julijsko zasedanje. Torej, če bi šel skozi dvofazen postopek, bi se ga morali lotiti že junija, če bo julija, se mi pa zdi, da je to skoraj že prepozno. Jaz bi temu zakonu želel to, da bi našli in zmogli skupne sile, da bi te interese uskladili, da bi zakon sprejeli, kajti ena resnica je pač ta, če je zakon dober ali ni, to naj presodi vsak s seboj. Vem le to, to česar ni, ni niti dobro niti slabo. Želel bi, jaz bom vsekakor za ta zakon glasoval. Dosti dela je bilo vloženega indajmo, če so ga podpisale vse politične stranke, doseči toliko konsenza, da bomo tudi potem, ko bomo šli na volitve, rekli, tudi vse stranke smo prispevale k temu, da imamo tudi jezik na nacionalni ravni urejen s krovnim zakonom."
4,ParlaMint-SI_2006-07-13-SDZ4-Redna-19.u313,OTHER,0.5791015625,2006-07-13,0.013008058071136475,"Hvala za besedo, gospod podpredsednik. Sam bom podprl drugi amandma k 9. členu, in sicer tudi zaradi tega, ker ureja, kot je že moja predhodnica povedala, sodelovanje konj lipicancev v državnem protokolu Republike Slovenije. Kot sami veste, smo v Slovenski nacionalni stranki na začetku tega mandata naslovili pobudo na vlado Republike Slovenije, da bi se lipicanci začeli uporabljati v protokolarne namene, najprej pri vojaškem protokolu. Moram reči, da je ta pobuda pristala na plodnih tleh v vladi in smo dobili pozitiven odgovor, da bo vlada naredila vse, da se bo ta dejavnost začela opravljati. Seveda do danes kakšnih konkretnih napredkov na tem še nismo videli. In prav je, da to zapišemo v ta zakon. Ta protokol širimo tudi na celoten protokol Republike Slovenije in prav je, da je v protokolu Republike Slovenije nekaj, na kar smo ponosni. Upam, da tudi vi, ki so vas bila prej polna usta nacionalnega ponosa in interesa. Hvala."
4,ParlaMint-SI_2006-04-24-SDZ4-Redna-16.u46,OTHER,0.433349609375,2006-04-24,0.03462912142276764,"Spoštovani predsedujoči! Spoštovani predstavnik vlade! V kratkem bi želel predstaviti stališče Nove Slovenije, ki je v bistvu takšno, kot smo ga tukaj na tem mestu že izpostavili pred nekaj meseci, kajti vsebina tega zakona je popolnoma identična tistemu, kar smo v tem državnem zboru v Novi Sloveniji že enkrat zavrnili in nobenega razloga ni, da bi si danes premislili. Mi smo prepričani, da mora zakon izpolnjevati vsaj tri pogoje, in sicer prvi pogoj je, da vsak zakon, ki ga sprejema državni zbor, prispeva k nedvomni vsesplošni rasti - v tem, kar se tiče tega zakona, bi torej lahko rekel k duhovni rasti. Potem, da zakon prispeva k načelu pravičnosti in enakosti pred ustavo. Tukaj ste pred mano že opozorili, pa kljub temu naj še enkrat prečitam 7. člen ustave opredeljuje poleg ločitve države in Cerkve tudi enakopravnost delovanja verskih skupnosti ter svobodo svobodnega delovanja. In še 41. člen, ki govori o svobodnem izpovedovanju vere v zasebnem in javnem življenju ter o pravici staršev, da otrokom zagotavljajo versko in moralno vzgojo, v skladu s svojim prepričanjem. Ta zakon, ki je danes pred nami, je v nasprotju s tema dvema členoma. In še tretje načelo zakona, če hočete, to je načelo subsidiarnosti, to pomeni, da država tistim nižjim nivojem prepušča zadeve, ki jih lahko naredijo namesto države ali velikokrat tudi v imenu države. In verske skupnosti so tukaj lahko zelo uspešne pri svojem delu, tako na socialnem, kulturnem, šolskem in še katerem področju. Če bi ta zakon tako, kot je koncipiran, sprejeli, bi verske skupnosti in zaposleni bili postavljeni v neenakopraven položaj z drugimi organizacijami civilne družbe. Predlog zakona bi postopno ukinil sedanji način izvajanja verske duhovne oskrbe v vojski in v zavodih za prestajanje kazni in še marsikaj drugega. Menimo, da tako ukinjanje ne povečuje verske svobode in ne vzdrži mednarodne primerjave. Predlog zakona je bil tudi pripravljen mimo večjega dela cerkva in pa verskih skupnosti, pričakujemo, da bo vladni predlog, ki je v pripravi in bo v kratkem prišel tudi v obravnavo v državni zbor, vzpostavil na tem področju normalno in civilizirano stanje, kot se za državo Slovenijo tudi spodobi. Država in Cerkev sta po naši ustavi res ločena, kar pa seveda ne pomeni, tako kot razumete nekateri, da to pomeni izločitev. Načelo ločitve namreč nikjer ne pripoveduje, da bi država ne podpirala različnih cerkvenih dejavnosti, prav tako načelo ločitve nikjer ne prepoveduje, da država ne bi olajševala vernikom uresničevanja njihovih verskih vrednost, nikjer to ni tudi tako urejeno. Tudi evropska ustava izrecno priznava verskim skupnostim poseben prispevek k nastanku evropske kulturne dediščine in civilizacije in evropska ustava predvideva z verskimi skupnostmi odprt, pregleden in pa reden dialog. Takšen zakon je potrebno sprejeti na tem področju tudi v Republiki Sloveniji, na žalost pa ugotavljamo v Novi Sloveniji, da nekateri izhajate zgolj iz stališča relacije država: Rimskokatoliška cerkev, torej potrebno je izhajati veliko širše. Na koncu naj zaključim in dodam samo še to, da ni lepo govoriti na tem mestu o tistih, ki jih ni tukaj in se tudi zaradi tega ne morejo braniti. Če bomo s tem prenehali, potem bodo tudi javnomnenjske raziskave in pa ankete v naši družbi morebiti čez čas nekoliko drugačne. V Novi Sloveniji torej ne bomo podprli zakona."
4,ParlaMint-SI_2006-03-28-SDZ4-Redna-15.u451,OTHER,-1.0,2006-03-28,0.000803082250058651,"Hvala lepa, spoštovani gospod predsednik. Ne vidim ministra, izgleda da ga ta tema ne zanima. Pa vendar, zakaj se sprenevedamo. V ta paket ste lepo spravili dve zelo všečni tematiki, zlasti prva je všečna, ko širite pravice vojnim veteranom, na mala vrata pa ukinjate financiranje združenju borcev. Pri tem vlada dejansko zavestno krši temeljno listino in v bistvu spreminja dokumente, na katerih temelji današnja republika. Seveda to vam v vladajoči koaliciji ni mar. Dolg do diaspore je velik, tam nekje v Argentini, v Avstraliji. Najprej je treba ukiniti financiranje tistim, ki so še sposobni napisati in zapisati pravila zgodovine, potem pa dodeliti velika finančna sredstva tistim, za katere mislite, da so rešitelji in so kar dvakrat podpisali koalicijo z okupatorjem tam nekje za Bežigradom. To so seveda domobranci, o katerih se tudi tukaj sliši zaprisega lahko v državnem zboru. Sramotno je to, kar delate. Sramotno je tudi to, da ta državni zbor ne spoštuje ustave in da je skoraj redna praksa v tem državnem zboru, da se sprejme tu pa tam kakšen zakon, ki je v nasprotju z ustavo. Medtem pa deklaracije EU, ki so napisane z levo roko, opevate kot svetost in pravno znanost in se sklicujete ob vsaki priliki na to, da je to potrebno implementirati v našo zakonodajo. To, kar danes počnete, verjetno boste tudi to izglasovali, ne boste upoštevali veta državnega sveta, bo dodatna sramota za vlado. Za vlado, ki zagovarja seveda fašizem in ne antifašistično koalicijo, na kateri temelji Evropa. Hvala."
4,ParlaMint-SI_2004-02-02-SDZ3-Izredna-39.u300,OTHER,-1.0,2004-02-02,0.005060612224042416,"Hvala lepa, predsednik. Človeška zloba ne pozna meja in človek živi v nekih tragedijah zadnjih 100, 200 let. Poglejmo, več kot 100 let nazaj na soško fronto, ker ima sigurno vsakdo izmed vas, ki sedi tukaj, notri koga pokopanega, kolikor jih je padlo. Sedaj bomo pa 100 let kasneje pa z leve pa z desne strani Gorice prišli, kamne vrgli stran, harmonika bo, pršut bomo jedli, bomo pili in se bomo delali. Ne zdi se mi prav, da se je toliko gneva pa srda zlilo na ljudi, ki nam v resnici niso kaj naredili, prišli so ljudje iz severa in iz juga, Germani in Romani. Pri nas so talce pobijali, ljudje v Dachau, Gonars gonili, ampak zdaj, čez nekaj časa smo vse pozabili in so to naši najboljši prijatelji. Imeli smo ljudi, s katerimi smo hodili na morje, s katerimi smo se družili. Sam sem bil dol, živijo v veliki in obupni revščini. Kdor ni videl, kako živijo na Kosovu ali pa v Beogradu, se lahko temu čudi. In mi smo bili zelo plemenito ljudstvo, da smo tem ljudem po oderuških cenah, z vojnim dobičkarstvom prodali orožje, da so se klali med seboj, da imajo nekateri do komolcev krvave roke. In to, kar delamo z ljudmi,s katerimi smo skupaj živeli, zdaj, v tem trenutku, in prej že nekaj časa, presega tisto, kar bi mene vezalo na ustavo. Mislim pa, da v tem državnem zboru ni bilo niti toliko volje, da bi se tisti zakon prej izglasoval, niti toliko, in da bi potem o tem govorili; če bi bilo, bi lahko v dveh urah to vse naredili, če bi imeli pogum. In ženete to stvar v tako skrajnost! Mislim, da ne gre za kršitev ustave, da bi danes lahko vse te stvari opravili. In na tak način moj glas ne bo šel, kakorkoli vzamete, za to, da bi glasoval za, ampak bom glasoval, proti."
4,ParlaMint-SI_2005-06-20-SDZ4-Izredna-09.u122,OTHER,-1.0,2005-06-20,0.0821492001414299,"Hvala lepa. Torej, da ne bo izgledalo, kot da je sedaj bivša pozicija, sedanja opozicija, postala glavni skrbnik pred korupcijo v tej državi. Mi v Novi Sloveniji tega amandmaja ne bomo podprli. Gre pa za parizejstvo na dveh nivojih. Prvič, predlagate, da se vzame obrambnemu ministrstvu. Kljub temu, da ima tukaj Slovenija določene zahteve do Zveze Nato. Torej, kar je prva stvar, ki je nesprejemljiva. Drugič pa ste pred eno uro ali pred dvema urama očitali vladi, da povečuje predvsem izdatke za plače. Torej, sedaj pa prihajate, brez da bi argumentirali, zakaj je potrebno 179 oziroma 180 milijonov tolarjev, ki je namenjenih za ta urad, povečati še za 21 milijonov. In to za plače. Torej, govorite eno, delate drugo in mislite tretje. Torej, to kaže na to, da ta prizadevanja dejansko niso iskrena. Najprej očitate, da se plače povečujejo, potem pa sami prihajate s takšnimi amandmaji. Kolegi iz opozicije, že uvodoma sem rekel, da boste morali nekoliko trše, bolj stvarne argumente, če boste hoteli takšne amandmaje zagovarjati in nas prikazovati, kot da smo, ne vem, sedaj, če ta amandma zavrnemo, da smo mi za korupcijo. Hvala lepa."
5,ParlaMint-SI_2007-11-26-SDZ4-Izredna-31.u22,SDS,0.51220703125,2007-11-26,0.03197990730404854,"Najlepša hvala za besedo, gospod predsednik. Spoštovani predstavniki Vlade, spoštovane poslanke in poslanci! Kadarkoli načrtujemo prihodno delovanje, moramo izhajati iz doseženega stanja, zato bom v uvodu predstavitve stališč Poslanske skupine Slovenske demokratske stranke do predloga proračuna za leto 2008 in leto 2009 najprej opozoril na sicer znane in najpomembnejše pokazatelje, ki pojasnjujejo današnje dobro stanje in gibanja v slovenskih javnih financah in s tem na dosežke v vodenju fiskalne politike in drugih ekonomskih politik te koalicije. To je potrebno storiti in tudi ponoviti zato, ker nekateri predstavniki opozicij nenehno potvarjajo dejanske podatke, čeravno dobro vedo, kateri so ti podatki točni, relevantni in čeravno so strokovnjaki, ekonomisti s tega področja. In kakšni so dosežki države v obdobju, ko ji vlada sedanja koalicija? V zadnjih treh letih se znižuje primanjkljaj državnega proračuna kot tudi celotnega sektorja države, na ravni katerega Evropska unija presoja naše izpolnjevanje kriterijev iz Maastrichta ali Pakta stabilnosti in rasti. Leta 2004 je bil primanjkljaj na ravni celotnega sektorja države 2,3% bruto domačega proizvoda, v letu 2005, to je pa prvo leto te koalicije, se je že pomembno znižal na 1,5 BDP in v letu 2006 na 1,2% BDP. V letošnjem letu, torej v letu 2007, bo po sedanji oceni, ki bo dokaj natančna, glede na to, da se že približujemo koncu leta, znašal primanjkljaj celotnega sektorja države le še nekaj manj kot 0,6% BDP. Kako uspešne so bile prejšnje koalicije in kako uspešna je sedanja, pa se lahko nazorno vidi tudi iz diagrama, ki ga vidite na zaslonih. Prosil bi vas, spoštovane poslanke in poslanci, da si pozorno pogledate te podatke oziroma to sliko, ker očitno ne uspemo večine prepričati s številkami in besedami, mogoče bo k temu kaj zalegla tudi ta slika. Podatki so pripravljeni po ESA-95, tako da ni nikakršnega dvoma v verodostojnost teh podatkov; če so podatki dobri, sprejemljivi za EU, potem mislim, da morajo biti dobri tudi za našo interno uporabo. Vidimo, da se je v letih 2002 do 2004 primanjkljaj gibal nekje v višini 2,5% bruto domačega proizvoda in da je v letu 2004 znašal 2,3%. Ko je nastopila ta koalicija, ta Vlada, se je začel, kot že prej omenjeno, ta primanjkljaj zniževati in se je v prvem letu znižal na 2,5% in bomo v letu 2007 po napovedih prišli celo nekaj malega pod 0,6%, kar je znatno znižanje glede na prejšnje obdobje. Konsolidiran javni dolg sektorja države bo od leta 2004, ko je znašal 27,6% BDP oziroma 7 tisoč 356 milijonov evrov, padel konec tega leta na 25,6% BDP oziroma na 8 tisoč 490 milijonov evrov ali kar za 2 odstotni točki BDP. V nominalnem znesku se sicer javni dolg povečuje, ker se povečuje nominalno tudi BDP, kar pa ni nič narobe, saj se ne povečuje zaradi tekoče porabe, temveč zaradi investicijskih vlaganj. Zadolževanje za namen investicijskih vlaganj je v proračunski teoriji tako imenovano zlato pravilo zadolževanja in ga imajo v svojo zakonodajo vgrajenega tudi take države, kot je, na primer, Velika Britanija, zadolževanje za investicijska vlaganja je v državi dovoljeno, seveda do neke določene višine. Ta vlaganja bodo seveda koristila tudi prihodnjim generacijam, in to je potrebno poudariti. Tudi za prihodnje generacije. Pomembno je, da se javni dolg znižuje kot relativni delež v BDP-ju. S tem merilom, torej relativnim deležem v BDP-ju, meri javni dolg tudi Evropska unija pri izpolnjevanju kriterijev iz Maastrichta. V zvezi z zadolževanjem pa je potrebno opozoriti na nestrokovno in namerno zavajanje Poslanske skupine Zares in Poslanskega kluba LDS v njihovem predlogu oziroma pozivu, naj država v zakonu o izvrševanju proračuna obseg zadolževanja za leto 2008 v višini 1,57 milijarde evrov in v letu 2009 v višini 868,5 milijonov evrov prepolovi. Ta njihovo poziv, mimogrede, je objavljen tudi v enem izmed današnjih poslovnih dnevnikov. In zakaj gre pri tem za zavajanje? Zato, ker gornja meja zadolževanja pomeni bruto zadolževanje, iz katere se odplača zapadli javni dolg preteklih let. Pomembna je namreč le neto višina zadolževanja, to je za financiranje letnega tekočega primanjkljaja. Ta pa se, kot vemo, v letih 2008 in 2009 občutno znižuje na 230 milijonov evrov oziroma na 125 milijonov evrov. Gibanje tega - oziroma ti podatki so razvidni tudi iz grafikona, ki ga imate na zaslonih. Tudi za ta grafikon velja, da je pripravljen po ESA-95, in tudi iz tega grafikona se jasno vidi trend od leta 2005 do 2007, ko je odgovornost za javne finance prevzela ta koalicija. Slovenija bo tako že leta 2007 dosegla ambiciozen srednjeročni cilj - znižati primanjkljaj celotnega sektorja države pod 1% BDP-ja, ki ga je novim državam članicam v letu 2005 določila Evropska unija s ciljem uresničevanja Pakta stabilnosti in rasti. S tem smo ne samo dosegli, ampak celo hkrati presegli zadani cilj v koalicijski pogodbi, to je zmanjšati delež celotne javne poraba BDP za 2% točki. Dejansko bomo že v letu 2007 delež odhodkov v bruto domačem proizvodu znižali za 3% točke, in sicer s 46,5% v letu 2004, na 43,5% BDP. Poudariti pa je treba, da smo proračunski primanjkljaj na ravni države v zadnjih treh letih zmanjšali ob hkratnem zmanjšanju davčnih bremen vsem davkoplačevalcem. V tem obdobju se je namreč zmanjšal tudi delež prihodkov sektorju države v BDP-ju. Leta 2004 so znašali prihodki države v BDP-ju 44,2%, v letu 2006 so se znižali na 43%. Torej za 1,2% točke. To smo dosegli z davčno reformo, ki bo svoje celovite rezultate pokazala šele v letu 2008. Takrat bo tudi obračun davka iz dohodnine oziroma dobička za leto 2007. Zato se bo delež prihodkov sektorja države BDP leta 2008 še nadalje znižal na 42,7% ali za skupaj 1,5% točke glede na leto 2004. Davčno breme bo manjše tudi zaradi znižanja davka na izplačane plače, ki se postopno znižuje in bo leta 2009 v celoti odpravljen. Z znižanjem stopenj dohodnine in njihovo manjšo progresivnostjo so manjši skupni davki od plač. Na podlagi novega Zakona o davku na dohodek bo relativno manjša tudi obdavčitev dobička, ta se znižuje s stopnje 25% postopno na 20%. Pri tem velja opozoriti, da nekateri poslanci opozicije zavajajo, ko navajajo, da se obdavčitev dobička povečuje ali ne zmanjšuje in pri tem kot kazalec za to trditev uporabljajo delež davka od dobička v vseh davčnih proračunskih prihodkih. S spremembo tovrstne obdavčitve je treba meriti s kazalcem deleža davka na dobiček v celotnih prihodkih ali v dobičku podjetij oziroma gospodarstva. Učinki davčne reforme se kažejo v prvih devetih mesecih leta 2007 v zaostajanju rasti javnofinančnih prihodkov za gospodarsko rastjo. Ta koalicija torej ukinja in znižuje davke, kar se doslej v tej državi še ni dogodilo. Vsi ti verodostojni podatki nedvoumno dokazujejo, da Vlada vodi vsa tri leta pravilno in skrbno fiskalno politiko. Fiskalna politika v zadnjih treh letih je skupaj z drugimi ekonomskimi politikami in našo vključitvijo v enoten evropski trg blaga in storitev ter kapitala prispevala doslej k najvišji gospodarski rasti v Sloveniji. Res je, da je bila tudi v svetovnem gospodarstvu v tem obdobju gospodarska rast najvišja po letu 1999, predvsem zaradi razvoja Kitajske, Indije in drugih velikih trgov, toda dejstvo je, da vse države članice Evropske unije niso tako uspešne kot Slovenija. V letu 2006 je bila naša gospodarska rast za 2,7% višja od povprečja Evropske unije. V Evropski monetarni uniji, v kateri je 13 držav, sta imeli od Slovenije hitrejšo oziroma višjo rast samo Irska in Luksemburg. V letu 2005 smo dosegli 4,1% gospodarsko rast, v letu 2006 že 5,7%. V prvem polletju letos je bila gospodarska rast že 6,5% in ta gospodarska rast je posledica vedno večje rasti izvoza kot tudi investicijskih vlaganj, zato lahko zagotovo trdimo, da je vsekakor zdrava. Tudi najnovejši podatki za avgust 2007 kažejo rast domače industrijske proizvodnje in znotraj nje predelovalnih dejavnosti. V primerjavi z lanskim avgustom je bila proizvodnja predelovalnih dejavnosti letos realno višja za 10,6%. Med majem in avgustom letošnjega leta se je tako izvoz blaga povečeval hitreje od uvoza, kar je prispevalo k počasnejši rasti primanjkljaja tekočih transakcij plačilne bilance. Nominalno se ja namreč izvoz avgusta povečal za 25,5%, uvoz pa le za 20,8. Tudi tekoči podatki kažejo zdravo rast gospodarstva. Dejavnik gospodarske rasti torej ni državna poraba, kot skuša prikazati opozicija in posamezni komentatorji tudi v nekaterih poslovnih dnevnikih. Državna poraba je bila leta 2000 merjena kot delež v BDP-ju 19,3% in prav toliko leta 2006, za leto 2007 pa je delež ocenjen nižje, in sicer na 18,8% BDP-ja. Raste pa v Sloveniji v tem obdobju delež potrošnje za investicije, v osnovna sredstva, tako v zasebnem sektorju kot tudi za gradnjo prometne infrastrukture. Investicije v osnovna sredstva v sedanjem obdobju pa bodo podlaga novi gospodarski aktivnosti in s tem tudi gospodarski rasti v naslednjih letih. V obdobju te koalicije se je odprlo skoraj 70 tisoč delovnih mest. Stopnja registrirane brezposelnosti oziroma število registriranih brezposelnih oseb je bilo leta 2004 90 728, julija 2007 pa le še 70 134. To pomeni, da se je v tem obdobju efektivno odprlo več kot 20 tisoč delovnih mest oziroma se je ta brezposelnost znižala za omenjene številke. Zato imamo v tretjem tromesečju tega leta doslej najnižjo stopnjo brezposelnosti, le še 4,6%. Zaradi tega se Slovenija že srečuje s pomanjkanjem delavcev, zlasti v gradbeništvu in v nekaterih drugih predelovalnih dejavnostih, vendar kot ugotavlja UMAR v svojem zadnjem ekonomskem ogledalu, večje povpraševanje po delavcih še ne vpliva na pospešeno rast plač. Mimogrede, povprečna bruto plača je bila v septembru leta 2007 1259 evrov in neto plača 820 evrov. Stopnje gibanja registriranja brezposelnosti vidimo tudi na grafu, če odmislimo tisto prvo obdobje v začetku 90-ih zaradi velikih političnih, družbenih in gospodarskih sprememb, ugotavljamo, da se je to zniževanje gibalo nekako enakomerno. En viden prelom opazimo v letu 2005 in od leta 2005, kot je že bilo prej tudi v številkah pokazano, se ta brezposelnost močno ali pa še bolj pospešeno znižuje. Ugodni poslovni rezultati v gospodarstvu in davčna razbremenitev obdavčitve plač so v gospodarstvu oziroma zasebnem sektorju vplivali na rast plač. V 8 mesecih tega leta so bile po zadnjih podatkih UMAR-ja v zasebnem sektorju bruto plače nominalno za 6,5% višje kot v enakem obdobju lani, zaradi davčnih razbremenitev je bila realna rast neto plač v zasebnem sektorju višja za nekaj več kot 2 odstotni točki. V javnem sektorju je bila nominalna rast bruto plač 5,7%, nominalna rast neto plač pa 7,9%. Neto plače so se zaradi davčne razbremenitve, to je uvedbe višje splošne olajšave pri dohodnini, realno povečale tudi v javnem sektorju. Ob vseh teh dosežkih v obdobju sedanje vladne koalicije pa seveda nismo zadovoljni z relativno visoko rastjo cen v zadnjih treh mesecih tega leta. Toda povedati je treba in tudi nekajkrat ponoviti, da Slovenija ni vstopila v evroobmočje s 1. januarjem 2007 brez inflacije ali z inflacijo 0%, njena inflacija je bila tedaj na ravni 3% in je bila za 1 odstotno točko višja od povprečja v evroobmočju, pa smo kljub temu izpolnili pogoje za vstop v Evropsko monetarno unijo. Ta naša izhodiščno večja inflacija je bila v Evropski uniji oziroma Evropski monetarni uniji znana in pričakovana, saj smo tudi ob vstopu imeli 2,5-krat višjo gospodarsko rast od povprečja Evropske unije. Evropska komisija in Evropska centralna banka zato tudi ne pričakujeta, da bo naša država imela enako inflacijo kot ostalih 12 članic evroobmočja. Vse evropske institucije vedo, da je Slovenija po prevzemu evra vstopila v obdobje tako imenovane konvergence ali izenačevanja cen s cenami teh držav, ki bo trajalo kar nekaj let. Zato Evropska unija priznava Sloveniji višjo inflacijo za tako imenovani Balassa-Samuelsonov kriterij, ki dovoljuje, da ima nova članica evroobmočja za okoli 1 odstotno točko višjo inflacijo od tiste, ki jo na splošno določajo kriteriji iz Maastrichta. Problem je, če z domačo inflacijo presežemo tudi ta kriterij, in to se je pri nas tudi dejansko zgodilo. Povprečna slovenska inflacija je bila v 9 mesecih letos 2,8%, medletna inflacija pa 3,5%. Po oktobrskih podatkih je bila povprečna inflacija 4,2% in medletna 5,1%. Bi pa rad izrazil svoje nestrinjanje s tem, kar je javno poslanec Milan Martin Cvikl izjavljal prejšnji teden v času poteka izredne seje o zaupnici Vladi in je na televiziji povsem lažno navajal, da je sedanja inflacija dvakrat višja od stopnje gospodarske rasti. To seveda ne drži, takih dezinformacij oziroma nestrokovnih izjav si poslanec, po izobrazbi ekonomist, ne bi smel privoščiti. Z inflacijo namreč merimo stopnjo nominalne rasti cen, stopnja gospodarske rasti pa je izražena realno, ob tem je bila inflacija 5,1% realno, gospodarska rast pa 6,5%, torej je gospodarska rast višja. Je pa res, da je pa nominalna gospodarska rast 11,6%. Ekonomist se prav gotovo nič ne sramuje svojega neznanja, ki ga izpričuje verjetno samo zato, da bi pridobival pri nepodučenih politične točke. Podobno relativno povečanje inflaciji septembra, oktobra tega leta je zabeležilo tudi evroobmočje. Tako je v.d. direktorja UMAR-ja na sobotni seji Odbora za finance in monetarno politiko pojasnil, da je bila povprečna inflacija evroobmočja septembra 1,9% in v oktobru je porasla na 2,6% oziroma za 45%. Slovenska inflacija pa je bila septembra v višini 3,5% in je porasla v oktobru na 5,1% oziroma za 55% oziroma za 10 odstotnih točk več kot na evrobomočju. To dejstvo pove, da imata evropska inflacija in slovenska inflacija iste vzroke. Glavna dejavnika domače inflacije sta rast cen nafte in rast cen hrane na svetovnih trgih, ki se je prenesla na evropski in tudi na naš trg. Cene hrane so se v Sloveniji na medletni ravni oktobra povišale kar za 12,3% in k skupni inflaciji prispevale skoraj polovico. Drug pomemben dejavnik naše inflacije je ras cen naftnih derivatov na svetovnih trgih. Vemo, da se tam cena sodčka nafte bliža že 100 dolarjem. Ker ima poraba hrane in goriv v košarici povprečnega slovenskega državljana višjo utež oziroma ponder zaradi nižjih skupnih dohodkov kot v državah z višjim BDP in dohodkom na prebivalca, je pri nas vpliv povečanja cen hrane in goriv na skupno inflacijo sorazmerno večji in potrošnike z nižjimi dohodki povečanje cen hrane tudi relativno bolj prizadene. Za sedanjo relativno višjo inflacijo zato ni kriva Vlada Republike Slovenije. Vlada je nasprotno v skladu s pristojnostmi pomembno prispevala k uravnavanju inflacije z zniževanjem trošarin, z nadzorom nad reguliranimi cenami, ki so rasle manj od tržnih, in s preudarno proračunsko politiko. Kot primer lahko navedemo trošarino za gorivo, ki jo je Vlada znižala na minimalno možno stopnjo, ki je še sprejemljiva oziroma ki jo dovoljuje tudi EU. Pri inflaciji pa je prav gotovo prispevala tudi višja gospodarska rast, od katere ima korist celotna družba. Znano je, da je relativno visoko inflacijo imela na primer tudi Irska kot ena izmed najbolj hitro se razvijajočih držav članic EU. Vendar irska vlada zato ni umetno zaustavila gospodarske rasti - po mnenju nekaterih opozicijskih poslancev naj bi v Sloveniji gradnjo cest upočasnili, ker naj bi povzročala tako imenovano ""pregrevanje gospodarstva"". Slovenija žal nima nemških cest in železnic. Tudi nismo na takšni stopnji razvoja in si kljub visoki gospodarski rasti ne moremo privoščiti proračunskega presežka. Zaostanek v razvoju, ki se je nabiral v dolgih letih, je potrebno postopno zniževati in postopno znižujemo tudi primanjkljaj. Po drugi strani pa Slovenija potrebuje sodobno prometno infrastrukturo, da si bo zagotovila enakomeren in čim bolj skladen regionalni razvoj, sedanji in prihodnji. Prometna infrastruktura, ki jo gradi sedanja generacija, bo služila tudi prihodnjim. Zato z vidika proračunskega načela medgeneracijske poštenosti ni nič narobe, če posojila za financiranje prometne infrastrukture plačujejo tudi prihodnje generacije. Ta boljša prometna infrastruktura pa bo prav gotovo zagotovila nadaljnjo gospodarsko rast, razvoj in blaginjo tudi za prihodnje generacije. V Poslanski skupini Slovenske demokratske stranke pa smo zaskrbljeni nad neupravičenim dejavnikom rasti cen hrane v naši državi, to je nad rastjo cen, ki jo po našem prepričanju neupravičeno povzročajo trije trgovci, ki obvladujejo 80% slovenskega trga, to so Mercator, Tuš in Spar. V zadnjih dnevih je bilo v javnosti slišati, da so pritiski na dobavitelje oziroma proizvajalce s strani treh trgovskih verig že nevzdržni. Ni nujno, da se ti trije trgovci med sabo formalno dogovarjajo o povišanju marž hrane, gre za problem tihega dogovora, dogovora s posnemanjem tako, da največji trgovec zviša ceno, ostala dva in potem še ostali manjši trgovci pa mu sledijo. Problemi visokih cen hrane pa v Sloveniji očitno izhajajo tudi iz nezadostne konkurenčnosti živilskopredelovalne industrije kot tudi iz njene prevelike tudi kapitalske povezanosti s trgovino. Družbeno neodgovorno je ravnanje velikih trgovcev in živilskopridelovalnih podjetij, ko dobičke kujejo tudi z neupravičenim višanjem cen kruha kot osnovnega živila. V to smo se lahko prepričali v zadnji oddaji TV Slovenija v Tarči, v kateri smo lahko videli, kako se dogovarjata in nepregledno oblikujeta cena kruha Mercator in Žito. Veliko lahko pri nadaljnjem zaustavljanju cen hrane naredimo tudi sami potrošniki, če ne bomo pripravljeni plačati oziroma kupovati blaga z neupravičeno povišanimi cenami. Na to nas tudi opozarja Zveza potrošnikov Slovenije. Poslanci Poslanske skupine Slovenske demokratske stranke pričakujemo, da bo Vlada Republike Slovenije znala poiskati najboljše rešitve za preprečitev posledic usklajenega delovanja trgovcev tudi s pomočjo tujih izkušenj in tujih strokovnjakov, če bo potrebno. Urad za varstvo konkurence bo s spremembo zakonodaje in kadrovsko usposobitvijo moral delovati hitreje in predvsem učinkoviteje. To od tega urada pričakujemo že ob napovedanemu skorajšnjemu dvigu cen elektrike. Spoštovane poslanke, spoštovani poslanci in vsi, ki nas spremljate, Proračuna Republike Slovenije za leti 2008 in 2009 sta načrtovana izhajajoč iz dobrih dosežkov triletnega razvoja sedanje koalicije. Če pogledamo proračun 2008. Glede tega proračuna je največja opozicijska stranka Socialnih demokratov pozvala koalicijo, naj ne sprejemamo sprememb proračuna za leto 2008 in naj torej ostanemo pri že sprejetem proračunu. Zato bom v imenu poslanske skupine pojasnil zlasti tisto stališče do proračuna, ki se nanaša na njegove spremembe. Zakaj torej v poslanski skupini podpiramo predlog rebalansa proračuna? Podpiramo ga zato, ker bo na podlagi sprememb prvotno načrtovani primanjkljaj državnega proračuna za leto 2008 v višini 307 milijonov evrov znižan na 230 milijonov evrov in bo znižan s prvotnih 0,9 BDP-ja na 0,6% BDP-ja. Torej, na raven, ki bo dosežena tudi z realizacijo proračuna za leto 2007. In upamo tudi, da bo naše pojasnilo slišal tudi predsednik Socialnih demokratov Borut Pahor ki je nedavno pojasnjeval, da njegova stranka nasprotuje spremembam proračuna za leto 2008, ker se s temi spremembami veča primanjkljaj, kar je popolnoma napačno. Primanjkljaj se v resnici zmanjšuje. Res je, da se s spremembami povečuje nominalni skupni znesek prihodkov in odhodkov za leto 2008, za 5% glede na sprejeti proračun 2008. Toda skupno povečanje prihodkov državnega proračuna za 496 milijonov evrov in skupno povečanje odhodkov za 420 milijonov evrov zahtevajo sedanje razvojne potrebe in hkrati načrtovana rast BDP v letu 2008. Rast BDP za leto 2008 je načrtovana dokaj konzervativno. UMAR je realno gospodarsko rast za leto 2008 ocenil na 4,6, medtem ko bo letošnja rast po njegovi oceni 5,8% in bo glede na sedanja gospodarska gibanja zagotovo dosežena ali celo višja. Po oceni gospodarske rasti za leto 2008 v višini 4,6% je UMAR upošteval oktobrsko napoved Mednarodnega denarnega sklada in Evropske unije glede svetovne gospodarske rasti za 2008, ki je 4,8, medtem ko je letošnja svetovna gospodarska rast napovedana v višini 5,2%. V letu 2007 bo Slovenija imela dejansko za najmanj 0,4% višjo gospodarsko rast od svetovne, vendar je UMAR za leto 2008 napovedal slovensko gospodarsko rast obratno, za 0,2 nižjo od svetovne. Zato je ocena, na kateri temeljijo predlagane spremembe proračuna za leto 2008, konzervativna. Če pogledamo prihodke in očitek, da je načrtovanje prihodkov v spremenjenem proračunu za leto 2008 nerealno, ker je med njimi za 193 milijonov evrov povečan obseg prihodkov iz naslova koriščenja sredstev iz evropskih skladov in je neprimeren. Vendar pa Slovenija mora nekaj storiti, nekaj in vse potrebno in usmeriti ves napor v to, da bo čim prej porabila sredstva, ki jih ima na razpolago v evropskem proračunu, v finančni perspektivi do leta 2013. Kar se tiče odhodkov, pa lahko v naši poslanski skupini ugotovimo naslednje. Izkazane povečanje sredstev za blaga in storitve v višini 145,5 milijona evrov ali za 17,2% je na prvi pogled visoko, toda ko upoštevamo, da je kar 105 milijonov evrov od tega povečanja izkazano zaradi organizacijskih sprememb glede financiranja in vzdrževanja železniške infrastrukture, ki je bilo pred tem evidentirano izven državnega proračuna, v drugi državni enoti, to je v agenciji, vidimo, da teh 105 milijonov evrov ne pomeni dejanskega povečanja odhodkov sektorja države po ESA 1995. Ostalo povečanje odhodkov iz naslova blaga in storitev za skupaj 40 milijonov evrov se nanaša večinoma na enkratne in upravičene izdatke za financiranje potreb predsedovanja EU, za ureditev južne in schengenske meje ter za razvoj E-uprave. Izkazano povečanje sredstev za nakup in gradnjo osnovnih sredstev za 242 milijonov oziroma za 60% je prav tako v največjem obsegu posledica tehničnih sprememb v izkazovanju financiranja obnove železniške infrastrukture, to je prenosa z agencije na Ministrstvo za promet. Povečanje sredstev za investicije in investicijskih transferji podjetjem za 82,7% milijonov evrov je povezano z načrtovanjem, povečanjem, koriščenju sredstev iz skladov EU. Načrtovano povečanje sredstev za plače za 5,5% je posledica potrebe zagotovitve višjih pravic porabe za izvedbo projekta zmanjšanja sodnih zaostankov, za uveljavitev Zakona o Slovenski vojski in za začetek odpravljanja plačnih nesorazmerij v javnem sektorju. Programsko področje zunanje politike in mednarodno pomoč bo dobilo za 26% več sredstev predvsem zaradi potreb predsedovanja Evropske unije in povečanja mednarodnega sodelovanja in konzularnega delovanja. Programsko področje administrativne službe in javne storitve bo dobilo 17% več, za štiri glavne programe: odprava plačnih nesorazmerij, informatizacije uprave, gospodarjenje z nepremičninami in kot že prej enkrat omenjeno, predsedovanje Evropski uniji. Na področju lokalne samouprave, je sicer tehnično, formalno zmanjšanje sredstev za 101 milijon evrov, vendar gre za prenos na druge proračunske programe, na katerih je izkazano financiranje iz evropskih skladov. Na programu področje notranjih zadev in varnosti se sredstva povečujejo za 20 milijonov evrov ali 3% predvsem zaradi urejanja južne meje. Na področju pravosodja, se sredstva povečujejo za 13,4 milijone evrov ali za 6% sodni veji oblasti s ciljem hitrejšega odpravljanja sodnih zaostankov. Na programskem področju kmetijstvo, gospodarstvo in ribištvo se sredstva povečujejo za 25%, s čimer so zagotovljena dodatna sredstva za izvajanje ukrepov programa razvoja podeželja ter sredstva za neposredna plačila v kmetijstvu v obdobje nove finančne perspektive. Na področju prometne infrastrukture se sredstva povečujejo za 40%, pri čemer je povečanje predvsem posledica že prej omenjenih organizacijskih sprememb financiranja železniške infrastrukture. In na programskem področju gospodarstvo se sredstva povečujejo za 32 milijonov evrov ali 23% in bo tako na tem proračunskem področju namenjeno 177 milijonov evrov za pospeševanje podjetniških aktivnosti in pospeševanju ter promocijo turizma. Na področju varovanja okolja se sredstva zmanjšujejo za 67 milijonov evrov zaradi spremembe ureditve sofinanciranja okoljske komunalne strukture, in sicer gre za vrnitev na sistem, ki je veljal do 1.1.2007. Na programskem področju zdravstvenega varstva je 10 milijonov evrov več ali 13% namenjeno investicijam v zdravstvo. Na področju kulture, šolstva, nevladnih organizacij je zagotovljenih 8,1% več sredstev. Sredstva se povečujejo predvsem za potrebe ohranjanja kulturne dediščine, ter za investicije v kulturo, kot so SNG Opera, Moderna galerija, Metelkova in tako naprej. Na področju izobraževanja se sredstva prav tako povečujejo in bo skupno namenjeno v letu 2008, 17,6% vseh proračunskih odhodkov. Na področju socialnega varstva se sredstva povečujejo za 6,3%, povečanje je potrebno predvsem za izplačilo starševskih nadomestil, izhajajoč iz potreb realizacije leta 2007. V poslanski skupini Slovenske demokratske stranke bomo spremembe proračuna za leto 2008 podprli, ker menimo, da so utemeljene. Ker pa hkrati vemo, da z večjo gospodarnostjo in učinkovitostjo poslovanja vedno mogoče tudi kaj privarčevati, pričakujemo, da si bodo ministrstva in drugi neposredni in posredni proračunski porabniki prizadevali za dodatno varčevanje in s tem tudi za nadaljnje dejansko zmanjševanje skupne javne porabe. In če na kratko pogledam še proračun za leto 2009, dopolnjen predlog, je pripravljen na podlagi zadnjih makroekonomskih izhodišč proračunskega memoranduma za leti 2008 in 2009. Realna rast družbenega proizvoda ali gospodarstva je načrtovana za leto 2009 v višini 4,3%. Na tej podlagi v proračunu za leto 2009 je načrtovanih skoraj 9 milijard prihodkov in 9,1 milijard odhodkov. Prihodki proračuna za leto 2009 se tako v primerjavi s predlogom sprememb proračuna za 2008 znižujejo za 0,6% točke BDP, medtem pa se proračunski odhodki znižujejo za 1% točko BDP-ja. Primanjkljaj proračuna za leto 2009 je načrtovan samo v višini 125 milijonov evrov ali v višini 0,3% BDP-ja, kar pomeni, da je načrtovan za 50% nižje, kot je to predvideno v rebalansu za leto 2008. Tudi konsolidirani javnofinančni primanjkljaj celotne države bo predvidoma v letu 2009 znašal 125 milijonov evrov oziroma 0,3% BDP-ja. Kar se tiče prihodkov, za leto 2009 je glede na leto 2008 načrtovana porast v višini 4,1%, na približno taki ravni rasti so načrtovani tudi skupni davčni prihodki. Že danes pa je jasno, da bodo drugo leto potrebne spremembe v načrtu davčnih prihodkov zaradi uresničitve odločbe Ustavnega sodišča na področju urejanja, financiranja lokalne samouprave. Rast skupnih odhodkov je v letu 2009, glede na leto 2008 načrtovana v višini 2,8%, torej pomembno nižje od rasti prihodkov in nižje od rasti BDP-ja. Zato je proračun za leto 2009 pripravljen varčevalno. Znotraj teh skupnih odhodkov oziroma porabe je pomembno povečanje odhodkov načrtovano za programsko področje znanost in razvoj v skupnem znesku 313 milijonov evrov, kar je 18,9% več glede na leto 2008. Delež teh izdatkov bo znašal 0,81% BDP, na ta način bo ta koalicija sredstva za znanost in tehnološki razvoj v primerjavi z letom 2004 povečala kar za 91%. Za izobraževanje bo za leto 2009 namenjenih glede na leto 2008 4,6% več sredstev. Proračunski odhodki za zaposlovanje in brezposelnost so v letu 2009 načrtovani sicer za 4 odstotne točke nižje kot v letu 2008, vendar ne zato, ker bi na tem področju varčevali, temveč zato, ker se zaradi zniževanja stopnje brezposelnosti znižujejo tudi tovrstne potrebe. Za programe socialnega varstva bo v letu 2009 namenjenih za 1% več sredstev, kar pa vsekakor ne pomeni relativnega zmanjšanja sedanjih pravic za socialno ogrožene. Manjše povečanje od povprečja je predvideno zaradi zmanjšanja števila oseb, potrebnih takih pomoči. Navidezno znižanje odhodkov je predvideno za leto 2009 glede na leto 2008 na programskem področju lokalne samouprave, vendar samo zaradi tehnično spremenjenega načina izkazovanja porabe za prometno infrastrukturo, stanovanjsko gradnjo, varovanje okolja na lokalni ravni, sredstva sicer ostanejo občinam, vendar so izkazana na programih, ki izražajo namen oziroma vsebino porabe. Za programsko področje kmetijstvo, gozdarstvo in prehrano ostajajo proračunska sredstva za leto 2009 na skoraj enaki ravni kot leta 2008, saj so v letu 2008 temu področju dodeljena skladno z enotno kmetijsko politiko članic EU relativno visoka sredstva. V letu 2009 se odhodki glede na leto 2008 znižajo na področju notranjih zadev zaradi zaključenih investicij in naložb v južno mejo. Glede na vse navedeno v poslanski skupini menimo, da je proračun za leto 2009 načrtovan skladno z realnimi možnostmi ter varčevalno in razvojno, zato ga bomo sprejeli. Torej, še enkrat, v Poslanski skupini Slovenske demokratske stranke bomo podprli rebalans proračuna za leto 2008 in proračun za leto 2009, kljub nekaterim kritikam, kljub nekaterim črnogledim napovedim, ki so bile izražene, ampak tega smo že vajeni. Nič od tistega, kar je bilo napovedano, se ni uresničilo, ni bilo treba dvigniti DDV, ni se zrušila pokojninska blagajna, ko smo začeli pokojnine usklajevati z rastjo plač, pa še mnoge druge črnoglede napovedi se niso uresničile. Zato mislimo, da ta proračun, tak kot je, zagotavlja stabilno delovanje države v naslednjih dveh letih, zato, kot že rečeno, ga bomo podprli. Hvala lepa."
5,ParlaMint-SI_2007-11-26-SDZ4-Izredna-30.u22,SDS,0.51220703125,2007-11-26,0.9387163519859314,"Najlepša hvala za besedo, gospod predsednik. Spoštovani predstavniki Vlade, spoštovane poslanke in poslanci! Kadarkoli načrtujemo prihodno delovanje, moramo izhajati iz doseženega stanja, zato bom v uvodu predstavitve stališč Poslanske skupine Slovenske demokratske stranke do predloga proračuna za leto 2008 in leto 2009 najprej opozoril na sicer znane in najpomembnejše pokazatelje, ki pojasnjujejo današnje dobro stanje in gibanja v slovenskih javnih financah in s tem na dosežke v vodenju fiskalne politike in drugih ekonomskih politik te koalicije. To je potrebno storiti in tudi ponoviti zato, ker nekateri predstavniki opozicij nenehno potvarjajo dejanske podatke, čeravno dobro vedo, kateri so ti podatki točni, relevantni in čeravno so strokovnjaki, ekonomisti s tega področja. In kakšni so dosežki države v obdobju, ko ji vlada sedanja koalicija? V zadnjih treh letih se znižuje primanjkljaj državnega proračuna kot tudi celotnega sektorja države, na ravni katerega Evropska unija presoja naše izpolnjevanje kriterijev iz Maastrichta ali Pakta stabilnosti in rasti. Leta 2004 je bil primanjkljaj na ravni celotnega sektorja države 2,3% bruto domačega proizvoda, v letu 2005, to je pa prvo leto te koalicije, se je že pomembno znižal na 1,5 BDP in v letu 2006 na 1,2% BDP. V letošnjem letu, torej v letu 2007, bo po sedanji oceni, ki bo dokaj natančna, glede na to, da se že približujemo koncu leta, znašal primanjkljaj celotnega sektorja države le še nekaj manj kot 0,6% BDP. Kako uspešne so bile prejšnje koalicije in kako uspešna je sedanja, pa se lahko nazorno vidi tudi iz diagrama, ki ga vidite na zaslonih. Prosil bi vas, spoštovane poslanke in poslanci, da si pozorno pogledate te podatke oziroma to sliko, ker očitno ne uspemo večine prepričati s številkami in besedami, mogoče bo k temu kaj zalegla tudi ta slika. Podatki so pripravljeni po ESA-95, tako da ni nikakršnega dvoma v verodostojnost teh podatkov; če so podatki dobri, sprejemljivi za EU, potem mislim, da morajo biti dobri tudi za našo interno uporabo. Vidimo, da se je v letih 2002 do 2004 primanjkljaj gibal nekje v višini 2,5% bruto domačega proizvoda in da je v letu 2004 znašal 2,3%. Ko je nastopila ta koalicija, ta Vlada, se je začel, kot že prej omenjeno, ta primanjkljaj zniževati in se je v prvem letu znižal na 2,5% in bomo v letu 2007 po napovedih prišli celo nekaj malega pod 0,6%, kar je znatno znižanje glede na prejšnje obdobje. Konsolidiran javni dolg sektorja države bo od leta 2004, ko je znašal 27,6% BDP oziroma 7 tisoč 356 milijonov evrov, padel konec tega leta na 25,6% BDP oziroma na 8 tisoč 490 milijonov evrov ali kar za 2 odstotni točki BDP. V nominalnem znesku se sicer javni dolg povečuje, ker se povečuje nominalno tudi BDP, kar pa ni nič narobe, saj se ne povečuje zaradi tekoče porabe, temveč zaradi investicijskih vlaganj. Zadolževanje za namen investicijskih vlaganj je v proračunski teoriji tako imenovano zlato pravilo zadolževanja in ga imajo v svojo zakonodajo vgrajenega tudi take države, kot je, na primer, Velika Britanija, zadolževanje za investicijska vlaganja je v državi dovoljeno, seveda do neke določene višine. Ta vlaganja bodo seveda koristila tudi prihodnjim generacijam, in to je potrebno poudariti. Tudi za prihodnje generacije. Pomembno je, da se javni dolg znižuje kot relativni delež v BDP-ju. S tem merilom, torej relativnim deležem v BDP-ju, meri javni dolg tudi Evropska unija pri izpolnjevanju kriterijev iz Maastrichta. V zvezi z zadolževanjem pa je potrebno opozoriti na nestrokovno in namerno zavajanje Poslanske skupine Zares in Poslanskega kluba LDS v njihovem predlogu oziroma pozivu, naj država v zakonu o izvrševanju proračuna obseg zadolževanja za leto 2008 v višini 1,57 milijarde evrov in v letu 2009 v višini 868,5 milijonov evrov prepolovi. Ta njihovo poziv, mimogrede, je objavljen tudi v enem izmed današnjih poslovnih dnevnikov. In zakaj gre pri tem za zavajanje? Zato, ker gornja meja zadolževanja pomeni bruto zadolževanje, iz katere se odplača zapadli javni dolg preteklih let. Pomembna je namreč le neto višina zadolževanja, to je za financiranje letnega tekočega primanjkljaja. Ta pa se, kot vemo, v letih 2008 in 2009 občutno znižuje na 230 milijonov evrov oziroma na 125 milijonov evrov. Gibanje tega - oziroma ti podatki so razvidni tudi iz grafikona, ki ga imate na zaslonih. Tudi za ta grafikon velja, da je pripravljen po ESA-95, in tudi iz tega grafikona se jasno vidi trend od leta 2005 do 2007, ko je odgovornost za javne finance prevzela ta koalicija. Slovenija bo tako že leta 2007 dosegla ambiciozen srednjeročni cilj - znižati primanjkljaj celotnega sektorja države pod 1% BDP-ja, ki ga je novim državam članicam v letu 2005 določila Evropska unija s ciljem uresničevanja Pakta stabilnosti in rasti. S tem smo ne samo dosegli, ampak celo hkrati presegli zadani cilj v koalicijski pogodbi, to je zmanjšati delež celotne javne poraba BDP za 2% točki. Dejansko bomo že v letu 2007 delež odhodkov v bruto domačem proizvodu znižali za 3% točke, in sicer s 46,5% v letu 2004, na 43,5% BDP. Poudariti pa je treba, da smo proračunski primanjkljaj na ravni države v zadnjih treh letih zmanjšali ob hkratnem zmanjšanju davčnih bremen vsem davkoplačevalcem. V tem obdobju se je namreč zmanjšal tudi delež prihodkov sektorju države v BDP-ju. Leta 2004 so znašali prihodki države v BDP-ju 44,2%, v letu 2006 so se znižali na 43%. Torej za 1,2% točke. To smo dosegli z davčno reformo, ki bo svoje celovite rezultate pokazala šele v letu 2008. Takrat bo tudi obračun davka iz dohodnine oziroma dobička za leto 2007. Zato se bo delež prihodkov sektorja države BDP leta 2008 še nadalje znižal na 42,7% ali za skupaj 1,5% točke glede na leto 2004. Davčno breme bo manjše tudi zaradi znižanja davka na izplačane plače, ki se postopno znižuje in bo leta 2009 v celoti odpravljen. Z znižanjem stopenj dohodnine in njihovo manjšo progresivnostjo so manjši skupni davki od plač. Na podlagi novega Zakona o davku na dohodek bo relativno manjša tudi obdavčitev dobička, ta se znižuje s stopnje 25% postopno na 20%. Pri tem velja opozoriti, da nekateri poslanci opozicije zavajajo, ko navajajo, da se obdavčitev dobička povečuje ali ne zmanjšuje in pri tem kot kazalec za to trditev uporabljajo delež davka od dobička v vseh davčnih proračunskih prihodkih. S spremembo tovrstne obdavčitve je treba meriti s kazalcem deleža davka na dobiček v celotnih prihodkih ali v dobičku podjetij oziroma gospodarstva. Učinki davčne reforme se kažejo v prvih devetih mesecih leta 2007 v zaostajanju rasti javnofinančnih prihodkov za gospodarsko rastjo. Ta koalicija torej ukinja in znižuje davke, kar se doslej v tej državi še ni dogodilo. Vsi ti verodostojni podatki nedvoumno dokazujejo, da Vlada vodi vsa tri leta pravilno in skrbno fiskalno politiko. Fiskalna politika v zadnjih treh letih je skupaj z drugimi ekonomskimi politikami in našo vključitvijo v enoten evropski trg blaga in storitev ter kapitala prispevala doslej k najvišji gospodarski rasti v Sloveniji. Res je, da je bila tudi v svetovnem gospodarstvu v tem obdobju gospodarska rast najvišja po letu 1999, predvsem zaradi razvoja Kitajske, Indije in drugih velikih trgov, toda dejstvo je, da vse države članice Evropske unije niso tako uspešne kot Slovenija. V letu 2006 je bila naša gospodarska rast za 2,7% višja od povprečja Evropske unije. V Evropski monetarni uniji, v kateri je 13 držav, sta imeli od Slovenije hitrejšo oziroma višjo rast samo Irska in Luksemburg. V letu 2005 smo dosegli 4,1% gospodarsko rast, v letu 2006 že 5,7%. V prvem polletju letos je bila gospodarska rast že 6,5% in ta gospodarska rast je posledica vedno večje rasti izvoza kot tudi investicijskih vlaganj, zato lahko zagotovo trdimo, da je vsekakor zdrava. Tudi najnovejši podatki za avgust 2007 kažejo rast domače industrijske proizvodnje in znotraj nje predelovalnih dejavnosti. V primerjavi z lanskim avgustom je bila proizvodnja predelovalnih dejavnosti letos realno višja za 10,6%. Med majem in avgustom letošnjega leta se je tako izvoz blaga povečeval hitreje od uvoza, kar je prispevalo k počasnejši rasti primanjkljaja tekočih transakcij plačilne bilance. Nominalno se ja namreč izvoz avgusta povečal za 25,5%, uvoz pa le za 20,8. Tudi tekoči podatki kažejo zdravo rast gospodarstva. Dejavnik gospodarske rasti torej ni državna poraba, kot skuša prikazati opozicija in posamezni komentatorji tudi v nekaterih poslovnih dnevnikih. Državna poraba je bila leta 2000 merjena kot delež v BDP-ju 19,3% in prav toliko leta 2006, za leto 2007 pa je delež ocenjen nižje, in sicer na 18,8% BDP-ja. Raste pa v Sloveniji v tem obdobju delež potrošnje za investicije, v osnovna sredstva, tako v zasebnem sektorju kot tudi za gradnjo prometne infrastrukture. Investicije v osnovna sredstva v sedanjem obdobju pa bodo podlaga novi gospodarski aktivnosti in s tem tudi gospodarski rasti v naslednjih letih. V obdobju te koalicije se je odprlo skoraj 70 tisoč delovnih mest. Stopnja registrirane brezposelnosti oziroma število registriranih brezposelnih oseb je bilo leta 2004 90 728, julija 2007 pa le še 70 134. To pomeni, da se je v tem obdobju efektivno odprlo več kot 20 tisoč delovnih mest oziroma se je ta brezposelnost znižala za omenjene številke. Zato imamo v tretjem tromesečju tega leta doslej najnižjo stopnjo brezposelnosti, le še 4,6%. Zaradi tega se Slovenija že srečuje s pomanjkanjem delavcev, zlasti v gradbeništvu in v nekaterih drugih predelovalnih dejavnostih, vendar kot ugotavlja UMAR v svojem zadnjem ekonomskem ogledalu, večje povpraševanje po delavcih še ne vpliva na pospešeno rast plač. Mimogrede, povprečna bruto plača je bila v septembru leta 2007 1259 evrov in neto plača 820 evrov. Stopnje gibanja registriranja brezposelnosti vidimo tudi na grafu, če odmislimo tisto prvo obdobje v začetku 90-ih zaradi velikih političnih, družbenih in gospodarskih sprememb, ugotavljamo, da se je to zniževanje gibalo nekako enakomerno. En viden prelom opazimo v letu 2005 in od leta 2005, kot je že bilo prej tudi v številkah pokazano, se ta brezposelnost močno ali pa še bolj pospešeno znižuje. Ugodni poslovni rezultati v gospodarstvu in davčna razbremenitev obdavčitve plač so v gospodarstvu oziroma zasebnem sektorju vplivali na rast plač. V 8 mesecih tega leta so bile po zadnjih podatkih UMAR-ja v zasebnem sektorju bruto plače nominalno za 6,5% višje kot v enakem obdobju lani, zaradi davčnih razbremenitev je bila realna rast neto plač v zasebnem sektorju višja za nekaj več kot 2 odstotni točki. V javnem sektorju je bila nominalna rast bruto plač 5,7%, nominalna rast neto plač pa 7,9%. Neto plače so se zaradi davčne razbremenitve, to je uvedbe višje splošne olajšave pri dohodnini, realno povečale tudi v javnem sektorju. Ob vseh teh dosežkih v obdobju sedanje vladne koalicije pa seveda nismo zadovoljni z relativno visoko rastjo cen v zadnjih treh mesecih tega leta. Toda povedati je treba in tudi nekajkrat ponoviti, da Slovenija ni vstopila v evroobmočje s 1. januarjem 2007 brez inflacije ali z inflacijo 0%, njena inflacija je bila tedaj na ravni 3% in je bila za 1 odstotno točko višja od povprečja v evroobmočju, pa smo kljub temu izpolnili pogoje za vstop v Evropsko monetarno unijo. Ta naša izhodiščno večja inflacija je bila v Evropski uniji oziroma Evropski monetarni uniji znana in pričakovana, saj smo tudi ob vstopu imeli 2,5-krat višjo gospodarsko rast od povprečja Evropske unije. Evropska komisija in Evropska centralna banka zato tudi ne pričakujeta, da bo naša država imela enako inflacijo kot ostalih 12 članic evroobmočja. Vse evropske institucije vedo, da je Slovenija po prevzemu evra vstopila v obdobje tako imenovane konvergence ali izenačevanja cen s cenami teh držav, ki bo trajalo kar nekaj let. Zato Evropska unija priznava Sloveniji višjo inflacijo za tako imenovani Balassa-Samuelsonov kriterij, ki dovoljuje, da ima nova članica evroobmočja za okoli 1 odstotno točko višjo inflacijo od tiste, ki jo na splošno določajo kriteriji iz Maastrichta. Problem je, če z domačo inflacijo presežemo tudi ta kriterij, in to se je pri nas tudi dejansko zgodilo. Povprečna slovenska inflacija je bila v 9 mesecih letos 2,8%, medletna inflacija pa 3,5%. Po oktobrskih podatkih je bila povprečna inflacija 4,2% in medletna 5,1%. Bi pa rad izrazil svoje nestrinjanje s tem, kar je javno poslanec Milan Martin Cvikl izjavljal prejšnji teden v času poteka izredne seje o zaupnici Vladi in je na televiziji povsem lažno navajal, da je sedanja inflacija dvakrat višja od stopnje gospodarske rasti. To seveda ne drži, takih dezinformacij oziroma nestrokovnih izjav si poslanec, po izobrazbi ekonomist, ne bi smel privoščiti. Z inflacijo namreč merimo stopnjo nominalne rasti cen, stopnja gospodarske rasti pa je izražena realno, ob tem je bila inflacija 5,1% realno, gospodarska rast pa 6,5%, torej je gospodarska rast višja. Je pa res, da je pa nominalna gospodarska rast 11,6%. Ekonomist se prav gotovo nič ne sramuje svojega neznanja, ki ga izpričuje verjetno samo zato, da bi pridobival pri nepodučenih politične točke. Podobno relativno povečanje inflaciji septembra, oktobra tega leta je zabeležilo tudi evroobmočje. Tako je v.d. direktorja UMAR-ja na sobotni seji Odbora za finance in monetarno politiko pojasnil, da je bila povprečna inflacija evroobmočja septembra 1,9% in v oktobru je porasla na 2,6% oziroma za 45%. Slovenska inflacija pa je bila septembra v višini 3,5% in je porasla v oktobru na 5,1% oziroma za 55% oziroma za 10 odstotnih točk več kot na evrobomočju. To dejstvo pove, da imata evropska inflacija in slovenska inflacija iste vzroke. Glavna dejavnika domače inflacije sta rast cen nafte in rast cen hrane na svetovnih trgih, ki se je prenesla na evropski in tudi na naš trg. Cene hrane so se v Sloveniji na medletni ravni oktobra povišale kar za 12,3% in k skupni inflaciji prispevale skoraj polovico. Drug pomemben dejavnik naše inflacije je ras cen naftnih derivatov na svetovnih trgih. Vemo, da se tam cena sodčka nafte bliža že 100 dolarjem. Ker ima poraba hrane in goriv v košarici povprečnega slovenskega državljana višjo utež oziroma ponder zaradi nižjih skupnih dohodkov kot v državah z višjim BDP in dohodkom na prebivalca, je pri nas vpliv povečanja cen hrane in goriv na skupno inflacijo sorazmerno večji in potrošnike z nižjimi dohodki povečanje cen hrane tudi relativno bolj prizadene. Za sedanjo relativno višjo inflacijo zato ni kriva Vlada Republike Slovenije. Vlada je nasprotno v skladu s pristojnostmi pomembno prispevala k uravnavanju inflacije z zniževanjem trošarin, z nadzorom nad reguliranimi cenami, ki so rasle manj od tržnih, in s preudarno proračunsko politiko. Kot primer lahko navedemo trošarino za gorivo, ki jo je Vlada znižala na minimalno možno stopnjo, ki je še sprejemljiva oziroma ki jo dovoljuje tudi EU. Pri inflaciji pa je prav gotovo prispevala tudi višja gospodarska rast, od katere ima korist celotna družba. Znano je, da je relativno visoko inflacijo imela na primer tudi Irska kot ena izmed najbolj hitro se razvijajočih držav članic EU. Vendar irska vlada zato ni umetno zaustavila gospodarske rasti - po mnenju nekaterih opozicijskih poslancev naj bi v Sloveniji gradnjo cest upočasnili, ker naj bi povzročala tako imenovano ""pregrevanje gospodarstva"". Slovenija žal nima nemških cest in železnic. Tudi nismo na takšni stopnji razvoja in si kljub visoki gospodarski rasti ne moremo privoščiti proračunskega presežka. Zaostanek v razvoju, ki se je nabiral v dolgih letih, je potrebno postopno zniževati in postopno znižujemo tudi primanjkljaj. Po drugi strani pa Slovenija potrebuje sodobno prometno infrastrukturo, da si bo zagotovila enakomeren in čim bolj skladen regionalni razvoj, sedanji in prihodnji. Prometna infrastruktura, ki jo gradi sedanja generacija, bo služila tudi prihodnjim. Zato z vidika proračunskega načela medgeneracijske poštenosti ni nič narobe, če posojila za financiranje prometne infrastrukture plačujejo tudi prihodnje generacije. Ta boljša prometna infrastruktura pa bo prav gotovo zagotovila nadaljnjo gospodarsko rast, razvoj in blaginjo tudi za prihodnje generacije. V Poslanski skupini Slovenske demokratske stranke pa smo zaskrbljeni nad neupravičenim dejavnikom rasti cen hrane v naši državi, to je nad rastjo cen, ki jo po našem prepričanju neupravičeno povzročajo trije trgovci, ki obvladujejo 80% slovenskega trga, to so Mercator, Tuš in Spar. V zadnjih dnevih je bilo v javnosti slišati, da so pritiski na dobavitelje oziroma proizvajalce s strani treh trgovskih verig že nevzdržni. Ni nujno, da se ti trije trgovci med sabo formalno dogovarjajo o povišanju marž hrane, gre za problem tihega dogovora, dogovora s posnemanjem tako, da največji trgovec zviša ceno, ostala dva in potem še ostali manjši trgovci pa mu sledijo. Problemi visokih cen hrane pa v Sloveniji očitno izhajajo tudi iz nezadostne konkurenčnosti živilskopredelovalne industrije kot tudi iz njene prevelike tudi kapitalske povezanosti s trgovino. Družbeno neodgovorno je ravnanje velikih trgovcev in živilskopridelovalnih podjetij, ko dobičke kujejo tudi z neupravičenim višanjem cen kruha kot osnovnega živila. V to smo se lahko prepričali v zadnji oddaji TV Slovenija v Tarči, v kateri smo lahko videli, kako se dogovarjata in nepregledno oblikujeta cena kruha Mercator in Žito. Veliko lahko pri nadaljnjem zaustavljanju cen hrane naredimo tudi sami potrošniki, če ne bomo pripravljeni plačati oziroma kupovati blaga z neupravičeno povišanimi cenami. Na to nas tudi opozarja Zveza potrošnikov Slovenije. Poslanci Poslanske skupine Slovenske demokratske stranke pričakujemo, da bo Vlada Republike Slovenije znala poiskati najboljše rešitve za preprečitev posledic usklajenega delovanja trgovcev tudi s pomočjo tujih izkušenj in tujih strokovnjakov, če bo potrebno. Urad za varstvo konkurence bo s spremembo zakonodaje in kadrovsko usposobitvijo moral delovati hitreje in predvsem učinkoviteje. To od tega urada pričakujemo že ob napovedanemu skorajšnjemu dvigu cen elektrike. Spoštovane poslanke, spoštovani poslanci in vsi, ki nas spremljate, Proračuna Republike Slovenije za leti 2008 in 2009 sta načrtovana izhajajoč iz dobrih dosežkov triletnega razvoja sedanje koalicije. Če pogledamo proračun 2008. Glede tega proračuna je največja opozicijska stranka Socialnih demokratov pozvala koalicijo, naj ne sprejemamo sprememb proračuna za leto 2008 in naj torej ostanemo pri že sprejetem proračunu. Zato bom v imenu poslanske skupine pojasnil zlasti tisto stališče do proračuna, ki se nanaša na njegove spremembe. Zakaj torej v poslanski skupini podpiramo predlog rebalansa proračuna? Podpiramo ga zato, ker bo na podlagi sprememb prvotno načrtovani primanjkljaj državnega proračuna za leto 2008 v višini 307 milijonov evrov znižan na 230 milijonov evrov in bo znižan s prvotnih 0,9 BDP-ja na 0,6% BDP-ja. Torej, na raven, ki bo dosežena tudi z realizacijo proračuna za leto 2007. In upamo tudi, da bo naše pojasnilo slišal tudi predsednik Socialnih demokratov Borut Pahor ki je nedavno pojasnjeval, da njegova stranka nasprotuje spremembam proračuna za leto 2008, ker se s temi spremembami veča primanjkljaj, kar je popolnoma napačno. Primanjkljaj se v resnici zmanjšuje. Res je, da se s spremembami povečuje nominalni skupni znesek prihodkov in odhodkov za leto 2008, za 5% glede na sprejeti proračun 2008. Toda skupno povečanje prihodkov državnega proračuna za 496 milijonov evrov in skupno povečanje odhodkov za 420 milijonov evrov zahtevajo sedanje razvojne potrebe in hkrati načrtovana rast BDP v letu 2008. Rast BDP za leto 2008 je načrtovana dokaj konzervativno. UMAR je realno gospodarsko rast za leto 2008 ocenil na 4,6, medtem ko bo letošnja rast po njegovi oceni 5,8% in bo glede na sedanja gospodarska gibanja zagotovo dosežena ali celo višja. Po oceni gospodarske rasti za leto 2008 v višini 4,6% je UMAR upošteval oktobrsko napoved Mednarodnega denarnega sklada in Evropske unije glede svetovne gospodarske rasti za 2008, ki je 4,8, medtem ko je letošnja svetovna gospodarska rast napovedana v višini 5,2%. V letu 2007 bo Slovenija imela dejansko za najmanj 0,4% višjo gospodarsko rast od svetovne, vendar je UMAR za leto 2008 napovedal slovensko gospodarsko rast obratno, za 0,2 nižjo od svetovne. Zato je ocena, na kateri temeljijo predlagane spremembe proračuna za leto 2008, konzervativna. Če pogledamo prihodke in očitek, da je načrtovanje prihodkov v spremenjenem proračunu za leto 2008 nerealno, ker je med njimi za 193 milijonov evrov povečan obseg prihodkov iz naslova koriščenja sredstev iz evropskih skladov in je neprimeren. Vendar pa Slovenija mora nekaj storiti, nekaj in vse potrebno in usmeriti ves napor v to, da bo čim prej porabila sredstva, ki jih ima na razpolago v evropskem proračunu, v finančni perspektivi do leta 2013. Kar se tiče odhodkov, pa lahko v naši poslanski skupini ugotovimo naslednje. Izkazane povečanje sredstev za blaga in storitve v višini 145,5 milijona evrov ali za 17,2% je na prvi pogled visoko, toda ko upoštevamo, da je kar 105 milijonov evrov od tega povečanja izkazano zaradi organizacijskih sprememb glede financiranja in vzdrževanja železniške infrastrukture, ki je bilo pred tem evidentirano izven državnega proračuna, v drugi državni enoti, to je v agenciji, vidimo, da teh 105 milijonov evrov ne pomeni dejanskega povečanja odhodkov sektorja države po ESA 1995. Ostalo povečanje odhodkov iz naslova blaga in storitev za skupaj 40 milijonov evrov se nanaša večinoma na enkratne in upravičene izdatke za financiranje potreb predsedovanja EU, za ureditev južne in schengenske meje ter za razvoj E-uprave. Izkazano povečanje sredstev za nakup in gradnjo osnovnih sredstev za 242 milijonov oziroma za 60% je prav tako v največjem obsegu posledica tehničnih sprememb v izkazovanju financiranja obnove železniške infrastrukture, to je prenosa z agencije na Ministrstvo za promet. Povečanje sredstev za investicije in investicijskih transferji podjetjem za 82,7% milijonov evrov je povezano z načrtovanjem, povečanjem, koriščenju sredstev iz skladov EU. Načrtovano povečanje sredstev za plače za 5,5% je posledica potrebe zagotovitve višjih pravic porabe za izvedbo projekta zmanjšanja sodnih zaostankov, za uveljavitev Zakona o Slovenski vojski in za začetek odpravljanja plačnih nesorazmerij v javnem sektorju. Programsko področje zunanje politike in mednarodno pomoč bo dobilo za 26% več sredstev predvsem zaradi potreb predsedovanja Evropske unije in povečanja mednarodnega sodelovanja in konzularnega delovanja. Programsko področje administrativne službe in javne storitve bo dobilo 17% več, za štiri glavne programe: odprava plačnih nesorazmerij, informatizacije uprave, gospodarjenje z nepremičninami in kot že prej enkrat omenjeno, predsedovanje Evropski uniji. Na področju lokalne samouprave, je sicer tehnično, formalno zmanjšanje sredstev za 101 milijon evrov, vendar gre za prenos na druge proračunske programe, na katerih je izkazano financiranje iz evropskih skladov. Na programu področje notranjih zadev in varnosti se sredstva povečujejo za 20 milijonov evrov ali 3% predvsem zaradi urejanja južne meje. Na področju pravosodja, se sredstva povečujejo za 13,4 milijone evrov ali za 6% sodni veji oblasti s ciljem hitrejšega odpravljanja sodnih zaostankov. Na programskem področju kmetijstvo, gospodarstvo in ribištvo se sredstva povečujejo za 25%, s čimer so zagotovljena dodatna sredstva za izvajanje ukrepov programa razvoja podeželja ter sredstva za neposredna plačila v kmetijstvu v obdobje nove finančne perspektive. Na področju prometne infrastrukture se sredstva povečujejo za 40%, pri čemer je povečanje predvsem posledica že prej omenjenih organizacijskih sprememb financiranja železniške infrastrukture. In na programskem področju gospodarstvo se sredstva povečujejo za 32 milijonov evrov ali 23% in bo tako na tem proračunskem področju namenjeno 177 milijonov evrov za pospeševanje podjetniških aktivnosti in pospeševanju ter promocijo turizma. Na področju varovanja okolja se sredstva zmanjšujejo za 67 milijonov evrov zaradi spremembe ureditve sofinanciranja okoljske komunalne strukture, in sicer gre za vrnitev na sistem, ki je veljal do 1.1.2007. Na programskem področju zdravstvenega varstva je 10 milijonov evrov več ali 13% namenjeno investicijam v zdravstvo. Na področju kulture, šolstva, nevladnih organizacij je zagotovljenih 8,1% več sredstev. Sredstva se povečujejo predvsem za potrebe ohranjanja kulturne dediščine, ter za investicije v kulturo, kot so SNG Opera, Moderna galerija, Metelkova in tako naprej. Na področju izobraževanja se sredstva prav tako povečujejo in bo skupno namenjeno v letu 2008, 17,6% vseh proračunskih odhodkov. Na področju socialnega varstva se sredstva povečujejo za 6,3%, povečanje je potrebno predvsem za izplačilo starševskih nadomestil, izhajajoč iz potreb realizacije leta 2007. V poslanski skupini Slovenske demokratske stranke bomo spremembe proračuna za leto 2008 podprli, ker menimo, da so utemeljene. Ker pa hkrati vemo, da z večjo gospodarnostjo in učinkovitostjo poslovanja vedno mogoče tudi kaj privarčevati, pričakujemo, da si bodo ministrstva in drugi neposredni in posredni proračunski porabniki prizadevali za dodatno varčevanje in s tem tudi za nadaljnje dejansko zmanjševanje skupne javne porabe. In če na kratko pogledam še proračun za leto 2009, dopolnjen predlog, je pripravljen na podlagi zadnjih makroekonomskih izhodišč proračunskega memoranduma za leti 2008 in 2009. Realna rast družbenega proizvoda ali gospodarstva je načrtovana za leto 2009 v višini 4,3%. Na tej podlagi v proračunu za leto 2009 je načrtovanih skoraj 9 milijard prihodkov in 9,1 milijard odhodkov. Prihodki proračuna za leto 2009 se tako v primerjavi s predlogom sprememb proračuna za 2008 znižujejo za 0,6% točke BDP, medtem pa se proračunski odhodki znižujejo za 1% točko BDP-ja. Primanjkljaj proračuna za leto 2009 je načrtovan samo v višini 125 milijonov evrov ali v višini 0,3% BDP-ja, kar pomeni, da je načrtovan za 50% nižje, kot je to predvideno v rebalansu za leto 2008. Tudi konsolidirani javnofinančni primanjkljaj celotne države bo predvidoma v letu 2009 znašal 125 milijonov evrov oziroma 0,3% BDP-ja. Kar se tiče prihodkov, za leto 2009 je glede na leto 2008 načrtovana porast v višini 4,1%, na približno taki ravni rasti so načrtovani tudi skupni davčni prihodki. Že danes pa je jasno, da bodo drugo leto potrebne spremembe v načrtu davčnih prihodkov zaradi uresničitve odločbe Ustavnega sodišča na področju urejanja, financiranja lokalne samouprave. Rast skupnih odhodkov je v letu 2009, glede na leto 2008 načrtovana v višini 2,8%, torej pomembno nižje od rasti prihodkov in nižje od rasti BDP-ja. Zato je proračun za leto 2009 pripravljen varčevalno. Znotraj teh skupnih odhodkov oziroma porabe je pomembno povečanje odhodkov načrtovano za programsko področje znanost in razvoj v skupnem znesku 313 milijonov evrov, kar je 18,9% več glede na leto 2008. Delež teh izdatkov bo znašal 0,81% BDP, na ta način bo ta koalicija sredstva za znanost in tehnološki razvoj v primerjavi z letom 2004 povečala kar za 91%. Za izobraževanje bo za leto 2009 namenjenih glede na leto 2008 4,6% več sredstev. Proračunski odhodki za zaposlovanje in brezposelnost so v letu 2009 načrtovani sicer za 4 odstotne točke nižje kot v letu 2008, vendar ne zato, ker bi na tem področju varčevali, temveč zato, ker se zaradi zniževanja stopnje brezposelnosti znižujejo tudi tovrstne potrebe. Za programe socialnega varstva bo v letu 2009 namenjenih za 1% več sredstev, kar pa vsekakor ne pomeni relativnega zmanjšanja sedanjih pravic za socialno ogrožene. Manjše povečanje od povprečja je predvideno zaradi zmanjšanja števila oseb, potrebnih takih pomoči. Navidezno znižanje odhodkov je predvideno za leto 2009 glede na leto 2008 na programskem področju lokalne samouprave, vendar samo zaradi tehnično spremenjenega načina izkazovanja porabe za prometno infrastrukturo, stanovanjsko gradnjo, varovanje okolja na lokalni ravni, sredstva sicer ostanejo občinam, vendar so izkazana na programih, ki izražajo namen oziroma vsebino porabe. Za programsko področje kmetijstvo, gozdarstvo in prehrano ostajajo proračunska sredstva za leto 2009 na skoraj enaki ravni kot leta 2008, saj so v letu 2008 temu področju dodeljena skladno z enotno kmetijsko politiko članic EU relativno visoka sredstva. V letu 2009 se odhodki glede na leto 2008 znižajo na področju notranjih zadev zaradi zaključenih investicij in naložb v južno mejo. Glede na vse navedeno v poslanski skupini menimo, da je proračun za leto 2009 načrtovan skladno z realnimi možnostmi ter varčevalno in razvojno, zato ga bomo sprejeli. Torej, še enkrat, v Poslanski skupini Slovenske demokratske stranke bomo podprli rebalans proračuna za leto 2008 in proračun za leto 2009, kljub nekaterim kritikam, kljub nekaterim črnogledim napovedim, ki so bile izražene, ampak tega smo že vajeni. Nič od tistega, kar je bilo napovedano, se ni uresničilo, ni bilo treba dvigniti DDV, ni se zrušila pokojninska blagajna, ko smo začeli pokojnine usklajevati z rastjo plač, pa še mnoge druge črnoglede napovedi se niso uresničile. Zato mislimo, da ta proračun, tak kot je, zagotavlja stabilno delovanje države v naslednjih dveh letih, zato, kot že rečeno, ga bomo podprli. Hvala lepa."
5,ParlaMint-SI_2022-01-26-SDZ8-Izredna-94.u4,SDS,0.490234375,2022-01-26,0.008002575486898422,"Hvala za besedo. Spoštovani podpredsednik. Torej, naj predstavim stališče Poslanke skupine Slovenske demokratske stranke k Predlogu Zakona o začasnih ukrepih za preprečevanje energetske revščine. Med razlogi za sprejem zakona je predlagatelj navajal, da so razlog za predlog zakona že realizirane in napovedane podražitve energentov in s tem pomoč pri plačevanju stroškov za nakup energentov socialno ogroženim in revnim. V Poslanski skupini Slovenske demokratske stranke spremljamo razmere in se strinjamo, da se mora država odzvati na vsakršna večja odstopanja, na kateremkoli področju še posebej tudi tokrat, ko so se sicer cene nekaterih energentov že dvignile bolj pa so v ospredju napovedi, da se še bodo. Ugotavljamo tudi, da se cene energentov predvsem ogrevanja dvigujejo zelo različno po državi. V nekaterih občinah so se cene dvignile v drugih ne ali pa so se zgolj simbolično problem vidimo tudi v način odjema in posledično ceno ogrevanja. Nekaterih stanovalci v določenih večstanovanjskih objektih so imeli do slej dogovorjen poslovni odjem in ne gospodinjski, kar je pa sedaj povzročilo precej dražje ogrevanje kot, če bi imeli pogodbeno gospodinjski odjem, zato smo mnenja, da se morajo upravniki stavb in ponudniki zavedati, da ob trenutnih razmerah ne bi smeli biti tako črkobralski do pogodbenih razmerjih do odjemalcev predvsem odjemalcev toplotne energije. V naši poslanski skupini smo tudi mnenja, da se nekatere podražitve izvajajo povsem neopravičeno in dajejo vtis špekulativne narave. Kot se zdi nekateri ponudniki izkoristijo dvig cen za večji zaslužek ne glede na povzročene stiske družinam predvsem tistim z nižjimi prihodki, ki niso pričakovale tako velikih podražitev in jim plačilo v kratkoročni prilagoditvi povzroča res velike težave. Mnogi ponudniki med drugim tudi občinska komunalna podjetja se niso pravočasno pripravila na zimske dni in kurilno sezono, kajti niso opravili zakupa energentov in posledično, zato ljudje plačujejo visoko ceno. Ob tem smo mnenja, da bi morali taki ponudniki del odgovornosti prevzeti tudi na sebe in ne finančno obremenjevati zgolj občank in občanov, ki na to niso bili pripravljeni. Poslanci Poslanske skupine Slovenske demokratske stranke se zavedamo, da sta Vlada in Državni zbor Republike Slovenije, ki je potrjeval predlagane ukrepe za pomoč državljanom in gospodarstvu predvsem poslanci koalicije in nekaterih iz konstruktivne opozicije storila veliko za to, da ljudje in gospodarstvo kljub težki zdravstveni krizi ne občutijo večjih težav. Izplačano je bilo veliko različnih pomoči in pomagano v različnih oblikah. Ob tem so bili zakoni popravljene tudi mnoge krivice. Med drugim so se v mandatu te Vlade v izjemno kratkem času dvignile plače, pokojnine in dodatki ter nadomestila tistim, ki so bili po krivici spregledani od delavcev, študentov, upokojencev do invalidov, enostarševskih in velikih družin, kmetov, vojnih veteranov, itd. Ker se tako koalicijski kot tudi opozicijski poslanci, ki so tokrat pohvalno pripravili zakon, ki pa po našem mnenju zajema preozko skupino pomoči potrebnih ljudi in tudi Vlada, ki zelo podrobno spremlja trende gibanja cen energentov in se tudi zelo zaveda problematike zaradi podražitev ter pripravlja ustrezen in učinkovit zakon, torej vsi skupaj se zavedamo in strinjamo, da je potrebno nemudoma ukrepati. In kot sem že predhodno omenil, da je bila s predlaganim zakonom za preprečevanje posledic podražitev energentov zajeta preozka skupina ljudi, v Poslanski skupini SDS delimo mnenje z Vlado, da je potrebno na problem gledati širše v ukrep s pomočjo je potrebno zajeti večjo skupino ljudi, kajti menimo, da nimajo ali ne bodo imeli težav zgolj socialno ogroženi, ampak še kdo drug. Ker so se na področju energetike odprla tudi mnoga druga vprašanje ne zgolj podražitve nekaterih ponudnikov, ki se niso uspeli pravočasno pripraviti na globalno podražitev, iz takih in drugačnih razlogov, in pa prej v našem stališču omenjenih špekulantov ter nenazadnje tudi določenih uprav in direktorjev energetskih družb oziroma ponudnikov energije, ki si izplačujejo nenormalno visoke plače in nagrade, Vlada obljublja, da hiti s pripravo zakona, ki bo celovito, poudarjam celovito, odgovoril na razmere in potrebe državljanov ter ga bomo kot vse drobe in po meri ljudi ter gospodarstva doslej pripravljene zakone v Poslanski skupini SDS tudi soglasno podprli. Hvala lepa."
5,ParlaMint-SI_2007-07-12-SDZ4-Redna-30.u189,SDS,-0.955078125,2007-07-12,0.005246220622211695,"Hvala lepa za besedo, gospod predsednik. Spoštovani gospod minister, državni sekretar, kolegice in kolegi! Pravzaprav debata nekaterih poslancev, spoštovanih poslancev, je zašla v popolnoma drugo smer, kot je predmet rebalansa, na nek knjigovodski nivo in tudi psihološki nivo. Jaz sploh ne vem, zakaj je treba iskati špice iz nekih drugih tem in celo ne pravilno našpičene. Niti pravi material ni za to, da bi tisto klobaso navijal naprej nekdo, ki nima več argumentov za samo dva razloga, zaradi česar danes obravnavamo rebalans. In to je po mojem vedenju prvi rebalans tekočega proračuna te Vlade. Se pravi, da v tekočem letu izvajanja proračuna se popravlja iz popolnoma razumljivih razlogov. Če samo pogledamo NLB, ki se bo dokapitalizirala zaradi strateške usmeritve, širitve na trge, kjer pravzaprav ne smemo zamujati zato, da se okrepi na teh trgih in razširi svoje območje delovanja, da lastnik, eden od pomembnih lastnikov, ohranja svoj delež. Zakaj? Zato, ker se ta Vlada zaveda; in to tudi ni bilo sporno za večino poslancev - se zaveda pomena banke v svoji državi, ki je sposobna korektno in na pravi način servisirati svoje gospodarstvo. Ne govorim o tem, da mora biti banka v državni lasti, ampak da je močna banka, ki je vsak trenutek sposobna servisirati kvalitetno svoje gospodarstvo. To razumejo tudi tisti veleposlaniki, ki govorijo o tem, da Slovenija ni prijazna do tujih investitorjev in, recimo, nakupovalcev še tistih biserov slovenskega gospodarstva, ki pravzaprav, če hočete da uporabim ta izraz, so nacionalnega pomena. Jaz ne vidim nobenega razloga, zakaj ne bi kupnine iz prodaje Slovenske industrije jekla, slabo polovico, namenili za to, da se taka strateška usmeritev, ki jo je potrdila tudi ta Vlada in ta država v tej banki ustrezno parira tudi s strani države, pomembne solastnice te banke. Kar se pa tiče železnic, je pa ta rebalans po mojem mnenju čista tehnika. Spoštovani nekateri poslanci, velika luknja je nastala že iz preteklega delovanja agencije. V pretekli Vladi ni bilo pravočasno poskrbljeno za ločitev infrastrukture, se pravi upravljavca infrastrukture, od tistega, ki izvaja storitve na tej infrastrukturi. In jaz razumem to preoblikovanje javnega za železniški promet kot to potezo, da se izvajanje, skrb za javno železniško infrastrukturo se prenaša na ministrstvo v obliki direkcije, da pa pač ta agencija ostane in prevzema samo še nadzorno in varnostno funkcijo in se zadeva uskladi z zahtevami direktive in zahtev po ločitvi teh funkcij glede nosilcev in subjektov. Minister za promet je razložil, kaj je tisto, kar je nujno, pravzaprav uporabnost te infrastrukture, da je potrebno postoriti in sanirati in pravzaprav izboljšati obstoječo infrastrukturo za tisto, kar smo se pravzaprav odločili pri potrditvi zakona. To so samo nujne sanacije in izboljšave, kje je šele modernizacija. In minister za finance in tudi premier sta nakazala, da prava modernizacija v višini, ki zahteva finančni vložek od 8 do 10 milijard evrov bo možna samo z javno-zasebnim partnerstvom, s principom ""Build-Operate-Transfer"" in da je to železniško infrastrukturo možno v kratkem času zaradi tega, da nas drugi ne prehitijo in da izrabimo trenutek konjukture, tudi pravi čas, in poberemo del denarja, preusmerimo težek tovorni promet na železnice, da je to edini način, kako lahko to infrastrukturo v resnici moderniziramo in ""pohitrimo"" vožnje na železnici. Nekatere države gradijo že tretjo generacijo hitrih vlakov, mi nismo posegli v osnovne trase avstro-ogrskih železnic, ki so bile grajene pred prvo svetovno vojno. Tako ne vidim nobenega razloga, zakaj nekateri iščejo povsem druge teme v današnji razpravi in zavlačujejo s to razpravo, namesto da bi pravzaprav zaključili in potrdili ta rebalans, ki je eden v nacionalnem interesu glede Ljubljanske banke, ker se mora širiti in ojačati na trgih, drugi pa je povsem tehnični in nujen in vsaka vlada bi morala to narediti. In vse te luknje, ki se omenjajo, so posledica preteklega nedelovanja in bi morala te luknje zamašiti in mašiti vsaka resna vlada. Hvala lepa."
5,ParlaMint-SI_2018-12-05-SDZ8-Izredna-14.u4,SDS,-0.96435546875,2018-12-05,0.005403779447078705,"NLB je prodana, NLB večinsko ni več slovenska, pa časopisi še vedno izhajajo, internet še vedno dela, življenje nemoteno teče naprej, kar je neverjetno, glede na to, kaj smo slišali večkrat v tej državi, ne nazadnje tudi v tem parlamentu. Po vsej kolobociji s prodajo državne lastnine in predvsem NLB bi človek mislil, da se bo po prodaji NLB v Sloveniji zgodil vesoljni potop. Pa se ni. Nič protestov, nobenih izgredov, nič protestnih sestopov iz nadkoalicijske funkcije. Razumljivo, prodaja se je izvršila pod levo, skrajno levo vlado. Predstavljajte si reakcijo v primeru, da bi do te prodaje prišlo pod vlado Janeza Janše. Danes bi imeli tu Pariz. Pa bi bila NLB prodana za primerno ceno, ne pa pod ceno. V banko smo davkoplačevalci v zadnjih 25 letih zmetali 4 milijarde evrov. Prodali smo jo za 600 milijonov evrov. Kdo je kriv za to? V to banko smo pred petimi leti zmetali milijardo in pol. Prodali smo jo za dva in pol krat manj, kot smo dali samo za sanacijo slabih naložb na tej banki. Da malce ponazorim s primerom iz vsakdanjega življenja, ki bo davkoplačevalcem bolj razumljiv. Predstavljajte si, da imate avto, ki mu je zaribal motor. Peljete ga na servis, to vas stane tisoč 500 evrov, potem pa ga čez nekaj mesecev prodate za 600 evrov. Kdo izmed vas bi to naredil? Mislim, da nihče. Kdo je to naredil s sto tisoč krat višjimi zneski? Kdo? Miro Cerar, Karl Erjavec in Dejan Židan. Dvakrat. Prvič leta 2015, ko ste tukaj v Državnem zboru sprejeli strategijo upravljanja z naložbami in predvideli razpršeno lastništvo. Mi smo na to že takrat opozorili, naj vam samo citiram besede poslanca Marka Pogačnika ob predstavitvi, s katerim je pospremil sprejetje te strategije, ki je bila podlaga za prodajo NLB. Dejal je, citiram: »Največje razočaranje v samem dokumentu je vsekakor razpršeno lastništvo. Za razpršenim lastništvom je nedvomno vlada Mira Cerarja in koalicija SD in Desus dokazala, da želimo imeti moč in vpliv v podjetjih še naprej, ne nazadnje pa razpršeno lastništvo pomeni tudi bistveno manjše kupnine za slovenski državni proračun.« Opozarjali smo vas, pa niste prisluhnili. Zato ker ste na vsak način želeli v NLB razpršeno lastništvo, je bila cena, ki smo jo iztržili za NLB 25 % nižja. Zato da bi z banko lahko še potem upravljali, so vas torej Cerar, Erjavec in Židan prikrajšali za 250 milijon evrov ali 125 evrov na posameznika. Ker ti trije ta isti niso banke prodali v prvem poizkusu, ko so bile cene bank na trgu 20 % višje kot v času prodaje, ste izgubili še dodatnih 20 % vrednosti. Torej iz naslova teh dveh političnih odločitev so vam Cerar, Erjavec in Židan vzeli približno 400 milijonov evrov ali 200 evrov na vsakega izmed nas. Ali so odgovarjali? Eden je zunanji minister, eden obrambni minister, oba državotvorna resorja, tretji pa je predsednik hiše demokracije. Drage davkoplačevalke in davkoplačevalci, ali boste dopustili, da se iz leta v leto, iz garniture v garnituro – no, saj je ves čas ena in ista garnitura – nekaznovano z lopato meče državni denar v ogenj? Predlagatelji te seje menimo, da tega ne smemo narediti, zato smo tudi predlagali, da bi morali pristojni organi v tem primeru raziskati politično in odškodninsko odgovornost omenjenih treh, ki so omogočili, da smo NLB za bistveno premajhno ceno prodali tujim lastnikom."
5,ParlaMint-SI_2019-10-17-SDZ8-Izredna-27.u118,SDS,-1.0,2019-10-17,0.0027500854339450598,"Na koncu svoje današnje razprave bom naprej povedala, da sama osebno menim, da je bila današnja razprava povsem na mestu. Povsem na mestu je bila, zaradi tega ker smo po več urah seje znova dobili potrditev, da ugotovitev Računskega sodišča, da predvidena poraba teh 74 milijonov in pol evrov ni namenska in ni transparenta. Kajti do sedaj po vsej tej dolgotrajni razpravi žal ni bilo povedano nič glede vsebine, nič o konkretnih ciljih, ki naj bi se realizirali s temi projekti, niti s strani koalicije niti s strani predstavnikov ministrstev. Računsko sodišče vam je s to revizijo postavilo ogledalo in verjamem, da vam ni bilo lahko danes zagovarjati teh vaših anomalij, na koncu, na zaključku te seje vam ga bom pa postavila tudi sama. Namreč, v Slovenski demokratski stranki smo predlagali dvig minimalne invalidske pokojnine, ki naj bi državni proračun stal 12 milijonov evrov. Seveda je bilo to s strani koalicije zavrnjeno. Potem smo predlagali vrnitev pravic vojnim veteranom, kar bi državni proračun na koncu stalo 10 milijonov evrov letno, tudi to je bilo s strani koalicije zavrnjeno. Predlagali smo odpravo diskriminacije kmečkih zavarovancev, na kar v svojih poročilih opozarja tudi že Varuh človekovih pravic. To bi v proračunu zneslo na letni ravni 20 milijonov evrov, tudi to je bilo s strani koalicije zavrnjeno. Sicer je sprememba zakona sedaj ponovno vložena v razpravo, bomo videli, kako bodo koalicijski poslanci tokrat glasovali. Povzročili ste dvig oskrbnin, ker država takrat, ko je dvigovala plače v javnem sektorju, teh sredstev ni zagotovila iz svojega proračuna. Mi smo v okviru sprejemanja rebalansa za leto 2019 predlagali amandma, da vendarle Vlada to popravi in krije ta strošek iz javnih financ. Tudi tukaj ste zadevo, koalicija, zavrnili in seveda ste strošek dviga plač zaposlenim – ki pa je bil upravičen, da ne bom tukaj napačno razumljena – prevalili na uporabnike oziroma stanovalce v domovih starejših. Danes pa zagovarjate študije, projekte v vrednosti 74 milijonov in pol evrov, ki pa ne bodo doprinesli ničesar. Ne samo to, da ne bodo doprinesli ničesar, sploh ne znate pojasniti, kakšna je njihova vsebina, kakšni so cilji teh projektov, študij. Na začetku razprave sem povedala, da želimo jasne odgovore Vlade, pristojnih ministrstev na vprašanja, kakšne ukrepe ste, če sploh kakšne, v zadnjih desetih letih sprejeli za izboljšanje stanja slovenskih starostnikov. Seveda odgovora nisem dobila, pa vam ga bom pokazala kar sama iz gradiva Računskega sodišča. Nič. Nič ukrepov države za institucionalno oskrbo, nič ukrepov države za skupnostno oskrbo, pa čeprav že cel dan poslušam predstavnika ministrstva za delo, kako pospešujete skupnostno oskrbo – ne vem, na kakšen način, ampak ukrepali niste pa nič. Glede naših priporočil bom pa rekla takole. Pod točko ena. Vsi tisti koalicijski poslanci, ki ste danes razpravljali, da zagovarjate transparentno porabo javnega denarja, bi morali točko 1 priporočila zagotovo podpreti. Namreč tukaj piše zgolj, da se preuči ustreznost višine sredstev, namenjenih za projekte. Torej da se preučijo, kaj naj bi pokazali, kakšne so predvidene rešitve v zvezi z dolgotrajno oskrbo, oziroma če se to ne bo pokazalo, naj se proti odgovornim osebam sprožijo potrebni postopki za ugotovitev odškodninske in kazenske odgovornosti. Pod točko dve. Če do sedaj niste upoštevali priporočil oziroma ugotovitev Računskega sodišča iz prve revizije, ki je torej že ugotavljala, da dosegljivost storitev socialnega varstva ni nudena vsem upravičencem, ki bi jo potrebovali, pa dajte vendarle danes storiti en korak naprej, podprite to drugo točko in tako se bo vendar lahko naredil korak v pravi smeri, da se torej sprejmejo ustrezni ukrepi za zagotovitev dostopnosti in dosegljivosti storitev socialnega varstva vsem upravičencem, in sicer v roku 30 dni od sprejetja tega priporočila. Namreč, določene rešitve so že pripravljene, ministrstvo jih le mora dati v javno objavo. Hvala lepa."
5,ParlaMint-SI_2020-03-19-SDZ8-Izredna-32.u166,SD,0.841796875,2020-03-19,0.004719396587461233,"Hvala lepa za besedo, spoštovana gospa podpredsednica. Spoštovani kolegi in kolegice, lep pozdrav tudi v mojem imenu! Socialni demokrati se od začetka te krize trudimo biti res konstruktivna opozicija in verjamem, da se tako tudi obnašamo. Odpovedali smo se razpravi ob imenovanju Vlade, predlagali naše predloge, kako učinkovito premagati trenutne težave, in nekako verjeli in zaupali, da bomo s skupnimi močmi resnično delali za dobro te naše družbe in za dobro države. Zahtevamo od samozaposlenih, od malih podjetij, od gostincev, trgovcev, od frizerk, da nemudoma zaprejo svojo dejavnost, da naj bodo solidarni do družbe, govorimo: Vsi ostanimo doma. Na drugi strani pa danes beremo v medijih, da si Vlada dvigne plače, da si Vlada v povprečju dvigne plače za 400 evrov. Veste, kdo rabi 400 evrov? Vsak tisti samostojni podjetnik, ki bo moral čez 3 mesece dobiti preko raznoraznih kreditov denar, da bo lahko državi plačal prispevke, če mu ne bomo odobrili oprostitve prispevkov. Ne vem, zakaj sledimo omejevalnim ukrepom Avstrije, Francije, omejili bomo gibanje na javnih prostorih, ne moremo pa slediti njihovim ukrepom na področju pomoči lastnim državljankam in državljanom. Mi kot Socialni demokrati ne moremo podpreti ukrepov, ki ne skrbijo realno za družbo, ampak skrbijo na koncu koncev sami zase. Kakšno sporočilo pošiljamo državljankam in državljanom? In to je širša razprava tudi glede javnofinančnih izdatkov. Zakaj? Zato, ker govorimo tudi o tem, v drugem delu zakona, da se Vladi podeli pooblastila, da sama prerazporeja znotraj proračunskih postavk. Transparentnost in kontrola Državnega zbora in odbora nad prerazporeditvijo se na ta način ukinjata. Rebalans bomo čakali 90 dni. In sprašujem se, ali ni razlog tudi to, da si lahko Vlada sama po sebi dvigne plačo v trenutku, ko rabijo določene trgovke, mogoče, v veliko bolj izrednih razmerah delajo, zdravniki. Ali ne bi bilo bolj solidarnostno poskrbeti za te skupine ljudi in njim podeliti dvig plače in za njih poskrbeti? Stopnja transparentnosti oziroma odmik od transparentnosti, ki ga tudi ta zakon konkretno prinaša, zbuja tudi določeno nezaupanje ravno ob takih potezah, kot ste si jo danes privoščili. In jih res res obžalujem, ker če se vsi politiki trudimo delovati enotno, delovati za neko skupno dobro, če razumemo, da smo res v izrednih razmerah, to zahteva tudi skupno zaupanje. In zahteva, da se Vlada ne poslužuje takih ukrepov, ki pri ljudeh zbujajo ogorčenje, ki so neprimerni v tem času. Mislim, da smo tu pa res edinstveni v Evropski uniji v tem trenutku. Zato res še enkrat poziv glede na to, da govorimo vseeno o širšem paketu ukrepov, dajte, pomislite na ljudi, pomislite na delavce, pomislite na samozaposlene, oprostite jih prispevkov vsaj za 3 mesece, zagotovite subvencije, zagotovite odškodninske zahtevke za izgubljeni dohodek, ker v tem trenutku je velika skupina ljudi, ki je v celoti izgubila dohodke in ne vedo, kako bodo preživeli jutri svoje družine, zagotovite neka likvidnostna obratna sredstva, da se ne bomo čez 3 mesece zbudili iz zdravstvene krize v najhujšo gospodarsko krizo po drugi svetovni vojni. Hvala."
5,ParlaMint-SI_2015-11-18-SDZ7-Redna-13.u80,SD,0.60498046875,2015-11-18,0.24968212842941284,"Hvala za besedo in lep pozdrav še enkrat v imenu Poslanske skupine Socialnih demokratov! Zakon o izvrševanju proračunov Republike Slovenije za leti 2016 in 2017 je zagotovo ključen dokument oziroma akt za to, da lahko življenje v državi in tudi v lokalnih skupnosti teče v danih okvirih, kot jih ponuja tako državni proračun in posledično, glede na vezanost lokalnih proračunov na povprečnine, tudi občinski proračuni. Pri teh določbah, ki so zapisane v zakonu o izvrševanju proračuna, je zagotovo mogoče pozdraviti rešitve, ki omogočajo predplačila pri uporabnikih, in to pomeni, da razpolagajo s sredstvi že v tistem obdobju, ko se srečuje z izvajanjem konkretnega projekta, in šele v izvajanju tega projekta lahko tudi izvajajo poročanje o porabi namenskih sredstev, in to je zagotovo nekaj, kar je vedno izjemno dobrodošlo, ko načrtuješ investicijo oziroma aktivnost. Dobrodošlo je tudi, da se omogoča občinam dodatno ugodno zadolževanje za investicije pri državnem proračunu, kar je vedno eno od aktualnih vprašanj, kako omogočiti še več investicij in pospešiti ne nazadnje tudi gospodarsko rast in posledično tudi rast bruto domačega proizvoda. Pomembno je, da se tudi s tem zakonom izrecno ne zahteva več zmanjšanje število zaposlenih v javnem sektorju, namreč vse preveč ukrepov v zadnjem obdobju je bilo dejansko podrejenih zgolj temu, da se število zaposlenih v javnem sektorju zmanjšuje. To sicer ne velja za lokalno raven, ampak vendarle na državni ravni lahko ugotavljamo, da je to imelo za delovanje organov že resne posledice, še posebej pa tudi zaradi tega, ker so se mnogi izkušeni kadri v tem obdobju upokojili, ni pa bilo tistih, ki bi se lahko pravočasno vključili v ta proces in tudi dobro potem opravljali svoje delo kot mlajši v teh organih. Tako je ta ukrep dejansko dobrodošel, kajti tudi ne nazadnje večja poraba v javnem sektorju pomeni tudi večja gospodarsko rast oziroma povečanje bruto domačega proizvoda, kar je bil eden od velikih problemov v času obvladovanja finančne gospodarske krize, da se je drastično zmanjševalo sredstva prav v javnem sektorju in zaradi tega je tudi padala gospodarska rast. Pomembna rešitev, ki jo še posebej pozdravljamo tudi v Poslanski skupini Socialnih demokratov, se nanaša tudi na plačila zdravstvenih storitev vojnim veteranom. Namreč, tukaj je bil poseg izjemno drastičen in v trenutku, ko se srečuješ z gospodarsko in finančno krizo, je zelo hitro prišlo do spoznanja, da pozabimo na vse tiste, ki so bili izjemno pomembni in odločilni, da je Slovenija danes samostojna država, in poseganje v njihove pravice zagotovo ni bilo upravičeno že v tistem obdobju ne. Res je, da se ta hip vračilo plačila zdravstvenih storitev ureja z Zakonom o izvrševanju proračuna, kar pomeni, da je tudi ta rešitev pravzaprav začasne narave. Gre za leti 2016, 2017 in to je nekaj, kar je sicer dobrodošlo, ni pa sprejemljivo za nadaljnje reševanje tega problema, zato bomo tudi vztrajali, da se ta vplačila vojnim veteranom uredijo dokončno in da se tudi v prihodnosti v to področje ne posega. Že pri splošni obravnavi proračuna smo tudi opozorili na dejstvo, da obstajajo pri tem proračunu za leti 2016, 2017 tudi določene rezerve in da bi dejansko bil lahko proračun bistveno boljši, kot je ta hip v obravnavi. Tukaj smo opozorili na velik potencial, ki ga imamo v bankah, in potencial, ki ga imajo banke z ugodnim financiranjem gospodarstva in tudi gospodinjstev, zato da lahko udejanjijo svoje potrebe. S tem bi se dvignila gospodarska rast, bruto domači produkt in s tem bi se lahko zagotovo doseglo tudi tisti cilj, ki ga pričakujejo občine, da bi povprečnina bila 536 evrov in ne tam v okviru 522, 525, kot je ta hip. Tako ta rezerva, žal, zaenkrat še ni izkoriščena, je pa Zakon o izvrševanju proračuna dejansko nujno potreben, zato da se življenje in tudi s tem gospodarska rast v Sloveniji ne zavre, kar bi bilo pa seveda izjemno težko popraviti v nadaljevanju, zato bomo ta zakon podprli."
5,ParlaMint-SI_2010-07-02-SDZ5-Izredna-26.u7,SD,0.4755859375,2010-07-02,0.016704916954040527,"Hvala lepa. Lepo pozdravljeni, gospod predsednik, spoštovani gospod predsednik Vlade z ministricami in ministri, spoštovane kolegice in kolegi! Odbor je predlog rebalansa obravnaval na 24. nujni seji 30. junija. Odboru so bili posredovani vloženi amandmaji poslanca Lászlá Göncza, Poslanske skupine Slovenske demokratske stranke ter Odbora za promet, kot zainteresiranega delovnega telesa. Odboru so bila posredovana mnenja naslednjih zainteresiranih delovnih teles: Komisije za nadzor javnih financ, Odbora za kulturo, šolstvo, šport in mladino, Odbora za obrambo, Odbora za promet, Odbora za delo, družino, socialne zadeve in invalide, Odbora za zdravstvo, Odbora za gospodarstvo, Odbora za lokalno samoupravo in regionalni razvoj, Komisije za narodni skupnosti in Odbora za visoko šolstvo, znanost in tehnološki razvoj, ki so se seznanila s predlogom rebalansa in z izjemo Odbora za promet niso oblikovala in sprejela svojih amandmajev. V razpravi o predloženem rebalansu so člani odbora iz vrst opozicije podali kritične ocene o predlaganem rebalansu, ki so se nanašale najprej na očitek o konceptualni zgrešenosti rebalansa in o nepravočasnem ter nepravilnem ukrepanju Vlade. Poudarjeno je bilo, da bi bilo ob nastopu finančne in gospodarske krize, zaradi katere so se razmere v gospodarstvu bistveno poslabšale, sledil pa je posledični padec gospodarske aktivnosti in bruto družbenega proizvoda, pričakovati pravočasno ukrepanje Vlade, tudi v smeri sprememb sprejetih odločitev prejšnje vlade. Poudarjeno je bilo tudi, da je očitno temeljni razlog za predlagani rebalans padec gospodarske aktivnosti, ki je povzročil nižji priliv proračunskih prihodkov iz naslova davkov od dohodkov pravnih oseb. Z vidika pravilnosti ukrepanja Vlade, bi bili pričakovani ukrepi za spodbujanje gospodarske aktivnosti, Vlada pa ukrepa v smeri zniževanja investicij in na drugi strani zvišuje trošarine. S tem se problem prevelikega primanjkljaja, po oceni opozicijskih poslancev, ne rešuje, temveč le časovno zamika v prihodnje obdobje, gospodarska aktivnost pa bo še nadalje upadala. K temu prispeva tudi predvideni dvig trošarin, zaradi katerega se zmanjšuje konkurenčnost slovenskega gospodarstva in znižuje standard oziroma kupna moč prebivalstva. Poudarjeno je bilo, da je bilo poldrugo leto časa za socialni dialog, pa Vlada tega ni izkoristila, da bi lahko zdaj globlje posegla v javni sektor. Preveriti bi bilo treba nadaljnjo potrebnost vseh funkcij, tako ministrstev kot tudi javnih zavodov in ta sektor posledično prestrukturirati. Poudarjeno je bilo tudi, da višina odhodkov proračuna, zdaj v kriznih časih, precej presega tisto iz obdobja konjunkture oziroma, kot je bilo rečeno, obdobja debelih krav. Med drugim je bilo opozorjeno še na veliko število neučinkovitih institucij, pa tudi na dodatne rezerve na strani odhodkov, zlasti na področju materialnih stroškov ter na neaktivnost Vlade na področju ureditve vprašanja najemnin za prostore vladnih služb. V razpravi članov Odbora za finance iz vrst koalicijskih poslanskih skupin, po mnenju katerih predlagani rebalans zagotavlja ustrezno financiranje proračunskih izdatkov v sedanjem kriznem obdobju, je bilo med drugim poudarjeno, da je višina nekaterih odhodkov na področju javnega sektorja res zaskrbljujoča, a je treba upoštevati razloge, ki vplivajo na ta gibanja. Omenjeno je bilo tudi dodatno zaposlovanje zaradi izpolnjevanja normativov, na primer v vrtcih, zaposlovanje v vojski, pravosodju in policiji, kjer kadrov primanjkuje, pa tudi vpliv reforme plač zaposlenih v javnem sektorju v letu 2008. Podana je bila ocena, da je predvideno zmanjšanje investicij v tem trenutku morda najmanj boleč ukrep. Ostala vprašanja glede krčenja porabe pa bodo aktualna v okviru razprave o predlogu sprememb že sprejetega proračuna za prihodnje leto. Na rast gospodarske aktivnosti pa vpliva tudi povečanje proizvodnje, zato povečanje nekaterih proračunskih odhodkov sledi temu namenu. Ob očitkih opozicije o bistvenem povečanju proračunskih odhodkov v obdobju krize v primerjavi z odhodki proračuna v obdobju konjunkture, je bilo opozorjeno na dejstvo, da gre za uresničevanje obveznosti, ki jih je uzakonila prejšnja vlada. Odbor se je opredelil do amandmajev in pri tem podprl amandmaje Odbora za promet in Poslanske skupine Slovenske demokratske stranke v zvezi z investicijskim vzdrževanjem in gradnjo državnih cest. Odbor pa ni podprl nobenega od ostalih vloženih amandmajev in se ni opredelil do dveh amandmajev Odbora za promet. Hvala."
5,ParlaMint-SI_2009-03-25-SDZ5-Redna-04.u19,SD,-0.92822265625,2009-03-25,0.022462740540504456,"Spoštovane poslanke, spoštovani poslanci, spoštovani člani Vlade! Predlog rebalansa proračuna Republike Slovenije za leto 2009 sprejemamo nedvomno v izjemnih okoliščinah. Svetovna globalna, finančna in gospodarska kriza ne pojenja, nasprotno, pri večini najpomembnejših, razvitih gospodarstvih gospodarska aktivnost še najprej upada in to tako v Združenih državah Amerike, v evroobmočju kot tudi na Japonskem. Napovedi gospodarskih gibanj v svetu in v Evropski uniji se slabšajo iz meseca v mesec. Napovedi časa trajanja krize se podaljšujejo, število bank, podjetij in gospodarstev, ki so v resnih težavah, je vse večje in hkrati se število brezposelnih in s tem povezane socialne stiske po celem svetu nezadržno povečujejo. Tako slabih napovedi gospodarskih gibanj za Evropsko unijo in svetovno gospodarstvo ni bilo vse od 2. svetovne vojne naprej. Žal Slovenija zaradi svoje vpetosti v svetovana gospodarska gibanja ni in ne more biti nobena izjema. Zadnji podatki o gospodarskih aktivnostih kažejo, da sta prepočasna rast kreditne aktivnosti in skrajševanje ročnosti kreditov dodatno zavrla gospodarsko aktivnost. Ključen vpliv na padec gospodarske aktivnosti v zadnjem odboju pa je povzročil padec izvoznih trgov tako, da ne preseneča, da so zadnje napovedi gospodarske rasti za Slovenijo negativne. Nobenega dvoma ni, da smo tudi v Sloveniji priča vse bolj zaostrenim gospodarskim, finančnim, socialnim razmeram. Slovenija se ne nahaja več samo v kreditnem krču, govorimo lahko tudi o izvoznem, proizvodnem, gospodarskem in socialnem krču. Izjemne in zaostrene razmere zahtevajo od nas predvsem pa od slovenske vlade ustrezno ukrepanje. Ukrepanje, ki bo delovalo, ki bo pomagalo, Ukrepanje, ki bo posredno in neposredno spodbujalo kreditno, finančno in gospodarsko aktivnost. Potrebujemo ukrepe, ki bodo sicer dobro premišljeni, a bodo pravočasni in bodo predvsem delovali. Slovenska vlada je do sedaj nekatere nujne ukrepe, tako kot druge države članice Evropske unije, za zmanjšanje posledic krize že pripravila in sprejela. Z dosedanjimi ukrepi smo predvsem zagotovili nujno potrebno varnost bančnih vlog in spodbudili zagotavljanje večje likvidnosti bančnega sistema. Ukrepi so bili torej usmerjeni predvsem v preprečevanje poglabljanja finančne in gospodarske krize pri nas. Nedvomno je tudi dobro, da smo s spremembami zakonodaje okrepili položaj in vlogo Slovenske izvozne in razvojne banke, podjetniškega in rizičnega sklada. Pripravljeni in sprejeti so bili tudi nekateri drugi ukrepi, ki že v manjšem ali večjem obsegu delujejo. Med drugim tako imenovana shema skrajšanega delovnega časa, ki sicer za enkrat deluje v relativno omejenem in bistveno premajhnem obsegu. In še bi lahko naštevali. Kljub temu pa je vsem jasno, da so dosedanji ukrepi bili sicer nujni in potrebni, vendar daleč od tega, da bi bili zadostni in to ne v svetu, ne v Evropi, kot tudi ne pri nas. Potrebni bodo dodatni, še bolj koreniti, še bolj odločni in še bolj ciljani ukrepi. Spoštovane poslanke, spoštovani poslanci. Danes obravnavamo predlog rebalansa proračuna za leto 2009. Njegov sprejem je nujen iz več razlogov, ključna pa sta dva. To sta: spremenjene makroekonomske razmere in sprejetje nujnih protikriznih ukrepov. Državni proračun za leto 2009 je bil pripravljen in sprejet leta 2007. Do danes je prišlo do velikih odstopanj med dejanskim gibanjem in napovedmi glede večine makroekonomskih agregatov tako za leto 2007, kot za leto 2008, kar je povzročilo povsem drugačno začetno osnovo za leto 2009 od predvidne. Že vse od jeseni lanskega leta smo priča stalnemu padanju gospodarske aktivnosti, tako v svetu kot pri nas. Kot rečeno, soočeni smo z gospodarsko in finančno krizo, ki zahteva ustrezna ukrepanja in prilagajanja. Ekonomska politika, ekonomski ukrepi, državni proračun, ki je zrcalo sistema politike in ukrepov Vlade in države, se morajo temu vseskozi ustrezno prilagajati. V predlogu rebalansa proračuna za leto 2009 so sicer upoštevane v času priprave rebalansa ugotovljene spremenjene gospodarske razmere in makroekonomske napovedi in s tem povezana premalo načrtovana sredstva v proračunu za zagotavljanje večine zakonskih obveznosti, nujne zagotovitve dodatnih sredstev za nove zakonske obveznosti, zagotovitev sredstev za izvajanje ukrepov za blažitev finančne oziroma gospodarske krize. Vendar, kot lahko vidimo iz zadnjih, včerajšnjih napovedi gospodarskih gibanj, so problemi in potrebne spremembe še bistveno večji. Gospodarske razmere se v zadnjem času namreč spreminjajo tako zelo hitro, da je prišlo do pomembnih odstopanj med napovedmi glede makroekonomskih agregatov celo v času priprave predloga rebalansa do danes. Zadnje napovedi Umarja, ki so bile objavljene včeraj, od danes skrbijo. Skrbi močno negativna ekonomska rast oziroma negativna rast bruto domačega proizvoda za 4%. Kot smo poudarili na Odboru za finance je do sedaj Slovenija uspela beležiti bolj ugodno gospodarsko rast kot njene najbližje, najbolj pomembne trgovinske partnerice. Običajno je bila gospodarska rast v Sloveniji za 2 do 3% točki večja kot na primer v Nemčiji, Avstriji in nekaterih drugih primerljivih državah. Zato smo posebej poudarili, ko smo se pogovarjali z Umarjem, da pričakujemo, da bo tudi, ko bo šla gospodarska rast navzdol, da bo ta gospodarska rast manj negativna, kot v primerljivih gospodarskih partnericah. Danes ugotavljamo, da je sicer res manj negativna, hkrati pa ugotavljamo, da je preveč negativna, da so ta odstopanja bistveno premajhna glede na siceršnjo gospodarsko rast. Najnovejše ocene govorijo o 8,6% padcu izvoza, gre za najpomembnejši generator gospodarske rasti v Sloveniji, o 10,3% padcu uvoza, o 5,4% padcu zaposlenosti, dodatnemu porastu registrirane brezposelnosti, 7,7% na 8,9. Alarmantno. Posebej alarmantna je tudi ocena padca investicij v osnovna sredstva iz 2%, z minus 2 na minus 12. In prvič je ocenjen tudi padec zasebne potrošnje in sicer za 0,6%. Gre torej za bistveno spremenjene, poslabšane ocene gospodarskih razmer in rasti in to nad pričakovanjem, ker za seboj nedvomno potegne tudi korenite spremembe v oceni javnofinančnih prihodkov in posledično oceni potrebnih, nujnih izdatkov, oceni možnih in želenih izdatkov in prioritetah, kot tudi o oceni o pričakovanem in ciljanem javnofinančnem in proračunskem deficitu. Vlada, Državni zbor in širša strokovna javnost potrebujejo temeljit razmislek, kako naprej, s katerimi ukrepi in ob katerih prioritetah. Glede na bistveno spremenjene ekonomske in socialne okoliščine bi bil ob bolj običajnih razmerah sklep Državnega zbora verjetno jasen ob takšnem rebalansu, kakršnega imamo danes. Na tako ocenjenih predpostavkah bi bil rebalans vprašljiv. Vendar se moramo vprašati, kaj je v tem primeru alternativa, je obstoječi proračun boljši ali slabši od novo predlaganega. Predvsem pa, ali lahko z obstoječim proračunom pokrivamo že sprejete zakonske in druge obveznosti. Imamo čas, si ga lahko vzamemo za ponovni razmislek? Lahko nekateri tudi protikrizni ukrepi, ki jih rebalans proračuna vsebuje, počakajo na pripravo novega, bolj realnega rebalansa? Odgovor je na dlani: že sprejete obveznosti in novonastajajoče, skupaj z zaostrenimi razmerami nujno potrebujejo spremembo proračuna. Vlada in Državni zbor morata ukrepati. Morata ukrepati danes, morata ukrepati jutri in bosta morala ukrepati tudi v prihodnje. Zato v Poslanski skupini SD predlagamo, da rebalans proračuna za leto 2009 sprejmemo in se pripravimo na sprejemanje novega, novim okoliščinam prilagojenega rebalansa. S predlogom rebalansa državnega proračuna sicer zasledujemo predvsem naslednje cilje: uskladitev prihodkov proračuna s spremenjenimi makroekonomskimi napovedmi, zagotovitev sredstev za dosledno izvajanje zakonskih obveznosti, zagotavljanje sredstev za izvajanje protikriznih ukrepov, proticiklično ukrepanje Vlade, omejevanje odhodkov za plače skladno s sprejetim dogovorom s sindikati javnega sektorja, maksimiziranje porabe sredstev za izvajanje evropske kohezijske politike ter zagotavljanje, kar je tudi pomembno v tem času, fiskalne vzdržnosti z minimiziranjem proračunskega primanjkljaja na raven glede na ocenjena gospodarska gibanja in glede na ocenjen nujen in potreben nivo javnofinančnih izdatkov. Glede na spremenjene okoliščine velja ob sprejemanju rebalansa proračuna še zlasti opozoriti na njegovo izdatkovno stran. Prihodkovna stran tega proračuna in rebalansa je seveda stvar neke druge ocen in verjetno tudi sprejemanja nekega drugega dokumenta. V tem primeru je temeljni razlog, zakaj je treba rebalans sprejeti, na izdatkovni strani tega proračuna. Tako je na odhodkovni strani najprej treba omeniti, samo na kratko, novo zakonodajo, ki je bila sprejeta, ni pa še imela zagotovljenega vira v državnem proračunu. Naj naštejem samo nekatere zakone: Zakon o delnem subvencioniranju polnega delovnega časa, Zakon o duševnem zdravju, Zakon o spremembah in dopolnitvah Zakona o vrtcih, Zakon o subvencioniranju dijaške prehrane, Uredba o spremembah in dopolnitvah Uredbe o javnem financiranju visokošolskih in drugih zavodov, Zakon o spremembah in dopolnitvah Zakona o zagotavljanju sredstev za nekatere nujne programe v kulturi, subvencioniranje tržnih najemnin, finančna izravnava, ki po Zakonu o financiranju občin pripada posameznim občinam, poplačilo obveznosti iz naslova vračila vlaganj v javno telekomunikacijsko omrežje. Zakon o delnem subvencioniranju polnega delovnega časa je predvidel upravičenost sprejetja teh subvencij za 320 tisoč oseb za obdobje največ 6 mesecev. V tem času ugotavljamo, da je ta zakon relativno slabo izkoriščen. Potreben je razmislek, kako ga popraviti, kako ga dopolniti. Zakon mora delovati. Ukrepi, ki jih je že sprejela Vlada in so prav tako vključeni v predlog rebalansa ter so pomembni z vidika izdatkovne plati in bi jih rad omenil, so zlasti na področju Ministrstva za gospodarstvo in posegajo na prestrukturiranje podjetij, spodbujanje razvoja malega gospodarstva, razvoja turizma; na področju Ministrstva za promet, urejanje in nadzor prometa; in seveda izjemno pomembne izdatkovne postavke imamo na področju Ministrstva za delo na področju Ministrstva za visoko šolstvo, znanstvena in raziskovalna dejavnost in zlasti programi posploševanja tehnološkega razvoja gospodarstva in seveda tudi izdatki, ki so predvideni v tako imenovani bilanci. Nenazadnje je bilo in je treba, zaradi drugačnih makroekonomskih izhodišč zagotoviti dodatna sredstva za namene, ki so tako ali drugače vezani na inflacijo. Ne zaradi novih makroekonomskih izhodišč za letošnje leto, ampak predvsem zaradi višje inflacije kot je bila prvotno predvidena v letih 2007 in 2008. V predlaganem rebalansu proračuna se sicer najbolj povečujejo sredstva za subvencije, kar je seveda dobro, če bo do tega res prišlo. Če pogledamo po programski strukturi proračuna, se sredstva najbolj povečujejo na področju trga, dela in delovnih pogojev. To je dobro ciljan ukrep in seveda upamo, da bo do realizacije prišlo in da bo zadosti virov za ta sredstva na področju izdatkov gospodarstva, znanosti in tehnološkega razvoja in izobraževanja. Spoštovane poslanske, poslanci, spoštovani člani Vlade. Svetovna gospodarska in finančna kriza v polni meri deluje tudi v Sloveniji. Najnovejše napovedi kažejo, da se naša gospodarska aktivnost zmanjšuje bolj kot smo pričakovali. Vse večje je število podjetij in posameznikov, ki krizo neposredno in v vse težji obliki čutijo na svoji lastni koži, vsak dan znova, vsak mesec znova in vedno več je takih. Povečujeta se brezposelnost in socialna stiska ljudi. To je čas, ki od oblikovalcev ekonomske in socialne politike zahteva premišljeno in odločno ukrepanje. Ukrepanje, ki bo podprlo slovensko gospodarstvo na poti iz gospodarske krize in zastoja. Dosedanji ukrepi, ki jih je predlagala slovenska vlada, so bili primerljivi s tistimi v državh članicah Evropske unije in so šli v pravo smer. Predvsem so bili usmerjeni v zmanjšanje negotovosti v finančnem sektorju, deloma so omilili finančni oziroma kreditni krč, a šibka in nezadostna aktivnost ostaja pomemben problem in izziv ponovnega gospodarskega zagona. Verjamemo, da bo Vlada našla prave odgovore tudi na to, kako v danih razmerah ohraniti največji možni obseg gospodarske aktivnosti podjetij, zaradi tega potrebuje nove ukrepe, nove ideje in tudi nov rebalans. Podpiramo vse ukrepe, ki gredo in bodo šli v to smer, v smer spodbujanja investicij, spodbujanja izvoza, ohranjanja in odpiranja novih delovnih mest in hkrati v smer krepitve socialne mreže. Rebalans, ki je pred nami je korak v to smer, zaradi tega ga bomo podprli. Hvala."
5,ParlaMint-SI_2011-03-03-SDZ5-Redna-25.u114,SD,-0.947265625,2011-03-03,0.06512633711099625,"Dober dan in hvala za besedo, gospod predsednik. Predlog zaključnega računa za leto 2009 odraža stanje in izvrševanje proračuna na vrhuncu finančne krize v svetu in v Sloveniji. Kot ugotavlja Urad za makroekonomske analize in razvoj, so v ospredje stopile številne strukturne slabosti, predvsem dejstvo, da je v času konjunkture gospodarska ras v preveliki meri temeljila na tehnološko nezahtevni industrijski proizvodnji, na pregreti rasti gradbene in tradicionalnih storitvenih dejavnosti, kar je zmanjšalo konkurenčno sposobnost slovenskega gospodarstva. Prav tako so pregrevanje gospodarstva v času visoke gospodarske rasti in v predvolilni evforiji sprejete zakonske obveznosti, ki jih je sprejela prejšnja vlada, izjemno otežili izvrševanje proračuna v letu 2009. Slovenija bi lahko bila mnogo bolje pripravljena na recesijo, če bi prejšnja vlada izvedla nujne strukturne reforme, ki jih izvajata sedanja vlada in sedanji parlament, in ustvarila rezerve za slabše čase, vendar pa tega, tako kot je moj oče včasih govoril, kadar imajo otroci denar, imajo kramarji semenj, ni naredila. Zato je bil manevrski prostor sedanje vlade omejen, gospodarstvo pa prezadolženo že precej pred začetkom krize. Prav zato je morala Vlada pripravljati nove in nove ukrepe za reševanje zlasti kreditnega krča v gospodarstvu, za ohranjanje delovnih mest in za preprečevanje rasti ogroženosti zaradi revščine. Zato je hitra povrnitev na pot gospodarskega okrevanja in ponovnega izboljševanja blaginje prebivalstva velik izziv, še posebej, ker sta se z gospodarsko krizo srednjeročno močno poslabšala stanje javnih financ in dostopnost do virov financiranja, znižala pa se je tudi raven potencialnega BDP. Glede revizije Računskega sodišča je treba poudariti, da mnenje Računskega sodišča o zaključnem računu za leto 2009 opozarja na nekatere napake, ki so bile prisotne že v proračunu za leti 2007 in 2008 in jih je povzročila pravzaprav že prejšnja vlada, zato je bil presežek, prikazan v zaključnem računu proračuna za leto 2007, zgolj fikcija. Tako na primer med tekočimi transferi niso bila izkazana plačila sredstev upravičencem za vlaganje v javno telekomunikacijsko omrežje ter plačilo odškodnin žrtvam vojnega in povojnega nasilja. Glede napak, ugotovljenih v zaključnem računu proračuna za leto 2009, je treba poudariti, da sta tako Vlada kot Državni zbor že pripravila podlago za odpravo teh napak s sprejetjem Zakona o Slovenskem odškodninskem skladu in Zakona o plačilu odškodnine žrtvam vojnega in povojnega nasilja, kjer se natančno urejajo razmerja med Republiko Slovenije in Slovensko odškodninsko družbo, tako da družba Sod pri izvajanju poverjenih nalog posluje v imenu in za račun Republike Slovenije. Na podlagi sprejetega zakona o plačilu odškodnin žrtvam vojnega in povojnega nasilja v letu 2011 pa bosta država in Slovenska odškodninska družba uredili razmere za nazaj, vse do leta 2002, kar pa bi lahko uredile že prejšnje vlade in prejšnji ministri za finance. Glede popravljanja napak v zaključnih računih pa je treba poudariti, da do sedaj za to ni bilo zakonske podlage. Ta je bila sprejeta januarja 2011 s spremembami zakona o javnih financah, kar omogoča popravljanje zaključnega računa proračuna za leto 2010, če bo Računsko sodišče znova ugotovilo pomanjkljivosti. Hkrati je treba poudariti, da s spremembami zakona, ki ureja javne finance že za pripravo zaključnega računa za leto 2010, določamo, da je sestavni del zaključnega računa tudi zbirna bilanca stanja, v kateri so izkazana sredstva in obveznosti do virov sredstev. Tako so dejansko na transparenten način prikazane vse obveznosti države. Glede izvrševanja proračuna v letu 2009 lahko ugotovimo, da je Vlada v tem letu naredila bistven premik pri črpanju evropskih sredstev, saj je državni proračun leto zaključil s 155 milijoni evrov presežka v bilanci z Evropsko unijo, kar je bila predvsem posledica učinkovitega črpanja sredstev za izvajanje kmetijske in strukturne politike. Za uspešnost črpanja sredstev Evropske unije je pomembno tudi dejstvo, da je Vlada v letu 2009 sprejela ukrepe za poenostavitev in pospešitev aktivnosti pri črpanju kohezijskih sredstev z uvedbo izplačila predplačil upravičencem, ukrepom optimizacije delovanja celotnega sistema s skrajšanjem časa od izplačila iz državnega proračuna do povračila iz proračuna Evropske unije in s pospeševanjem prilivov v proračun Republike Slovenije. Uvedeno je bilo tudi skrajšanje plačilnih rokov za investicijske transfere občinam in posrednim proračunskim uporabnikom ter s tem tudi zagotovitev plačila iz državnega proračuna dan pred zapadlostjo plačila situacije izvajalcev. Uvedeni so tudi finančni instrumenti za pospešeno črpanje evropskih sredstev. Prav tako so poenostavljeni postopki priprave in potrjevanja instrumentov. Zaradi teh ukrepov se je izboljšala dinamika črpanja evropskih sredstev, ki je omogočila, da je neto položaj državnega proračuna v letu 2010 še boljši od leta 2009, ker je država v letu 2010 iz Evropske unije prejela 326 milijonov evrov več, kot jih je vanj vplačala. Ker je Vlada predlagala ukrepe, ki upoštevajo mnenje Računskega sodišča in ker je sprejeta zakonska podlaga, ki omogoča popravljanje zaključnega računa proračuna, bo Poslanska skupina Socialnih demokratov podprla predlog zaključnega računa proračuna za leto 2009. Hvala."
5,ParlaMint-SI_2011-05-20-SDZ5-Redna-28.u48,SD,-0.9580078125,2011-05-20,0.005553127732127905,"Hvala za besedo, gospod podpredsednik. Ni tako enostavna razprava o javnem dolgu, kot si predlagatelji zakona to predstavljajo. Kolega Bezjak, ne govoriti o zainteresiranosti do tega zakona, poglej malo okrog sebe in boš videl, koliko je tvojih poslancev, ki predlagajo ta zakon, tukaj v klopi. Verjamem, da niti ti ne verjamejo, da je ta zakon dober, in zato jih seveda pravzaprav ni tukaj. In to je odraz, in ko kritiziraš, zakaj nekateri drugi niso tukaj notri, je treba pogledati okrog sebe. Ampak, gremo k zakonu. Jaz mislim, da je nesprejetje tega zakona odgovornost do javnih financ. Vlada se tega absolutno zaveda in zato je v Zakonu o javnih financah, ki je trenutno v razpravi, povedala, koliko naj bo ta bruto dolg in na kakšen način naj se ta cilj doseže. Ampak ko govorimo o bruto dolgu in ko govorimo o nekaterih stvareh in primerjavah, ki jih je tukaj bilo slišati, je treba opozoriti, kdaj je to nastalo, zakaj je to nastalo, kakšni so vzroki in kako od tega. In se povrnimo v leto 2004 in igro številk, ko govorimo, kako smo zmanjšali bruto zunanji dolg procentualno napram BDP. Ja, res se je zmanjšalo. Ali se je nominalno tudi zmanjšalo?! Nominalno ne, nominalno se je povečalo za 600 milijonov, v tistem obdobju, ko je bilo seveda vsega v izobilju, ko je bila visoka gospodarska rast, ko je bil skorajda uravnotežen, pa ni bil uravnotežen proračun, imel je primanjkljaj in to je ta dolg, ki nastaja. Dolg nastaja zaradi tega, ker je seveda primanjkljaj v proračunu. Zaradi tega, ker niso bili usklajeni proračuni na nulo ali pa v plus. In ko je prej nekdo govoril o kmetu, ki točno ve, da porabi toliko, kolikor ima, ne drži čisto. Kmet v dobri letini napravi zalogo in pravzaprav uporablja zalogo, ker ve, da bodo prišla tudi slaba leta, lahko toča, povodenj, požar in ne vem kaj še vse, in dela si zalogo. In kolikšno zalogo je imela ta vlada v proračunu leta 2008? Minus. Minus 2 %. To je seveda in ne samo to, da je bil že minus takrat, imeli smo sprejete zakone, ki so začeli veljati ali koncem leta 2008 ali v začetku leta 2009, ki so davčne prihodke zmanjševali na leto za približno milijardo in pol ali pa milijardo 250. To je bil odraz. Kar, kolega Bizjak, težko je poslušati nekatere resnice. To je seveda možnost in to je treba izpopolniti, treba je zagotoviti ta denar. Imamo dve možnosti: vrnemo davke nazaj in napravimo gospodarstvo še manj konkurenčno. To je možno. Lahko seveda zmanjšamo stroške javne porabe. Tudi to je možno. Znižamo plače za 20, 30 %. Tega ne predlagate. Včeraj, ko smo vprašali enega od vaših finančnih strokovnjakov, kakšen je vaš predlog, če pridete jutri na oblast, ali boste zmanjšali javno porabo na javnem sektorju, je njegov odgovor bil, »nisem rekel ne ja ne ne«. Torej tega ne boste napravili, zaradi tega, ker je seveda vprašanje 150 tisoč volivcev, ki bi lahko tako ali drugače se obrnili. To je odgovor. Jaz sem ponosen, da imamo zdaj v tem času socialdemokratsko vlado, ki je upoštevala težave ljudi in delavcev [[...]] [[oglašanje iz dvorane]] Edini smo, ja. Edini smo, ki smo obdržali, da so bile pokojnine vsak mesec izplačane v roku, da se niso zniževale, razen za usklajevanje z inflacijo in v tem delu in na srečo je v tem obdobju ena nižjih inflacij, ne višjih. Prej, v času visoke gospodarske rasti je bila tudi inflacija največja. Zadovoljen sem zato, da so izpolnjene več ali manj vse obljube, ki smo jih dali kar se tiče tega, da smo delavcem, 90 tisočim delavcem z interventnimi ukrepi pomagali, da so lahko preživeli najhujše obdobje, ko ni bilo možno v delovnih organizacijah zagotavljati plač, z dvema ukrepoma, kjer je seveda ta država vložila 165 milijonov, in da je samo 2500 delavcev izgubilo trajno zaposlitev. Vse ostalo je na nek način ostalo in to omogoča danes gospodarstvu, da je lahko izvozno usmerjeno, da je lahko zopet nov zagon in da so ostali ljudje, delavci, na delovnih mestih zaradi tega, ker znajo delati, zaradi tega, ker se sedaj odpirajo tržišča in zaradi tega, ker se seveda sedaj dviguje proizvodnja. To je pomembno. Mogoče to za koga ni, ampak jaz mislim, da za vsakega tistega, ki je ostal na svojem delovnem mestu, v svoji delovni organizaciji, je to izjemno pomembno in jaz mislim, da je to velik uspeh, premalo ga poudarjamo. Kar se tiče dolga. Ta je velik, absolutno. Ampak ta mora biti vedno v neki primerjavi, v nekem sorazmerju. Ta je še znosen, če gledamo primerjavo v Evropi. Je manjši, kot je v novih primerljivih državah, vezano na dolg na občana oziroma na državljana napram bruto družbenem proizvodu na prebivalca v teh delih. Ta razmerja so pomembna. Zaradi tega, ker ni nepomembno ali imaš 8 tisoč ali pa 9 tisoč evrov dolga ali pa 31 tisoč evrov dolga po prebivalcu, zaradi tega, ker je to vezano na to, ali je to možno izplačati ali ne. Zato je seveda ta primerjava in mi smo pri vseh teh primerjavah še vedno na srečo na dnu. Lahko bi bili že nižje, če bi v prejšnjem obdobju, za katero vsi govorimo, da je bilo izjemno uspešno in ne vem kaj še vse, tudi ta dolg nekoliko zmanjševali, če bi bil uravnotežen proračun in bi ustvarjali dobiček. In kdaj bomo zmanjševali dolg? Takrat, ko bo proračun prikazoval presežke. Zato so potrebne strukturne spremembe, ne samo pokojninska, ta je ena od teh. Potrebne bodo seveda v javnem sektorju prav tako, in tudi na državnem. Mi mešamo ti dve stvari. Javni sektor moramo razdeliti na dva dela. Eno je državna uprava z vojsko, policijo in carino. Drugo je javni sektor. Ampak v javnem sektorju se nam povečuje število zaposlenih, ne v državnem sektorju, da smo si na jasnem. V državnem sektorju je ta vlada zmanjšala število zaposlenih. Premalo, po mojem mnenju. Bi bilo treba več. Verjetno je še nekaj ljudi, kar je neproduktivno, ampak je treba izpeljati nek ukrep. Kar pa se tiče javnega sektorja, kar je področje vrtcev, bolnišnic, domov za starostnike, pa moramo vedeti, da se je število otrok povečalo, da so normativi in da je treba zaposlovati. Da smo zgradili na srečo kar nekaj domov za starostnike v vašem času in v našem času. Da je te domove starostnikov treba opremiti tudi z ljudmi, ki skrbijo za njih. Odprli smo tudi nekaj vrtcev in v šolah se, na srečo, povečuje tudi število otrok. To so ukrepi. Ali se lahko spreminjajo normativi? Lahko se. Lahko gremo nazaj, kot je bilo, ne vem, katerega leta, 30 otrok, in s tem ogrozimo varstvo v otroškem varstvu in ogrozimo varstvo otrok ali varnost teh otrok, ali pa zmanjšamo standard. Slovenija ima na področju družbenih dejavnosti sorazmerno visok standard in prav je tako. Treba bo narediti vse, da poskušamo ta standard obdržati, zmanjšati stroške in na ta način seveda zmanjšati tudi ta javni dolg. To so nekatere stvari, ki jih bo treba narediti zato, da bomo lahko dolgoročno zmanjšali ta naš javni dolg. Jaz podpiram osnovno idejo, da se ta javni dolg ne sme povečevati. Ali je to nad 45 ali 50 % je zelo relativna stvar. Treba bo seveda ugotoviti, koliko bo rasel BDP, hitreje bo rasel, hitreje bo to razmerje padalo. Pomembno je, da ta dolg nominalno ne bo naraščal, to je pomembno. Zakaj? Zaradi tega, ker če imam jaz kredit, je čisto vseeno, ali je 20 ali 40 % od moje plače, tistih tisoč evrov je treba vrniti, to je pomembno. Tako je treba seveda nekoč vrniti tudi teh 16 milijard, ali kolikor jih bo potrebno za to, da ta država ne bi imela tako velikega dolga. Hvala lepa."
5,ParlaMint-SI_2006-11-20-SDZ4-Izredna-23.u12,OTHER,1.0,2006-11-20,0.939673900604248,"Hvala lepa za besedo. Spoštovani predsedujoči, spoštovani minister s sodelavci. Želel bi v imenu poslanske skupine Nove Slovenije povedati, da bomo mi Proračun za leto 2008 z veseljem podprli. Prepričani smo, da proračun za leto 2008 sledi zahtevam globalnega svetovnega gospodarstva, saj v ospredje postavlja raziskave in znanje, skozi to pa seveda spodbujanje kakovosti gospodarstva in s tem njegove konkurenčnosti. Prepričani smo, da bo s tem ustvarjeno ekonomsko okolje, predvsem za razvoj naših podjetij, srednje velikih in malih podjetji. Prav tako ta proračun sledi tudi področju socialnega varstva. Vemo, v kakšnem demografskem trendu je Republika Slovenija, in z veseljem ugotavljamo, da se za leto 2008 prejemki za družine povečujejo za 8%, glede na leto 2008 [[?]] in vse to, kakor tudi različni programi za pomoč družinam za 16%. Tu bi lahko govorili tudi o povečanju sredstev za ceste, sredstev za delovanje pravosodnega sistema, kot je program Lukenda, turizem itd., ampak v 3 minutah vsega tega ni mogoče povedati. Rad bi pa na tam mestu povedal, zakaj nismo podprli amandmajev opozicije, o tem se najbolj in največ v tem času govori. Ne zato, ker vsi ti amandmaji ne bi bili koristni, da niso potrebni, ampak opozicija dejansko s temi amandmaji jemlje tam, kjer ne moremo vzeti. Ne moremo jemati sredstev Slovenski vojski, ne moremo jemati sredstev na področju kmetijstva, kakor tudi ne zmanjševati sredstev za izgradnjo slovenskih avtocest; tako da bomo mi, kar se tiče tega proračuna, v Novi Sloveniji to podprli. Sedaj pa naj povem samo še eno izkušnjo v zvezi s slovensko vojsko, na katero je bilo veliko kritike v tem času, predvsem s strani opozicije, ki je obstruirala to sejo. Ko sem se danes peljal v Ljubljano, tik pred cestninsko postajo Kompolje sem prehitel tovorno vozilo in videl sem, da to vozilo gori. Za menoj se je peljal vojaški džip, takoj je usmeril tovornjak in ga ustavil, iz džipa so izstopili štirje mladi vojaki in pomagali pogasiti požar na tem tovornjaku. Torej, to je pa nekaj, kar mi daje upanje in me prepričuje, da v tej slovenski vojski, ki jo moramo imeti, tudi prihaja do izraza čustvena komponenta in pripravljenost pomagati. Torej toliko in to sem moral ob tej priložnosti ponoviti. Hvala lepa."
5,ParlaMint-SI_2002-12-12-SDZ3-Izredna-24.u32,OTHER,0.85498046875,2002-12-12,0.024959541857242584,"Hvala lepa, gospod podpredsednik. Spoštovane predstavnice, predstavniki vlade, kolegice in kolegi. Poslanski klub Liberalne demokracije Slovenije ocenjuje, da je vlada upoštevala najnovejše napovedi gospodarske rasti ne le pri nas v Sloveniji, temveč tudi v svetu, predvsem pa v državah Evropske unije, ki so naše najpomembnejše gospodarske partnerice. Na tej osnovi menimo, da je razvojna usmeritev in realnost javnih financ prispevek k ponovni stabilizaciji investicijske aktivnosti, ki je na relativno visoki ravni. In sicer, ob ohranjanju relativno visokih stopenj realne rasti izvoza blaga in storitev je realistično pričakovati nadaljevanje ugodnih izvozno-uvoznih gibanj v prihodnjih dveh letih in ohranjanje približno uravnoteženega tekočega dela plačilne bilance ob rastoči stopnji pokritosti uzvoza z izvozom. V tem obdobju je s tega vidika tudi pričakovati intenzivno investiranje v naslednjem letu. Slovenija lahko gradi na izvoznem gospodarstvu in ta izvoz lahko predstavlja vlečno lokomotivo našega gospodarstva. Za vse to je potrebna, seveda, ustrezna koordinacija ekonomskih politik, cenovne politike, dohodkovne in fiskalne politike vlade ter denarne in tečajne politike Banke Slovenije, da bi dosegli zastavljene cilje. Poslanski klub podpira proračun za leto 2003, ki je pripravljen na restriktivnih predpostavkah, in sicer 5,1% povprečne letne inflacije, s katero se je vlada izognila temu, da bi že v pripravo proračuna vgradila previsoka inflacijska pričakovanja, hkrati pa lahko ob prej omenjeni ustrezni kombinaciji vseh politik predstavlja tak proračun tudi realno dosegljiv cilj. Poslanski klub Liberalne demokracije Slovenije podpira prizadevanja vlade, še posebej znatno povečan obseg sredstev za znanost in tehnološki razvoj; prav tako se povečujejo proračunska sredstva za pospeševanje in podporo gospodarski dejavnosti, in sicer realno za 7,2% v letu 2003, in spodbujanje oziroma povečevanje konkurenčnosti gospodarstva za 13,2%. V poslanskem klubu Liberalne demokracije Slovenije bi posebej izpostavili, da si z izvajanjem aktivne politike zaposlovanja prizadevamo za nadaljnje zniževanje nezaposlenosti. Proračunska sredstva za aktivno politiko zaposlovanja se tako v letu 2003 povečujejo realno za nadaljnjih 2,8%. Posebej bi izpostavili tudi, da se v okviru zdravstvenega varstva namenja več proračunskih sredstev predvsem investicijskim vlaganjem v bolnišnice, kjer se bodo ta sredstva realno povečala za 35,5% v predlaganih spremembah proračuna za leto 2003. Zdravstvo je vsekakor ena izmed temeljnih prioritet proračuna za leto 2003 in to spremljajo tudi ustrezni napori za izvedbo korenite reforme celotnega zdravstvenega sistema, s čimer želimo zagotoviti predvsem stabilno financiranje, vključno z izrabo notranjih rezerv v zdravstvu, njegovo modernizacijo in čim boljše storitve državljanom oziroma pacientom. Posebej bi poudarili v poslanskem klubu Liberalne demokracije Slovenije, da se na področju pokojninskega varstva ohranja zakonsko opredeljena raven pravic. To tudi zagotavlja proračun za leto 2003 z ustreznim spremljanjem sprememb usklajevanja pokojnin s stopnjo rasti cen. Povečujejo se proračunska sredstva za lokalno samoupravo. Skladno s sprejetim avtocestnim programom se nadaljuje gradnja cestne infrastrukture. Posebna pozornost v predlaganem proračunu je namenjena področju kmetijstva, gozdarstva in ribištva, kjer proračunska sredstva v letu 2003 rastejo realno za 4%. Zagotavljajo se ustrezna sredstva za profesionalizacijo vojske in pripravo članstva v zvezi Nato. Poslanski klub Liberalne demokracije Slovenije je zadovoljen s povečevanjem sredstev za financiranje izobraževanja in športa ter s predlogi, ki sledijo politiki vlade na tem področju. Prav tako pozdravljamo vse racionalizacije, ki jih je vlada našla tako v izdatkih za blago in storitve kot v materialnih stroških proračunskih uporabnikov in na ta način [[...]]"
5,ParlaMint-SI_2018-03-21-SDZ7-Redna-39.u128,OTHER,0.7705078125,2018-03-21,0.005110649392008781,"Hvala lepa za besedo, gospod podpredsednik. Lep pozdrav vsem prisotnim! Evropejci naj bi imeli najbolj kvalitetno življenje glede na druge države po svetu. H kvaliteti življenja vsekakor pripomore tudi višina plače, saj omogoča, da si ljudje poleg najnujnejših dobrin za preživetje kupijo tudi stvari, ki izboljšujejo njihov življenjski standard. Vse to, na kar je opozorjeno v predlogu priporočila pred nami, sicer drži. Slovenija že peto leto zapored beleži odlično gospodarsko rast, pri čemer dosegamo eno najvišjih rasti BDP v Evropski uniji. Kljub ugodnim gospodarskim razmeram, čedalje višjim dobičkom gospodarskih družb, večanju produktivnosti pa se večja gospodarska rast še vedno ne odraža v višjih plačah delavk in delavcev in blagostanju vseh državljanov in državljank. Vprašati se moramo, kako družbeno odgovorne lastnike podjetij imamo v Sloveniji in zakaj pristojna ministrstva ne želijo poskrbeti, da bi bila celotna družba deležna dobrega življenjskega standarda, ki ga omogočajo gospodarski kazalci. Naj opozorim, da finančno in gospodarsko krizo, ki je za tem prerasla tudi v socialno krizo, niso povzročili delavci, tudi ne upokojenci, prav tako ne javni sektor, učitelji, gasilci, zdravniki in drugo zdravstveno osebje, vojaki in policaji, prav tako ne mali obrtniki in podjetniki. Povzročile so jo gospodarske elite v navezi z nekaterimi politiki, ki niso znali ustaviti apetitov tajkunov, bančnikov in lobijev v navezi s posameznimi politiki. Politika je nato skupaj z bančniki poskrbela za pretirano polnjenje bančne luknje, kar smo ugotovili pri Novi Kreditni banki Maribor, spet na račun običajnih ljudi, tudi upokojencev. Nedopustno je, da si danes dobičke razdeljujejo le gospodarstvo in elite, breme krize pa so nosili običajni ljudje. Seveda v Poslanski skupini Desus menimo, da je nekaj narobe v naši državi, da se to dogaja, ampak videli in slišali smo že odzive kapitala. Po drugi strani žal tudi ni bilo ustreznih ukrepov nekaterih članov naše Vlade, odgovornih za gospodarstvo, finance in za delo pri ustvarjanju družbeno odgovornega gospodarstva, ustrezne davčne politike, dostojne minimalne plače in pokojnine, pa tudi pri iskanju socialnega dialoga. Izpostavljam socialni dialog in vsa pogajanja, ki trenutno potekajo oziroma so potekale v okviru plačnega sistema za javni sektor, za katerega se zdi, da peša, po mojem občutku tudi zaradi velike razdrobljenosti in neenotnosti sindikatov. In kje so sindikati realnega sektorja, se tam sploh kaj dogaja? Plačna politika in sama višina plač po državah je zelo različna zaradi različnih dejavnikov, tudi zaradi šibkih sindikatov, pa tudi zaradi tega, ker so plače pri nas sorazmerno visoko obdavčene oziroma oprispevljene, prihodki najbolj premožnih pa so med najnižje obdavčenimi v EU. Zakaj so dobički, premoženje, najemnine, finančne transakcije in drugi dohodki najbolj premožnih pri nas med najnižje obdavčenimi v Evropski uniji? Lepo se sliši, da znaša povprečna plača v Avstriji neto 2 tisoč 300 evrov, ampak res je tudi, da delavec tam ne dobi povračila stroškov prehrane in prevoza na delo. pPav tako drži, da naša povprečna neto plača znaša le tisoč 100 evrov. Raven življenjskih stroškov pa je približno enaka v obeh državah. Res pa je tudi, da so prispevki iz plač delodajalca za socialno varnost polovico nižji, kot pa mora za socialno varnost iz svoje plače plačati delavec. Nizki prispevki delodajalca so tudi anomalija plačnega sistema. Poslanec Andrej Čuš želi očitno opozoriti na problem nizkih plač v razmerju do porazdelitve bogastva v Sloveniji in tudi drugod po Evropi. V Poslanski skupini Desus pa se zavedamo razlik in posledic te problematike. Žal ugotavljamo, da predlagano priporočilo Vladi, tudi če bi bilo sprejeto, ne bi vplivalo na to, kaj bi se dogajalo na področju plačnega sistema. Niti Vlada Republike Slovenije, pa tudi nobena druga vlada v Evropski uniji nima vpliva na mehanizem sodelovanja državljanov v Evropski uniji pri tovrstnih pobudah. Samo državljani so tisti, ki lahko prispevajo dovolj podpisov za to, da se sproži postopek za spremembo in sprejemanje pravnih aktov na nivoju Evropske unije. Šele to ima lahko za posledico sprejemanje notranjih predpisov in ukrepov v posameznih državah članicah. To pomeni, da Poslanska skupina Desus predloga takšnih priporočil ne more podpreti. Hvala za pozornost."
5,ParlaMint-SI_2005-06-21-SDZ4-Izredna-09.u28,OTHER,-0.96923828125,2005-06-21,0.10777167230844498,"Hvala lepa. Normalno je, da bomo v Novi Sloveniji predlog rebalansa proračuna sprejeli. Zdi se, kot da se nismo v vseh teh dneh in v vseh teh porabljenih urah dovolj nagovorili. Vseeno pa bi želel reči, da se nam v Novi Sloveniji argumenti opozicije, čeprav večine ni tukaj, o tem, da ta proračun ni razvojno naravnan, samo šest mesecev po tistem, ko so imeli oblast in ko smo pravzaprav sami sprejeli proračun za leto 2005, milo rečeno, zdijo smešni. To ni resna razprava, če pa ob tem imamo kot poslanci pred seboj še res vse te amandmaje in pa postavke, iz katere ste predlagali, da se ta sredstva naj odvzamejo, potem pa je zadeva še bolj, lahko bi rekel, tragikomična. Večina amandmajev je bila napisana tako, da se naj odvzamejo sredstva generalštabu Slovenske vojske. Kot sem že včeraj rekel, da če bi vse te amandmaje podprli, potem bi minister za obrambo lahko ta resor praktično malo ukinil, ker ne bi imel sredstev, mi pa imamo takšne in takšne zaveze do Zveze Nato. Da vstopimo v Nato, so se pravzaprav državljanke in državljani odločili na referendumu. Se pravi, nihče v tem državnem zboru nima pravice tega negirati in potem predlagati celo vrsto postavk, ki naj pravzaprav general štabu vzamejo sredstva. Drugače pa se strinjam, spoštovani kolegi iz opozicije, več je potrebno za zdravstvo, več je potrebno za šolstvo, več je potrebno za kulturo, več je potrebno za tehnološki razvoj. Na vseh področjih, če bi seveda imeli sredstva, je potrebno več. Vendar pa se je potrebno zavedati, da se pač lahko pokrijemo s tako dolgo odejo, kot je ta odeja dolga, ne moremo se pokriti z daljšo. Če pa je odeja kratka, potem pa se je treba pod odejo, da te ne zebe, nekoliko skrčiti. In samo takrat, ko bomo imeli tudi boljše in močnejše gospodarstvo, takrat bo seveda možno za vse te namene, za katere ste vi predlagali amandmaje, in vsi ti amandmaji bi bili sprejemljivi, če bi bile možnosti, takrat bo seveda možno to uresničiti. Mi bomo za ta rebalans vsekakor glasovali. Hvala lepa."
5,ParlaMint-SI_2005-06-21-SDZ4-Izredna-09.u46,OTHER,-0.9951171875,2005-06-21,0.008828037418425083,"V svojem imenu, dovolite, da pojasnim, zakaj ne bom podprl rebalansa. Je rebalans vladajoče koalicije, je slab rebalans in seveda je odraz politike, ki jo vodi ta koalicija, ekonomske politike, ki izčrpava gospodarstvo, in politike, ki ne daje tja, kjer bi bilo smiselno pospešiti gospodarsko aktivnost. Ne daje za tehnološki razvoj, ne daje za investicije, ampak jemlje na teh postavkah. Obžalujem, da ta vladajoča koalicija, ki vodi doma konfuzno ekonomsko politiko, pri tem pa učinkovito uporablja metode specialne vojne, to tudi ne uspeva narediti v okviru Evropske unije. Zato posebej obžalujem, da ste kot vladajoča koalicija v nasprotju s tem, kar mi je 16. junija pisal minister za zunanje zadeve, zavrnili amandma, ki bi omogočal, da bi Slovenija bila skupaj s centrom za pomoč približevanju Evropski uniji most za naslednjih 50 do 70 milijonov Evropejcev in Evropejk na njihovi poti v Evropsko unijo. To bi bilo gospodarsko smiselno, to so jasni interesi Republike Slovenije. Dr. Dimitrij Rupel mi je pisal, da bo v kratkem vladi predlagal, da bi zagotovila ustrezna sredstva v proračunu Republike Slovenije. Ta ista vlada pa je amandma, ki bi to naredil, zavrnila. Seveda je potrebno zato tudi potovati in meni je žal, da gospod Koprol več ne potuje, ker potem bi seveda mogoče bila pozicija vlade RS na vrhu prejšnji četrtek bolj smiselna, bolj logična, predvsem pa bolj evropska. Ne bom podprl rebalansa."
5,ParlaMint-SI_2006-03-27-SDZ4-Redna-15.u37,OTHER,-1.0,2006-03-27,0.006391963455826044,"Gospod predsedujoči, poslanke in poslanci! Gospod Janez Janša, pred volitvami ste obljubljali boljše življenje, pospešen razvoj, umik politike iz gospodarstva, sproščenost Slovenije. Do sedaj pa ste poskrbeli le za boljše življenje svojih prijateljev. V sumljivih poslih je vaša vlada samo ob Mercatorju pognala za 29 milijard denarja davkoplačevalcev, na mestih direktorjev menjate dokazano sposobne. O vas danes celo tisti, ki so prihod na oblast pospremili kot prihod odrešitelja na Zemljo, trdijo, da gre za nekoga, ki ne zna, ne zmore ali celo noče izpeljati reform. Res ne znate ali nočete izpeljati reform? Sprašujem vas: Kdaj in kako nameravate, če sploh nameravate, uresničiti sprejeto strategijo razvoja Slovenije? Oba veva, da strategija razvoja Slovenije predvideva cenejšo državo, konkurenčnejše gospodarstvo in sprostitev potencialov Slovenije. Vendar, gospod Janša, kako boste konkretno to storili, če ves čas delujete antireformno in uničujete potenciale Slovenije, ko gradite absolutno oblast? Tudi vi sami ne morete več zanikati naslednjih dejstev: da ste si politično podredili ključne javne uslužbence; da ste v proračunu razdelili denar predvsem za vojsko in represivne organe, slovenske bodoče rodove pa rekordno zadolžili za milijardo evrov, za 240 milijard tolarjev za en sam projekt. Tretjič, da v težnji po absolutni oblasti v podjetjih menjate praktično vse direktorje, po načelu ""ni važno, kaj znaš, važno je, da si naš"". In četrtič, da bi lažje delili svojim, ko vladate, ste ukinili protikorupcijsko komisijo, zamenjali direktorja urada za preprečevanje pranja denarja, direktorja urada za nadzor proračuna in degradirali državno revizijsko komisijo. Slovenija je vse manj svobodna država, je vse bolj zadolžena država in je država, v kateri imamo januarja letos za 13% več brezposelnih na zavodu za zaposlovanje kot leto poprej. Na razpis za predsednika državne revizijske komisije, ki naj bi pregledovala 500 milijard poslov, pa se ne prijavi nihče - se vam ljudje bojijo gledati pod prste? Gospod Janša, prosim, povejte nam: Kako zares boste uresničili sprejeto strategijo razvoja Slovenije?"
6,ParlaMint-SI_2013-04-02-SDZ6-Redna-12.u22,SDS,0.9267578125,2013-04-02,0.9241493344306946,"Spoštovani predsednik, predsednica Vlade z ministri, kolegice in kolegi! Pred nami je zakon o ratifikaciji hrvaške pristopne pogodbe z državami Evropske unije. Zakon bo Poslanska skupina SDS podprla. V Poslanski skupini se veselimo uspešnega zaključka pristopnih pogajanj, saj smo širitev Evropske unije na Hrvaško in države zahodnega Balkana vedno podpirali. Zavedamo se, da je evropska perspektiva sleherne države tega območja zagotovilo razvoja, demokracije in obet stabilnosti celotne regije in Evrope. Slovenijo in Hrvaško so vedno povezovale enake vrednote, prav tako nas spremljajo in povezujejo podobne zgodovinske izkušnje. Zato je popolnoma pričakovano, da bo z nekajletnim zamikom tudi Hrvaška postala del iste asociacije. Pogajanje in premagovanje pogajalskih ovir je bilo dolgo in naporno, Slovenija pa država, ki so se jo pogajalska izhodišča najbolj vitalno dotikala. Kljub temu smo ohranili dovolj kooperativno in tolerantno držo, čeprav se zdi, da je Hrvaška včasih preizkušala našo pogajalsko vztrajnost. Ob zaključku pogajanj smo si v poslanski skupini želeli, da bi bila Republika Slovenija med prvimi državami z ratificirano pogodbo, želeli smo, da ne bi bilo ovir, ki bi preprečevale naš dober namen. To bi bilo logično nadaljevanje vedno pristnih sosedskih stikov in skozi stoletja nikoli skaljenih prijateljskih odnosov med slovenskim in hrvaškim narodom. Slovenija in Hrvaška ter naši ljudje so svetel vzor dveh sosed, ki se nikoli v zgodovini nista zapletli v medsebojne vojne ali spopade, kar je redek in izjemen primer med sosedi v evropski zgodovini. Med nami nikoli ni bilo velikih razpok. V okviru institucij in držav, kjer nam je bilo v preteklosti usojeno skupaj živeti, so slovenski in hrvaški predstavniki vedno dobro sodelovali, naj je šlo za politike, vojake ali umetnike. Naj navedem le sodelovanje med poslanskima kluboma v dunajskem parlamentu pod vodstvom Antona Korošca in Anteja Trumbića. Medsebojno pa sta se vedno oplajali tudi naši kulturi. Odličen dokaz je delo Augusta Šenoe Nagelj s pesnikovega groba, ki priča o izrednem spoštovanju in vplivu Prešerna na hrvaško književnost. Slovenija in Hrvaška živita in spoštujeta Prešernov sen, da ne vrag, le sosed bo mejak. To posebej poudarjamo, ker naj bo to temelj za bodoče še bolj tesne odnose obeh držav znotraj Evropske unije. Žal je za prednostno ratifikacijo pogodbe v Državnem zboru obstajala ovira, ki se ji reče pooblastila za tožbe in zahtevke deviznih varčevalcev Ljubljanske banke, ki so predstavljali poskus negiranja ratificirane mednarodne pogodbe o sukcesiji. Spoštovani! S tega mesta je treba čestitati Vladi in premierju Janezu Janši, ki je v politično obremenjenem času skupaj s hrvaškim kolegom Zoranom Milanovićem dosegel rešitev, zapisano v memorandumu o vprašanju Ljubljanske banke. S tem so bile odstranjene ovire za ratifikacijo pogodbe. Zato v Poslanski skupini SDS današnje prisotnosti najvišjih političnih predstavnikov Republike Hrvaške v Državnem zboru, ki jih ob tej priložnosti pozdravljam, ne vidimo samo kot prisotnost ob slovesnem ratifikacijskem zaključku, ampak jo jemljemo tudi kot zavezo, da bo načelo pacta sunt servanda vedno spoštovano in bo pogled obeh držav usmerjen v načrtovanje prihodnosti. Današnja potrditev pogodbe v Državnem zboru je torej skupna zmaga v eni zadnjih etap hrvaškega pogajalskega džira, ki se bo s članstvom Republike Hrvaške končal 1. julija 2013. Verjamemo, da je to tudi začetek še trdnejšega zavezništva, sodelovanja in prijateljstva obeh držav znotraj Evropske unije. Članstvo obeh držav bo zelo koristno za gospodarstvi in državljane obeh držav in bo imelo številne pozitivne posledice na vseh področjih. V poslanski skupini smo prepričani, da bosta odslej obe državi skupaj pomagali v skupno družino držav Evropske unije pripeljati še države zahodnega Balkana, ki si za to prizadevajo. Še enkrat, veselimo se sodelovanja v okviru Evropske unije in Republiki Hrvaški ob izpolnitvi pogojev članstva in vstopu čestitamo. Hvala."
6,ParlaMint-SI_2009-02-09-SDZ5-Redna-02.u15,SDS,0.81591796875,2009-02-09,0.039958324283361435,"Spoštovane gospe, spoštovani gospodje, vsem prav lep pozdrav tudi v imenu Poslanske skupine Slovenske demokratske stranke! Kadar govorimo o zvezi Nato, se v Sloveniji še vedno prepogosto srečamo s predvidevanjem, da gre zgolj za vojaško zvezo, toda v resnici je zveza Nato veliko več. Zveza Nato je povezava držav, ki jih družijo skupne vrednote, med katerimi so na prvem mestu svoboda posameznika, spoštovanje načela pravne države, spoštovanja zaupanja v pravo, in demokracija, ki je temeljna predpostavka delovanja zveze Nato. Skladno s svojimi cilji na prvo mesto Nato postavlja blaginjo za vse, ki jo želi doseči z več varnosti v vzajemnem sistemu solidarnosti vseh članic. In ker gre za organizacijo, ki je v svoj temelj vgradila demokratičnost, je to tudi način, na katerega Nato sprejema svoje odločitve, kajti vse odločitve v zvezi Nato se sprejemajo povsem soglasno. Ko gre za sprejemanje odločitev v zvezi Nato, je glas Slovenije povsem enakovreden glasu edine svetovne supersile Združenim državam Amerike. Toda v Sloveniji se prepogosto pozablja na nekaj: velika moč, ki jo daje tak način odločanja, pomeni tudi veliko odgovornost. Zato v zvezi Nato veljajo pravila, ki niso napisana, se pa od vsake članice, če želi, da se jo bo dosledno spoštovalo in upoštevalo, pričakuje, da bo ta pravila tudi spoštovala. Ena od njih je, da ravna odgovorno; to se pravi, ko se sproži nek proces, neko odločanje, da če se ne pojavijo neka nova dejstva, spoštuje prvotno odločitev. Torej, da te odločitve ne spreminja tako, po balkansko, od danes na jutri. Slovenija je o vključitvi Hrvaške v zvezo Nato v resnici že dvakrat odločala tudi v Državnem zboru v okviru pristojnega odbora, ko je potrjevala stališča in ta stališča so bila v minulem mandatu dvakrat praktično povsem soglasno potrjena. Mnogi ste v zadnjih dneh izražali pridržke, zadržke, pomisleke. Toda čas za te pomisleke, ki so bili predvsem načelne, zelo malo pa konkretne narave, je bil tedaj, ko se je ta pot začela, ko je bilo na vrsti prvo odločanje, ko je bilo na vrsti vabilo za vstop Hrvaške v zvezo Nato. Danes je pred nami samo še pika na i in danes je pred nami samo še pika na i in danes je pred nami torej trenutek, ko lahko pogledamo, ali so bila ugotovljena neka nova dejstva, ki bi lahko upravičeno pomenila, da spremenimo svojo odločitev. V Poslanski skupini SDS po temeljiti preučitvi vseh dosegljivih dejstev, vseh dosegljivih dokumentov lahko samo ugotavljamo, da takih novih dejstev ni in bomo torej v Poslanski skupini SDS glasovali skladno z uveljavljenimi normami zveze Nato, torej spoštovali enkrat že dano besedo. Iz tega razloga in zato, ker smo trdno prepričani, da je več varnosti in več stabilnosti za doseganje blaginje za vse v slovenskem vitalnem interesu, glasovali za."
6,ParlaMint-SI_2016-06-08-SDZ7-Izredna-33.u6,SDS,0.794921875,2016-06-08,0.898962676525116,"Hvala za besedo, gospod predsednik. Spoštovani poslanke in poslanci, predsednik Vlade, ministri, spoštovani predsednik Skupščine Črne gore! V Slovenski demokratski stranki bomo z veseljem prispevali svoje ključne glasove, brez katerih ne bi bilo dvotretjinske večine, in podprli vstop Črne gore v zvezo Nato. To bo že druga balkanska država, ki se pridružuje temu zavezništvu in s tem zveza Nato krepi svoje južno krilo in pomembno prispeva k miru v regiji. Naj povem, da je vstop Črne gore na nek način tudi dosežek Republike Slovenije, ki zadnja štiri leta mentorira to državo ob vstopu, svetuje tako na obrambnem področju, svetovala je tudi pri transformaciji črnogorske vojske. Črna gora vstopa v zavezništvo v zelo kočljivem obdobju, v času, ko zavezništvo pestijo predvsem trije problemi oziroma tri zunanje grožnje: agresivna ruska politika, teroristična skupina Daesh in iranski raketni program. Zavezništvo, kdor ga spremlja, lahko vidi, da je v novi fazi transformacije. Transformacije, ki se zopet vrača na sam izvor tega zavezništva, to pa je kolektivna obramba. Zadnja resna vojaška akcija zveze Nato je bilo posredovanje v Afganistanu. Kdorkoli govori, da je zveza Nato destabilizirala Sirijo, da je destabilizirala Irak, da je destabilizirala tudi Iran, bodisi nima pojma o čem govori bodisi ne ve kaj to zavezništvo počne. Vrednote kot so svoboda, demokracija in pravna država so skupne vrednote nam vsem. To so tudi vrednote zavezništva, ki se vrača v svoje poslanstvo 28 za 28. Skratka, v prvi vrsti zveze Nato je zopet kolektivna obramba, krepitev vojaških zmogljivosti, ne za ekspedicijsko delovanje, kot nekateri govorijo, ampak za tisto, ker je ključno za samoobrambo, za pomoč eni državi članici, kot pravi 5. člen zveze Nato, kajti napad na eno državo je napad na vse. Slovenija je svoj delež pri tem, ko je bila kontaktna ambasada za vstop Črne gore v zavezništvo, izpolnila in mislim, da ga je izpolnila tako kot je treba, lahko rečemo, profesionalno. Pri tem pa bi rad opozoril tudi na drugo državo, prav tako na Balkanu, ki je predvsem žrtev svojega imena, ki je žrtev tujih politik in je nekako izgubila zagon tudi v fazi priključevanja zavezništvu zveze Nato, in to je Makedonija. Po zaprtju balkanske migrantske poti je Makedonija država, ki nosi in je nosila največje breme. Na to sem opozoril tudi teden nazaj v Tirani na parlamentarni skupščini zveze Nato, da moramo politiko odprtih vrat, ki je ena izmed sedmih točk, ki so ključne za pogovore v Varšavi na vrhu zveze Nato, ki bo 8. in 9. julija, dve leti po Walesu, odpreti in govoriti. Tudi vprašanje Gruzije, vprašanje Švedske in Finske kot partnerskih držav. Vse to je potrebno za krepitev lastne varnosti in za krepite lastnih zmogljivosti. Slovenija bo še naprej resen partner zveze Nato, zato moramo pa seveda največ storiti sami, ne samo govoriti o krepitvi skupnih zmogljivosti, ampak izpostaviti, predvsem pa od besed, ki jih je bilo v tem parlamentu že veliko, preiti k dejanjem, h krepitvi lastnih zmogljivosti, h krepitvi Slovenske vojske. Tukaj naj izkoristim svoj apel na predsednika Vlade in finančnega ministra, ki sta ključni figuri v tem postopku, da končno dvignemo obrambni proračun in da okrepimo Slovensko vojsko, ki je tako kadrovsko kot tudi materialno podhranjena. Čas je pravi, kajti grožnje so največje po hladni vojni, to je prva točka. In druga točka, slovenska javnost je pripravljena in odobrava zvišanje obrambnega proračuna. V Slovenski demokratski stranki bomo glasovali za. Črni gori pa želim uspešno delo v zavezništvu in v boju za skupne vrednote. Hvala lepa."
6,ParlaMint-SI_2007-02-15-SDZ4-Izredna-26.u152,SDS,-0.8994140625,2007-02-15,0.04742811247706413,"Hvala za besedo. lep pozdrav ministru in sodelavcem. Ko se pogleda, kdo so podpisniki zahteve za sklic današnje seje, vsakomur postane jasno, zakaj toliko polemik, zakaj toliko govorjenja. Namreč, večina podpisnikov je bilo tudi nasprotnikov za vključitev Slovenije v Nato. Nisem popolnoma prepričan, da jim je danes jasno, da brez te poteze ne bi bila Slovenija članica Evropske zveze in članica kluba trinajsterice, kot smo nedavno postali. Nikakor ne morem razumeti predlagatelje, da se ne zavedajo, da pomeni biti član nekega združenja tudi prevzeti vse obveznosti, za katere smo se obvezali v času vstopanja v neko zvezo - saj govorimo o Zvezi Nato, je to zaveza Zvezi Nato. Da bo anahronizem še večji, so imeli podpisniki sklica današnje seje tudi ključno vlogo pri tem. Osnovna takratna zaveza je bila, da bomo prevzeli standarde Nata in da bomo od leta 2008 dalje iz bruto družbenega proizvoda namenjali 2% za potrebe Slovenske vojske. Resolucija o splošnem dolgoročnem programu razvoja in opremljanja Slovenske vojske, ki je bila sprejeta leta 2004, to se pravi, pod Vlado predlagateljev, je predvidevala nabavo 135 srednjih oklepnih kolesnih bojnih vozil. V letu 2006 so bili sprejeti novi cilji in so upoštevani v novem srednjeročnem programu 2007-2012. Ministrstvo za obrambo je ravnalo edino smotrno in gospodarno, da se je prilagodilo novonastalim razmeram in v skladu s tem korektno objavilo javni razpis. Na osnovi zagotovila o več kot 1200 novih delovnih mest z več kot 30% vključitvijo domačega znanja in skoraj 70% deležem protidobav v smislu nakupov storitev in blaga se je odločilo za podjetje Rotis, ki zastopa osemkolesnike finske Patrie. Resnično upam, da našteta dejstva niso sporna. Mislim, da razprava kljub nekaterim, ki so dejali, da ni smiselna, se mi zdi, da je smiselna in da je v tej razpravi bilo marsikaj povedano, kar do sedaj nismo slišali in to mislim, da moramo vzeti na znanje. Za mene pa je ključno vprašanje eventualno razhajanje med razpisno dokumentacijo in podpisano pogodbo. Samo v tem primeru bi lahko govorili, da gre za zavajanje, za sporno sklepanje poslov. Iz poročil medijev in izjav kolegov, ki so člani Odbora za obrambo in so osebno preverjali tako razpisno kot tudi pogodbeno dokumentacijo, ugotavljam, da teh razlik niso našli. To smo danes tudi osebno slišali od kolegov, ki so bili priče temu dogodku. Zato ne vidim nobenega utemeljenega razloga za sprejem sklepov, ki jih predlagajo pobudniki današnje razprave. Hvala lepa."
6,ParlaMint-SI_2011-03-29-SDZ5-Redna-26.u243,SDS,-0.92431640625,2011-03-29,0.032544609159231186,"Še enkrat hvala lepa za besedo, gospod predsednik. Tudi v tem primeru menim, da je bilo premalo časa, da bi dorekli problematiko okoli zunanje politike Republike Slovenije in seveda definiranju prioritet. Kar nekaj napak se je zgodilo na zunanjepolitičnem področju oziroma v nekaterih primerih je bila Slovenija v čudni luči zaradi nekaterih orientacij in usmeritev iz preteklosti. Dogajalo se je, da nekatere zlasti hitrorazvijajoče države niso nikakor dobile stika z našimi zunanjepolitičnimi inštitucijami. Lahko jih naštejem: Mehika, Brazilija, Južna Koreja in še morda kakšna druga država s tega področja gazel. Po drugi strani pa so bili v zadnjem letu, dveh zelo intenzivni stiki z državami oziroma z voditelji, ki so že bivši ali pa se z zadnjimi močmi borijo za svoje položaj in pri tem jim ni škoda na tisoče mrtvih. Zlasti v primeru Libije lahko govorimo, da je situacija zaskrbljujoča, kajti protiofenziva Gadafija bi pomenila na tisoče mrtvih in tudi beguncev. Pri odnosih z Libijo je šlo tudi v nekaterih primerih za trgovino z orožjem, kar je seveda problematično v teh časih, ko prihaja do vstaj in do krvavih zadušitev upora. Tik preden se je upor zgodil imeti intenzivne stike na tem vročem področju, ko so druge evropske države že pravilno ocenile, da je Libija in njen voditelj persona non grata, ko so odstavljali v nekaterih državah celo ministre, ker so se še vedno navezovali na Libijo, so pri nas potekali še intenzivni stiki s to državo. Krona vsega pa so bile nepremišljene in neprevidne izjave dan pred resolucijo Varnostnega sveta Združenih narodov o Libiji, ko so bile usmeritve Slovenije, predsednika države ali zunanjega ministra oziroma predsednika Vlade ravno v nasprotni smeri. Spominjam se seje Odbora za zunanjo politiko, ko je minister omenjal, da je to notranja libijska stvar in da bomo v koaliciji voljnih. Zato predlagam, da se opravi razprava v Državnem zboru, če ne, jo bomo pa naredili na Odboru za zunanjo politiko."
6,ParlaMint-SI_2016-03-02-SDZ7-Redna-16.u218,SDS,-0.984375,2016-03-02,0.00577772269025445,"Hvala lepa. Spoštovani! Mene osebno so odgovori ministra za zunanje zadeve razočarali. Moram reči, da na tista vprašanja, ki so bila vsebinsko postavljena, dejansko teh odgovorov ni bilo. Ali so bili odgovori zbanalizirani ali zminimizirani. Danes nismo dobili odgovora na to, kakšna pravzaprav je slovenska zunanja politika, kakšna je strategija, predvsem kako se uresničuje ta strategija preko dokumentov, ki jih danes v Sloveniji imamo, tako deklaracijo kot strategijo. Ni bilo tudi odgovorov na nekatera ključna vprašanja. Ključna vprašanja o tem, ali je dejansko ta politika uravnotežena, ne samo, da se reče, da je, ampak tudi, da se odgovori na tista vprašanja, na tiste teze, trditve, če želite, ki dokazujejo, da ni uravnotežena. Tukaj, oprostite, minister za zunanje zadeve ni dal odgovora. Ni dal odgovorov tudi, kako vidi Slovenijo v okviru asociacij, v katere smo šli, v okviru Evropske unije, v okviru Nata. Ni tudi povedal, kje je in kje vidi svojo učinkovitost. Žal se zadeve, predvsem tiste, na katere minister za zunanje zadeve ni imel odgovora, zbanalizirajo, če želite, tudi z nekaj njegovega humorja, vendar oprostite, tako se prvič ne vodi zunanja politika in drugič, tako se enostavno tudi ne odgovarja na vprašanja poslank in poslancev. Tudi to, da nekateri moji kolegi in kolegice govorijo o izgubljenem dnevu, o tem, kako je navsezadnje ta interpelacija nepomembna, brez vezna in tako naprej, poglejte, s tem dajete vrednost svojemu delu. Interpelacija je utemeljena, je v skladu s slovensko ustavo, je v skladu s slovensko zakonodajo in je v skladu z demokratičnim sistemom, ki ga tukaj imamo. Če nekdo želi omenjati totalitarne sisteme, tam takšna interpelacija ni bila možna, ampak danes opozicija ima to možnost, ker smo v demokratični ureditvi. Kakršnekoli asociacije na to, kako je pa danes zunanja politika stvar preživetja Slovenije in tako naprej, vse to je dejansko neutemeljeno. Neutemeljeno predvsem zaradi tega, ker gre za to, da je to enostavno političen inštrument demokratične družbe. Če govorimo o posameznih delih te slovenske zunanje politike, potem lahko rečemo, da zelo težko najdemo tistega, ki je uspešen in ki bi povečal ugled Slovenije. Danes seveda lahko govorimo o tem, gospodarski diplomaciji na primer in zaslugah Ministrstva za zunanje zadeve o gospodarski diplomaciji, oprostite, jaz mislim, da so učinki te gospodarske diplomacije, ki jo vodi minister Erjavec, preslabi. V dokumentih je omenjena prevozna povezava, železniška povezava – je ni. Že dolgo je ni in mislim, da jih on tudi že nekaj vlad dal skozi, in enostavno tukaj ni rešitev. Tudi ta vlada nima rešitve, pa je to tudi prvovrstno vprašanje gospodarske diplomacije. Ravno tako, če govorimo o kapitalu, ki naj bi vlagal v Slovenijo. Oprostite, tega ni. Smo na repu glede tega in tudi tukaj ima Ministrstvo za zunanje zadeve precejšnjo vlogo. Izgovor na to, zakaj je minister za zunanje zadeve kriv, poglejte in meni se zdi pravzaprav na nek način grdo, da se omenja, zakaj meja ni bila rešena leta 1990 ali pa 1991, o tem, zakaj se določene zadeve v zgodovini niso zgodile. Minister Erjavec, ko ste sprejemali položaj ministra za zunanje zadeve, ste bili verjetno seznanjeni z vsemi temi okoliščinami in ne se izgovarjati na neko zgodovino, za katero ste točno vedeli, kakšna je, vsaj morali bi vedeti kot kandidat za ministrstvo za zunanje zadeve. Zaradi tega so seveda ti argumenti morda nekomu smešni, morda se ob tem lahko nasmiha, navsezadnje so pa žalostni, da se minister za zunanje zadeve naslanja na argumente, ki jih v bistvu ni, ki so enostavno prazna slama in na ta način se ne vodi zunanja politika. Vsekakor sem tudi že večkrat povedal danes, in nisem dobil odgovora o proaktivnosti slovenske zunanje politike. Tako proaktivnosti glede migracij kot proaktivnosti glede vseh vprašanj, ki se obravnavajo na ravni Evropske unije ali na ravni Nata. Tudi nisem dobil odgovora, zakaj minister za zunanje zadeve ne postavi vprašanje financiranja Slovenske vojske v okviru Nata, kjer druge države namesto nas plačujejo našo varnost. Zaradi tega in vseh teh dejanj slovenske zunanje politike pada ugled Slovenije. To kažejo tudi nekatere mednarodne analize, ki so bile omenjene in na katere prav tako nisem dobil nobenih odgovorov. Vsebinskih odgovorov na to ni bilo. Več kot to, da je avtor te analize prijatelj Hrvaške, več od tega dejansko ni bilo rečeno. In še nekaj v zvezi s Francijo in Turčijo. Kje pa je položaj Slovenije v okviru te analize, o tem ni bilo niti besedice. Zaradi tega sem enostavno razočaran nad ogovori ministra za zunanje zadeve in zaradi tega se mi zdi interpelacija popolnoma samoumevna. In ni prazna interpelacija, prazni so odgovori, katere je poskušal sicer minister dati, vendar jih dejansko, vsebinskih odgovorov, ni bilo. In zaradi tega jaz mislim, da je popolnoma upravičeno, da se danes pogovarjamo o tem. Morda se bomo, upam, še kje na kakšnih drugih mestih, kakorkoli že, o slovenski zunanji politiki z ministrom Erjavcem ali kakšnim drugim ministrom. Ampak, vsekakor se bo treba o tem pogovarjati in to je nujno, da se. Zaradi tega so tudi pripombe na to, da gre za prazno interpelacijo in tako naprej, jaz mislim, po moje, neutemeljeni. Prej so prazni odgovori na to, in seveda jaz predlagam, da podprete to interpelacijo."
6,ParlaMint-SI_2015-01-26-SDZ7-Redna-04.u300,SD,0.8486328125,2015-01-26,0.047175996005535126,"Predsednik, hvala za besedo še enkrat. In lep pozdrav poslanke in poslanci! Glede na vprašanje gospoda Mihe Kordiša želim pojasniti naslednje. Za Slovenije je Zahodni Balkan še vedno strateškega pomena tako iz varnostnega, zunanjepolitičnega in tudi gospodarskega vidika. In mir in stabilnost ter napredek v tej regiji je tisti, ki je zelo pomemben tudi za Slovenijo, saj gre vendarle za regijo, ki je v neposredni bližini Slovenije. Prav je, da je Slovenija tudi solidarna in kot država, ki je zavezana k mednarodnemu miru, lahko veliko prispeva k temu, da je to stanje na Zahodnem Balkanu tudi takšno. Res je, da se je v tem obdobju, v teh 15 letih naredilo zelo veliko, predvsem so se razmere stabilizirale. Vendar še vedno ocenjujemo, da razmere niso takšne, da bi se lahko tudi misija KFOR zaključila oziroma, da se umaknejo tudi pripadniki Slovenske vojske s tega območja. Še posebej ne zaradi tega, ker je treba zelo skrbno spremljati tudi lani dosežen sporazum o normalizaciji odnosov med Beogradom in Prištino. To je tisto, kar lahko v prihodnosti resnično pritrja do tega, da bomo lahko rekli, misija je uspešno zaključena in naša prisotnost ni več potrebna v tej regiji. Dejstvo je, da kosovske varnostne institucije ta hip še vedno niso oblikovane, še vedno so v fazi razvoja, tudi v izgradnji zmogljivosti. Tako, da brez mednarodne skupnosti bi se ta situacija lahko zelo hitro spremenila, kar nenazadnje tudi kažejo incidenti predvsem v severnem delu Kosova, ki opozarjajo na to, da se lahko v vsakem trenutku razmere drastično poslabšajo. Tako da naša prisotnost je seveda nepogrešljiva tudi zaradi tega, ker nas lokalno prebivalstvo sprejema kot izjemno nepristranskega, zanesljivega in verodostojnega partnerja. To je tisto, kar zagotovo veliko pripomore k temu, da ljudje živijo veliko varneje, da se lahko svobodno gibajo in da lahko razmišljajo seveda o svoji prihodnosti. Tako da predvsem časovni vidik, ko sprašujete, ali ni vendarle prišel že čas, da se umaknemo iz te regije, je treba vezati predvsem na izvajanje sporazuma Beograd-Priština. Ko bodo vsi ti pogoji, ki sem jih navedel, izpolnjeni, potem bomo seveda lahko rekli, da je tudi KFOR nepotreben in da se lahko usmerimo v druga področja, za katera pač se bo pokazala potreba, da zagotavljamo predvsem mir in stabilnost, ki pa je ključna potem tudi za uspešen gospodarski razvoj, tudi Slovenije, kajti znano je, da je Slovenija izvozno usmerjena država, 70 % vsega, kar potrebujemo za to, da lahko naredimo v naši državi, ustvarimo na tujih trgih, tako da želimo te tuje trge resnično ohranjati v zelo dobri kondiciji. Zunanja politika in gospodarska diplomacija je ena od tistih, ki je lahko mogoča, če gre za stabilne regije. In to želimo zagotoviti tudi našim podjetjem. Tako da delavna mesta, ki jih omenjate, pravzaprav zagotavljamo skozi gospodarske družbe, ki lahko uspešno sodelujejo tudi v tej regiji, in ta socialni korektiv, ki ste ga omenili, ki naj bi bil razlog za to, da smo prisotni na teh misijah, temu ni tako. Slovenska vojska se usposablja predvsem zaradi varnosti svoje države. Res pa je, da svojo varnost lahko zagotavljamo znotraj kolektivne obrambe. Če ni skupnega usposabljanja, če ni tudi takšnih skupnih nastopov na teh misijah, kot je na Zahodnem Balkanu, potem seveda tudi ne moremo govoriti o tem, da lahko usklajeno in učinkovito delujemo tudi v primeru ogroženosti Slovenije. Gre predvsem za varnost in zato smo prisotni v tej regiji. Hvala."
6,ParlaMint-SI_2010-10-20-SDZ5-Redna-21.u196,SD,0.79150390625,2010-10-20,0.944243848323822,"Hvala za besedo, gospod predsednik. Spoštovani zbor! Poslanci Socialnih demokratov smo se vedno zavzemali za nadaljnjo širitev Evropske unije na države Zahodnega Balkana, zavedajoč se seveda, da mora približevanje teh držav evropskim integracijam potekati ob polnem izpolnjevanju pridružitvenih pogojev. Ker je v tem oziru Slovenija pomembno prispevala k približevanju Republike Srbije k evropsko-atlantskim integracijam, kar ne nazadnje dokazuje tudi današnji obisk srbskega zunanjega ministra Vuka Jeremića v Sloveniji, v Poslanski skupini Socialnih demokratov podpiramo ratifikacijo stabilizacijsko-pridružitvenega sporazuma med Evropsko unijo njenimi državami članicami ter Republiko Srbijo. Sporazum je bil sicer podpisan že pred dobrima dvema letoma. Njegova ratifikacija pa je bila do junija letos v državah članicah Evropske unije zadržana zaradi nezadovoljivega sodelovanja Srbije z mednarodnim sodiščem za vojne zločine v Haagu. Danes pa lahko ugotovimo, da je Srbija od leta 2008 dosegla napredek in da v tem trenutku ostaja nerešenih samo še nekaj vprašanj, med njimi izročitev dveh državljanov Republike Srbije, obtoženih vojnih zločinov na sodišču v Haagu, in ureditve odnosov z Republiko Kosovo, vendar je zdaj pravi trenutek, da Srbijo dodatno spodbudimo k nadaljnjemu konstruktivnemu dialogu z oblastmi na Kosovu. V Poslanski skupini Socialnih demokratov bomo zato podprli ratifikacijo stabilizacijsko-pridružitvenega sporazuma, saj predstavlja spodbudo evropskim silam v Srbiji, da vztrajajo na poti približevanja Evropski uniji. Hvala lepa."
6,ParlaMint-SI_2018-04-17-SDZ7-Izredna-60.u28,SD,0.77880859375,2018-04-17,0.17554184794425964,"Hvala lepa, gospod predsednik. Spoštovani gostje! Republika Slovenija v svetovnem merilu sodi v krog najrazvitejših držav, ki so se zavezale, da v okviru mednarodnega razvojnega sodelovanja in humanitarne pomoči prispevajo največji delež k zmanjševanju razlik med razvitimi in nerazvitimi državami ter k skladnejšemu razvoju v svetu. Tovrstna odgovornost Slovenije ne izhaja zgolj iz njenih zavez znotraj OZN, zavez iz Lizbonske pogodbe, zavez iz Pariškega podnebnega sporazuma, temveč smo kot država tudi moralno zavezani k temu, da po svojih močeh sorazmerno pripomoremo k večji mednarodni solidarnosti in manjšim razlikam v razvitosti držav. Predlog zakona, ki ga danes obravnavamo, temelji na Deklaraciji o zunanji politiki Republike Slovenije, tudi na Resoluciji o mednarodnem razvojnem sodelovanju in humanitarni pomoči kot strateškemu dokumentu, ki smo ga v Državnem zboru sprejeli septembra lansko leto. Tako resolucija kot ta predlog zakona predvidevata, da Slovenija do leta 2030 postopoma nameni za uradno mednarodno razvojno pomoč 0,33 % bruto nacionalnega dohodka. V letu 2016 smo za tovrstno razvojno pomoč namenil dobrih 73 milijonov evrov, kar znaša 0,19 % bruto nacionalnega dohodka. Veljavni zakon o mednarodnem razvojnem sodelovanju iz leta 2006 je zaradi novih spoznanj, novih praktičnih izkušenj in številnih podanih priporočil po opravljenih revizijah Računskega sodišča ter pristojnih organov OECD postal zastarel in potreben temeljite prenove. S tem predlogom zakona se na tem področju zato uvajajo mnoge novosti. Tako predlog zakona posebej opredeljuje in ureja humanitarno pomoč, ki se od mednarodne razvojne pomoči bistveno razlikuje po namembnostih in ciljih. Predlog zakona za potrebe enotnega načina in obsega načrtovanja sredstev za mednarodno razvojno sodelovanje predvideva okvirni program, ki ga sprejme Vlada in ki bo omogočil prilagodljivo in pregledno načrtovanje sredstev za večletno obdobje. Pomembna novost je tudi uvajanje sistema učinkovitega sodelovanja z ustanovami, ki jih je ustanovila Republika Slovenija za splošnokoristni ali dobrodelni namen na področju mednarodnega razvojnega sodelovanja, kot sta Center za evropsko prihodnost ali Ustanova za krepitev človekove varnosti. Socialni demokrati smo torej v svojem programu opredelili mednarodno razvojno sodelovanje kot pomemben instrument preventive, ki ima za cilj preprečevati ali vsaj blažiti mednarodne napetosti in konflikte. Slovenija že dlje časa vodi aktivno zunanjo politiko pri prizadevanjih za ohranjanje stabilnosti in miru v državah Zahodnega Balkana, pri čemer morajo ostati naša prizadevanja za zmanjševanje razvojnih razlik med državami, za mir in stabilizacijo različnih vojnih ter drugih humanitarnih kriznih žarišč. Socialni demokrati bomo predlog zakona seveda podprli. Hvala lepa."
6,ParlaMint-SI_2009-02-18-SDZ5-Izredna-07.u22,SD,-0.828125,2009-02-18,0.001152303535491228,"Hvala za besedo, gospod predsednik Državnega zbora. Spoštovani zbor! V Poslanski skupini Socialnih demokratov smo še vedno prepričani, da sklep, ki ga danes obravnavamo in o njem odločamo, ne bi bil potreben. Po formalnopravnem smislu pravzaprav ni jasno, kakšen je njegov namen in pomen. Tudi v odnosu do Poslovnika Državnega zbora je vprašljiv, na kar je opozorila tudi Zakonodajno-pravna služba Državnega zbora. Očitno pa je, da je pomemben zavoljo tega, ker ena poslanska skupina prav z njegovim sprejetjem pogojuje svoj odstop od pobude za razpis referenduma o uveljavitvi Zakona o ratifikaciji Protokola o pristopu Hrvaške k Severnoatlantski pogodbi. Dejanska izvedba referenduma pa bi bila v teh razmerah najslabše, kar se nam utegne primeriti. To bi pomenilo, da edino Slovenija od 26 držav ni ratificirala tega protokola in da je s tem preprečila, da bi bila Hrvaška na vrhu 3. in 4. aprila v Strasbourgu in Koellu ob 60-letnici te obrambne zveze skupaj z Albanijo slovesno razglašena kot članica Nata in ne bi mogla že na tem vrhu polnopravno sodelovati. Treba je imeti pred očmi, da bi si Slovenija s preprečitvijo Hrvaški, da že zdaj vstopi v Nato, dejansko poslabšala svoj položaj in ugled tako v Natu kot tudi v širši mednarodni skupnosti. Še več, tudi v slovenskem nacionalnem interesu je, da se obrambno zavezništvo še naprej širi na jugovzhod Evrope oziroma na zahodni Balkan, kar bo prispevalo k večji stabilnosti tega dela Evrope in tudi k naši obrambni sposobnosti ter varnosti. Gre tudi za večje zavarovanje našega gospodarskega udejstvovanja v soseščini, kar nikakor ni nepomembno. Pomembno je tudi to, da se bo Hrvaška s svojim članstvom v Natu morala porediti pravilom in vrednotam, na katerih Nato temelji. Vse to je v našem interesu in tudi nam v prid. Drugo pa je seveda vprašanje, ali bomo s tem, ko in če bomo sprejeli obravnavani sklep, dejansko odvrnili pobudnike za razpis referenduma od nadaljnjih postopkov za izvedbo tega referenduma. Ali se moremo zanesti na njihova zagotovila, da bo ob pogoju sprejema tega sklepa v Državnem zboru odstopili od referenduma? Želimo si, da premorejo toliko časti, da bodo držali svojo besedo. Zato bomo v Poslanski skupini Socialnih demokratov predlagani in z amandmajem dopolnjeni sklep sprejeli predvsem in samo zato, da, če je to mogoče, preprečimo referendum o protokolu o pristopu Hrvaške v Nato. Upamo, da s tem prispevamo k verodostojnosti naše države, še posebej v tistem delu, ko nasprotujemo odpiranju in zapiranju nekaterih poglavij pri vstopanju Hrvaške v Evropsko unijo, kjer pa Hrvaška dejansko poskuša prejudicirati državno mejo med obema državama in na ta način zlorabiti postopek vključevanja v Evropsko unijo. In kjer je logično odgovorno in verodostojno, da Slovenija ravna tako kot ravna. Če bi Slovenija enako ravnala v odnosu do Hrvaške v zvezi s pristopanjem slednje k Natu, pa bi si svoj ugled v mednarodni skupnosti v veliki meri zapravila. In to vsekakor želimo preprečiti. Hvala lepa."
6,ParlaMint-SI_2007-12-18-SDZ4-Redna-34.u58,SD,-0.83203125,2007-12-18,0.0020995514933019876,"Hvala lepa, gospod predsednik. Predpostavljam torej, da glede na to, kar ste rekli, da potem v tej končni verziji programa, bo častni pokrovitelj konference gospod dr. France Cukjati, Vrhnika in ne predsednik Državnega zbora. To samo v opozorilo, glede na to, kar ste rekli, glede na to kar beremo. Gre za formalna vprašanja, o katerih sem jaz danes komentiral. In to kar mene moti, me moti, da bomo v enem tednu v Državnem zboru imeli dve točki dnevnega reda. Imeli bomo točko dnevnega reda ""Program slovenskega predsedovanja Svetu Evropske unije"" in imamo točko, za katero jaz, kot nekateri drugi, pogrešam predvsem celovitost. Jaz bi, če že imamo informacijo o dejavnosti Državnega zbora, želel, da bi ta informacija bila celovita, da bi vključila vse aktivnosti, če hočete, vseh, ki smo v državni zbor bili izvoljeni. Med katere gotovo spadajo na primer tudi aktivnosti, ki so se dogajale v pripravi na to ali pa aktivnosti, ki se danes zvečer začnejo v Bruslju, pa se jih iz slovenskega parlamenta zaradi razlogov, o katerih lahko veliko diskutiramo, ne bo udeležil nihče. Skupna seja nekih odborov. Predvsem bi pričakoval, da bi Slovenija imela skupni program. Ne da je to program Vlade, ampak da bi to bil skupni program predsedovanja, ampak nekje od tiste tako imenovane famozne seje o zaupnici je bilo povedano, da tega namena niti ni. Ker, če bi namen bil, potem bi o dokumentu, ki ima datum 28. november, v Sloveniji kdo kaj že vedel zadnjih 19 dni. Pa o tem dokumentu ne ve nihče nič. In dokument se imenuje ""Program slovenskega predsedovanja"" in naj bi ga sprejela Vlada na svoji 180. redni seji. Predsednik Državnega zbora, jaz ne razumem, če smo mi ta dokument dobili oziroma drugače bom rekel, če je ta dokument bil sprejet 28. novembra 2007, zakaj je 19 dni potoval v Državni zbor. Zakaj, ko ste sklicali sejo Državnega zbora, in toliko verjamem, se usklajujete z Vlado, ali pa vsaj tam neki generalni sekretarji Vlade sedijo, ni bilo ocenjeno, da bi točka dnevnega reda ""Aktivnosti Državnega zbora"" in točka dnevnega reda ""Program slovenskega predsedovanja"" bili združeni. Ker, jaz mislim, da bi mi morali izhajati iz prioritet in se pogovarjati ali so prioritete res prave. Mi pa ne vemo, kaj so res cilji predsedovanja, kaj so razlogi in kaj so temeljne vsebine. Ker zame, veste, temeljna vsebina, in zdaj bom citiral samo en citat: ""Leto 2008 naj bi bilo leto na novem temelju, z novimi izzivi, kjer naj bi potrdili, da smo v demokraciji živeči narodi zahodne Evrope, kot totalitarnega komunizma osvobojeni narodi iz sredine vzhoda celine, pogumno in pravočasno izkoristili zgodovinski trenutek konca hladne vojne."" To piše v nekem programu. To mene spominja na leto 1948. Leta 1948 in leta 1951 in tako naprej, so nekateri narodi se malo umikali iz tega, kar nekateri imenujete totalitarni komunizem. Leta 1956 so pa na Madžarskem imeli revolucijo in kontra-revolucijo. In leto 2008 seveda ni leto, ker ko Slovenija predseduje je pač nov temelj, nov izziv. Imam problem, če je edini cilj ali pa prvi cilj uspeha ratifikacijskega procesa Lizbonske pogodbe kot prioriteta našega predsedovanja - ali to zdaj pomeni, da vse, kar bomo v Državnem zboru naredili v tej zvezi bo ratifikacija. Ali bomo kaj naredili glede energetskih in podnebnega paketa in kaj bomo res naredili? Kako bomo sodelovali kot Državni zbor z, če hočete, obdelavo integriranih smernic in ali bomo ne na zasebnem sestanku se pogovarjali, kako naj nacionalni parlamenti postanejo enakovredni partnerji v procesu odločanja in kako naj Evropski parlament proti Evropskemu svetu in Evropski komisiji res postane pomemben oblikovalec politike v Evropski uniji. To niso stvari zasebnega zavoda. Zato so, se strinjam gospod Presečnik, to izgubljene priložnosti. Jaz bi želel, da gospod Pöttering jutri ali še kje drugje, mogoče o tem govoril, tako pa o tem očitno ne bo priložnosti, zato obžalujem, da nimamo lastnega programa."
6,ParlaMint-SI_2016-05-05-SDZ7-Izredna-31.u58,SD,-0.8349609375,2016-05-05,0.004432306159287691,"Najlepša hvala, gospod predsednik, spoštovane kolegice in kolegi! Socialni demokrati smo po kongresu lanskega leta izpostavili in predstavili šest prioritet, ki jih socialna demokracija vidi kot temeljne za nadaljnji razvoj in obstoj skupnosti. Ne samo naše, ampak širše. V uvodu v tisti dokument in pod prvo točko smo zapisali ""Mir je pogoj."". Zakaj? Ravno izhajajoč iz ocene, da se 70 let po zmagi zdi vojna, oboroženi konflikt na naših tleh ali pa v Evropi skorajda nekaj nemogočega ali pa nekaj, kar je oddaljeno od nas, čeprav je tudi skozi obdobje tako imenovanega miru bil oboroženi konflikt stalno prisoten tudi na evropskem kontinentu. Nenazadnje v naši ožji soseščini na Balkanu, danes v Ukrajini, skozi manjše, a nič manj krvave boje pa tudi v Baskiji in v drugih območjih, recimo na severnem Irskem. Evropa je po koncu druge svetovne vojne zmogla nekaj, česar danes tu in tam ne zna razumeti – da za preprečevanje vojne ni nujna močna vojska, da za zagotavljanje dolgotrajnega in dolgoročnega miru potrebujemo predvsem socialni in ekonomski okvir, ki ljudem daje možnost, da dostojno živijo, da v spoštovanju eden drugega ustvarjajo dostojno življenje. In razprava o tem, ali maslo ali topovi, je v resnici zgrešena, ker do neke točke potrebujemo oboje. Brez topov, ki lahko zaščitijo ljudi pred zunanjim sovražnikom, seveda žal ne gre, vendar z vojsko, ki je še tako močna in tehnološko napredna, pa nima koga braniti, si nihče ne more pomagati. In zato je seveda prva naloga tudi Vlade in te koalicije, da najprej zagotovi ustrezen ekonomski in socialni okvir, iz katerega bo sploh mogoče zagotavljati tudi trajnostni in dolgoročni razvoj slovenskega varnostnega in obrambnega sistema. In če se je ne ta, tudi kakšna prejšnja vlada in koalicija odločila, da je zagotavljanje socialne stabilnosti in miru v danih in izjemno zahtevnih okoliščinah, pa seveda ni bila edina, bolj prioritetno kot posodobitev vojaške opreme v času, ko je ena izmed globalnih prioritet – tudi najmočnejše sile na svetu, Združenih držav – razorožitev, demilitarizacija, vzpostavljanje okvirjev za mirno sožitje, potem je to v kontekstu hude finančne in gospodarske krize seveda logično. Ker to, kar je pogosto bilo slišati v nekih drugih časih: tam, kjer ni, tudi vojska ne more vzeti. Dejstvo pa je, da je treba zagotoviti ne samo maslo, ampak tudi topove. Zato ker žal ne živimo v idealnem svetu in ker se je tudi skozi zgodovino slovenskega naroda, ki se ni začela leta 1991, pokazalo, da je ta narod poleg tega, da je vedno znova moral izboriti svojo socialno eksistenco, narodno identiteto, moral svojo neodvisnost, suverenost in preživetje zagotavljati tudi z mečem, puško, nekateri bi zapisali tudi s knjigo. Najsi gre za Maistrove borce, najsi gre za narodno vojsko, ki so jo tvorili partizanski odredi, ki so pred 70 leti tudi osvobodili to državo pred nacifašizmom, pa najsi gre [[…]]"
6,ParlaMint-SI_2017-09-26-SDZ7-Redna-33.u82,OTHER,1.0,2017-09-26,0.19332477450370789,"Spoštovani, še enkrat vse prav lepo pozdravljam! Predlog resolucije o mednarodnem razvojnem sodelovanju in humanitarni pomoči Republike Slovenije opredeljuje položaj mednarodnega razvojnega sodelovanja v okviru slovenske zunanje politike. Z njenim sprejetjem bomo začrtali usmeritve svojega prispevanja k odpravi revščine, zmanjšanju neenakosti ter doseganju trajnostnega razvoja v partnerskih državah. V Poslanski skupini Desus vidimo mednarodno razvojno sodelovanje kot pomemben instrument slovenske zunanje politike, ki prispeva k miru, varnosti, stabilnosti in trajnostnemu razvoju, hkrati pa krepi tudi našo prepoznavnost v svetu. Vloga Slovenije je še posebej cenjena v regiji Zahodnega Balkana, kjer smo prepoznani kot kredibilen partner, zlasti na področju upravljanja javnih financ, varovanja okolja, upravljanja z vodami in humanitarne pomoči. Med izzivi, ki se jih bomo morali lotiti v prihodnje, je krepitev naših prizadevanj v državah v razvoju. Slovenija je kot majhna donatorica lahko prepoznavna in učinkovita le, če svojo uradno razvojno pomoč osredotoči na manjše število partnerskih držav in prednostnih vsebin, kjer izkazuje visoko zmogljivost in primerjalno prednost. Treba je tudi priznati, da svoje mednarodne zaveze nameniti 0,33 % bruto nacionalnega dohodka za uradno razvojno pomoč žal še nismo uresničili. Resolucija zato predvideva pripravo akcijskega načrta, v okviru katerega bo opredeljen postopen napredek po letih proti zastavljenemu cilju. Po drugi strani pa je treba izpostaviti številne bilateralne projekte humanitarne pomoči, kot so zdravstvena rehabilitacija žrtev oboroženega konflikta v Ukrajini, psihosocialna pomoč žrtvam konflikta in pomoč na področju celostne rehabilitacije v Gazi, izobraževanje o nevarnostih min in eksplozivnih ostankov vojne za sirske begunce v Jordaniji in številne druge projekte. Predlog resolucije predstavlja podlago za pripravo strategije, ki bo namenjena podrobnejši opredelitvi posameznih vsebinskih področij ter operacionalizacij nadaljnjega delovanja. Spoštovani, v Poslanski skupini Desus se zavedamo, da je v zadnjem obdobju precejšen del modro-zelenega planeta, tudi Evropa, zašel v turbulentne vode. A dokler nekateri živimo v relativnem miru in v primerjavi z drugimi dokaj udobno, se nam zdi pravilno, da tisto, kar lahko, delimo s tistimi, ki te sreče žal nimajo. Slovenci na tem področju dokazujemo, da imamo srce, tako kot v športu. V Poslanski skupini Desus podpiramo prizadevanja, da bo tako tudi v bodoče, zato bomo predlog resolucije seveda podprli. Hvala za pozornost."
6,ParlaMint-SI_2016-06-08-SDZ7-Izredna-33.u2,OTHER,0.98388671875,2016-06-08,0.33989793062210083,"Spoštovani predsednik Državnega zbora, spoštovani poslanke in poslanci! V posebno veselje mi je, da lahko na današnji plenarni seji pozdravim tudi predsednika skupščine Črne gore Darka Pajovića z delegacijo. Dobrodošli! Slovenija je vseskozi močna zagovornica Natove politike odprtih vrat na zahodnem Balkanu. Decembrsko povabilo Črni gori in nedavni podpis pristopnega protokola sta dokaz, da politika odprtih vrat ostaja realnost, realnost za partnerske države, ki z nami delijo iste vrednote ter so obenem pripravljene in sposobne prevzeti obveznosti in odgovornosti članstva. V posebno čast mi je, da je Slovenija med prvimi državami članicami Nata, ki bo ratificirala črnogorski pristopni protokol. S to gesto pošiljamo dodatno sporočilo podpore Črni gori in ji obenem izrekamo dobrodošlico v zavezništvu. Dosežki Črne gore v samo desetletju samostojnosti so impresivni na vseh področjih, vključno s približevanjem evroatlantskim integracijam. Veseli me, da lahko Slovenija po svojih močeh prispeva k temu uspehu Črne gore. Črno goro vidimo kot zanesljivo in verodostojno partnerico, državo, ki prispeva k regionalni in mednarodni varnosti ter je vzor ostalim državam kandidatkam v regiji zahodnega Balkana. O tem priča tudi njen prispevek v mednarodnih operacijah pod okriljem Nato, Evropske unije in Združenih narodov. Spoštovani! Dvostranski odnosi med Slovenijo in Črno goro so odlični. Državi tradicionalno razvijata partnersko in prijateljsko sodelovanje. K temu bistveno prispevajo vzpostavljeno zaupanje ter nenehni aktivni stiki med državama in kar je še posebej pomembno tudi med ljudmi. V letošnjem letu obeležujemo tudi 10. obletnico vzpostavitve diplomatskih odnosov med državama. Slovenija je bila prva država, ki je v Črni gori takoj po njeni osamosvojitvi odprla svoje veleposlaništvo. Številni slovenski strokovnjaki so tesno vpeti v svetovanje pri napredku Črne gore v pogajanjih v članstvo v Evropski uniji. Prav tako bomo s programi usposabljanja še naprej delili svoje izkušnje s Črno goro z namenom čim lažjega delovanja v Natu. Med leti 2011 in 2014 smo opravljali vlogo Natovega kontaktnega veleposlaništva in s svojim delovanjem po svojih najboljših močeh prispevali k napredku Črne gore na poti k članstvu. Članstvo Črne gore v Natu predstavlja pomemben korak h krepitvi stabilnosti v tej strateško zelo pomembni regiji, hkrati pa potrjuje, da je širitev Nata ena izmed naših najuspešnejših politik, ki prispeva k širjenju varnosti v evroatlantskem območju. Pri tem želim posebej poudariti, da širitev Nata kot obrambnega zavezništva ni uperjena zoper nikogar, pri čemer je njegovo temeljno poslanstvo širitev območja stabilnosti in varnosti. Izzivi v regiji ostajajo. Tudi Črna gora se z njimi uspešno sooča. Ob tem se moramo zavedati, da Nato ni zgolj vojaško zavezništvo. Kot določa preambula severnoatlantske pogodbe, je Nato tudi oziroma predvsem skupnost, ki temelji na načelih demokracije, osebne svobode in vladavine prava. Angažiranost družbe, politična in javna podpora sta zato pri članstvu v Nato enako pomembni kot vojaško načrtovanje. Naj zaključim z mislijo, da so vrata zavezništva, ki so se prvič odprla leta 1952 še vedno odprta. Navkljub številnim novim izzivom v mednarodni varnosti ali pa prav zaradi tega v prihodnjih mesecih skoznje stopa Črna gora. Ob tem ji iskreno čestitamo in želimo, da bi bil njen vstop jasen in pozitiven signal ostalim aspirantkam iz regije za članstvo. Hvala."
6,ParlaMint-SI_2019-02-12-SDZ8-Izredna-19.u14,OTHER,0.9609375,2019-02-12,0.2800220549106598,"Predsednik, hvala za besedo. Lep pozdrav vsem v dvorani, še posebej delegaciji Republike Severne Makedonije! V imenu Poslanske skupine Desus bi želel najprej čestitati Republiki Severni Makedoniji, vsem Makedonkam in Makedoncem za sporazum z grško vlado o novem imenu države, ki pomeni prelomni dogodek za Makedonijo v luči približevanja Evropski uniji in zvezi Nato. Prespanski sporazum je dokaz, da je mogoče doseči dogovor tudi pri najbolj kočljivih bilateralnih vprašanjih. Slovenija z Makedonijo goji in neguje prijateljske odnose na vseh ravneh. Slovenija je na poti makedonskega približevanja evroatlantskim povezavam prevzela aktivno vlogo z nudenjem politične in strokovne pomoči. V okviru približevanja zvezi Nato je Slovenija prevzela vlogo Natovega kontaktnega veleposlaništva, kar bo Makedoniji olajšalo prizadevanja za pridobitev polnopravnega članstva. To bo doprineslo k stabilnosti in večji varnosti v regiji Zahodnega Balkana, ki ima strateški pomen tudi za varnost naše države. Slovenija aktivno podpira približevalni proces Makedonije, saj verjame v odprtost in povezovalno vlogo evroatlantskih integracij. Države članice zveze Nato so pomembne partnerice v mednarodni skupnosti, ker zavezništvo že dolgo ni več samo vojaško zavezništvo. Zaradi spreminjajočega se okolja in še vedno prisotnih nepredvidljivih transnacionalnih varnostnih groženj je nujno, da so države med seboj povezane na vojaškem in tudi nevojaškem področju; sploh na območju, ki je narodnostno, versko, jezikovno in politično tako prepleteno, da mu še danes rečemo balkanski sod smodnika. Prav ta raznolikost, pred katero smo v zgodovini ničkolikokrat trepetali, danes prispeva k združevanju in napredku, saj varna in stabilna regija prinaša mir, blaginjo in gospodarsko rast v celotni Evropi. Makedonija v tem procesu ostalim državam v regiji sporoča, da so vrata Nata odprta tudi za njih. Slovenija želi biti med prvimi državami, ki bodo ratificirale protokol, zato v Poslanski skupini Desus pozdravljamo pobudo za sklic te seje in pričakujemo, da bomo danes v Državnem zboru z veliko večino podprli pričujoči predlog zakona. S tem bomo širše gledano tudi mi prispevali k zagotavljanju varnosti in miru na Balkanu. Želimo si, da nam bodo v tem čim prej sledile tudi druge države članice Nata. V Poslanski skupini Desus bomo predlog zakona podprli in pričakujemo, da bo Republika Severna Makedonija kmalu postala 30. članica zavezništva. Iskrene čestitke in dobrodošli v zvezo Nato!"
6,ParlaMint-SI_2002-07-12-SDZ3-Izredna-21.u97,OTHER,-0.962890625,2002-07-12,0.09091982245445251,"Hvala lepa, gospod predsednik. Danes naj bi ratificirali predlog zakona o ratifikaciji sporazuma o vprašanjih nasledstva. Ratificirali naj bi nesposobnost pogajalcev in jim dali legitimiteto, ko so pa vendar izpogajali za Slovenijo izredno slaba izhodišča. Nesporno dejstvo je, da je že delitev, procentualna delitev, ki jo vidimo v 5. členu v 2. točki, za Slovenijo slaba. Okrog 3 procente več bomo plačali in na račun teh naših približno 3 procentov več bodo manj plačali Bosna in Hercegovina, Hrvaška in pa Makedonija. Sprašujem se, od kod pogajalcu pravica, da razpolaga z denarjem slovenskih državljank in državljanov. Zagotovo ne bo šlo nič iz njegovega žepa in potem mu je tudi vseeno, kako se izpogaja. Izpogajal se je izredno slabo. V kakšni drugi državi bi mu rekli, da je izdal nacionalne interese, da je izdal zaupanje tistega, ki ga je postavil kot pogajalca in da je izdal lastno domovino. In temu mnenju se tudi jaz pridružujem, tako kot se temu mnenju pridružuje Slovenska nacionalna stranka in njena poslanska skupina. Pogajanje je pripeljalo do nekega čudnega neskladja v dveh bližnjih členih, v 5. in v 7. členu. Že ko pogledamo izhodišča, na katera so postavljena tista razmerja oziroma tiste zahteve, ki jih pač bomo morali izvršiti. V 5. členu piše o finančnih sredstvih v tujini, kot so gotovina, zlato in druge drage kovine, hranilne vloge in vrednostni papirji, ki jih je imela SFRJ ali Narodna banka neposredno ali pri tujih bankah in tako naprej in tako naprej, vključujejo monetarno zlato na dan 31. marca 2001. Gospoda, pogajalci, ali vi ne veste, da je marca 2001 poteklo že skoraj 10 let od slovenske samostojnosti? Kdo vas je prepričal, da ste upoštevali porabo teh finančnih sredstev, v tem primeru tem primeru, zlata, kasneje deviznih vlog na računih v tujih komercialnih bankah; še nižje, deviznih [[...]] [[Nerazumljivo.]] [[...]]v bankah SFRJ z mešanim kapitalom, in še nižje: zlata, ki je bil prej v lastni komisije za zlato Francije, Velike Britanije in pa Anglije? Ali ste tudi vračunali stroške, ki so jih imele določene države z lastnimi vojnami? In solidarnostno bo te vojne plačevala tudi Slovenija. Če bi prišel nekdo domov, pa bi ženi rekel, kupil sem pol kilograma krompirja, za ostali denar sem pa sosedu kupil govedino, peteršilj za juho, še dvajset kilogramov krompirja zraven, da bo imel še za popoldne, pa zaboj paradižnikov, bi mu žena rekla, da je ""bedak"". In ravno to jaz pravim našim pogajalcem. Glavni pogajalec nosi vso krivdo in ta je ""bedak""."
6,ParlaMint-SI_2002-07-12-SDZ3-Izredna-21.u144,OTHER,-0.9638671875,2002-07-12,0.02684304118156433,"Hvala lepa, gospod predsednik. Ratifikacija tega sporazuma je pravzaprav zaključek zgodbe - slabe, za Slovenijo zelo zelo škodljivo in v veliki meri za velik del slovenskega gospodarstva pogubne zgodbe, ki jo je začel gospod Mejak s svojo nesposobno pogajalsko eskapado z drugimi državami nekdanje Republike Jugoslavije. V prilogi C se kaže vsa nesposobnost, in sicer v 5. in v 7. členu. V 5. členu, ko govori, da bomo mi dobili monetarno zlato, devizne račune oziroma devizni denar, ki je na računih tujih bank, in pa nekaj zlata, ki je bilo prej v lasti Komisije za zlato Francije, Anglije in Amerike.Da bomo dobili tisto, kar je ostalo po 31. marcu oziroma na dan 31. marca leta 2001. Po drugem bomo pa glede na 7. člen morali plačevati oziroma biti dolžni do tujih partnerjev za ves denar, ki je bil napisan oziroma za vso količino denarja, ki jo je biladržava dolžna, dan pred dnevom razglasitve samostojnosti Slovenije. Z drugimi besedami: Slovenija, ki bo edina solventna država na tem področju, bo morala plačati približno 3 milijarde nemških mark dolgov, drugače jo bodo tožniki izterjali. To, kar bi ta pogajalska skupina, ki sem jo že prej imenoval, lahko naredila, bi bilo vsaj to, da bi izposlovala, da bi dolžniško razmerje oziroma terjatve do države s strani Slovenije do držav naslednic nekdanje Jugoslavije, veljale - enako kot v 7. členu - z dnem pred dnevom razglasitve neodvisnosti. Ali pa, da bi mi dolgove poravnavali, tako kot pišev 5. členu, z višino dolgov 31. marca 2001. Ali eno ali drugo. Mislim, da bi bilo smiselno, da finančna sredstva delimo v tisti količini, kot so bila v teh bankah, v zlatu na računih, na dan, ko smo se osamosvojili, ne pa, da bo Slovenija posredno plačevala vso vojaško škodo za vse države, nastale na področju nekdanje Jugoslavije. To se pravi, financirali bomo Zvezno republiko Jugoslavijo, Hrvaško, Bosno in Hercegovino in Makedonijo. In še nekaj. Ta pogajalska skupina se je tako slabo izpogajala, da smo Slovenci dobili še približno 3 odstotke manj glede na delitev in so s tem profitirale še druge države. Skratka, nesposobnost brez premire. Jaz samo upam, da ni kaj drugega kot nesposobnost. Imamo priložnost, da ne ratificiramo tega sporazuma in da sporazum popravimo. Da ga popravimo tako, da ne bo tako strigel in da ne bo Slovenija sama sebi nataknila zanko okoli vratu. Kajti takšna finančna sredstva, taka obremenitev, bi slovensko gospodarstvo zrušila. Hvala."
6,ParlaMint-SI_2016-07-11-SDZ7-Redna-21.u264,OTHER,-0.98876953125,2016-07-11,0.003667186014354229,"Slovenski politični razred se obnaša biciklistično – navzdol tlači, navzgor se pa klanja. In na področju notranje politike tlači delavce in socialno ogrožene, klanja pa se kapitalu, zlasti tujemu. Pravite, da Ministrstvo za zunanje zadeve ni navdušeno, da bi pri tem sodelovalo, ampak v zunanji politiki se dela močno do Hrvaške; hkrati pa se popolnoma podreja Avstriji in Nemčiji. Po eni strani smo že dali pobudo za notifikacijo Avstrijske državne pogodbe in tudi tukaj niso navdušeni, da bi karkoli sprožili; po drugi strani pa si tudi ne upajo sprožiti vprašanja vojne odškodnine z Nemčijo. To potrjuje odgovor premiera Cerarja in tudi vaš današnji odgovor. Gospod Cerar je večkrat rekel, da Slovenija dolga ni odpisala, vendar je takoj za tem tudi jasno povedal, da vprašanja pa ne bo odpiral, ker moramo biti konstruktivna članica Evropske unije. Rekel je celo tole, ""Slovenija je leta 2004 sprejela neko temeljno prelomno odločitev, da se pridruži Evropski uniji, da s tem pravzaprav pokažemo, da tudi mi začnemo na ta način kot del združene Evrope presegati zgodovinsko delitev in dediščino 2. svetovne vojne na načelih solidarnosti, kohezije in pravičnosti."" Mi, ki smo bili žrtev nemške agresije, mi, ki smo se s priključitvijo Evropski uniji odrekli suverenosti in svoji valuti v korist Nemčije, mi se moramo sedaj v zank solidarnosti s to Evropsko unijo odreči še vojni škodi. Ta logika meni, oprostite, ni jasna. Človek se potem vpraša, čemu bi se pa mi še morali odreči, da bi nas spustili v tisti najbolj povezan del Evrope, tisti najbolj privilegiran del Evrope, v katerega si tako želimo priti, da bi vse naredili za to. In k temu poziva tudi predsednik Pahor. In ni čudno, da Evropska unija zaradi take sprevržene logike in sprevržene solidarnosti revnih z bogatimi razpada pred našimi očmi. Kot slišimo, vlada ne bo poskušala izterjati vojne odškodnine od Nemčije, čeprav se zavedate, da je zadeva krivična. Vlada tudi ne namerava prevzeti nemških obveznosti od svojih državljanov, torej se lahko naši državljani zanesejo samo nase in na svoja društva, ampak vlada jim očitno pri tem tudi ne more pomagati. Torej imamo eklatanten primer nekega realnega družbenega problema, ki pa ga vlada ni nekako sposobna niti začeti reševati; zato predlagam, da Državni zbor opravi razpravo na naslednji seji o teh odgovorih ministra. Hvala."
7,ParlaMint-SI_2006-03-03-SDZ4-Redna-14.u30,SDS,0.51904296875,2006-03-03,0.09855589270591736,"Hvala lepa, gospod predsednik. Spoštovani gospod minister s sodelavci, kolegice in kolegi! V poslanski skupini SDS bomo podprli predlog zakona o nadzoru strateškega blaga posebnega varnostnega pomena. Predlog zakona vzpostavlja okvir za nadzor kemikalij, bioloških snovi, opreme in tehnologije, ki jih je zaradi njihovih lastnosti mogoče uporabljati kot sredstva za množično uničevanje ali v povezavi s proizvodnjo in uporabo teh sredstev. Osnovni cilj predloga zakona je preprečevanje zlorabe navedenega blaga za proizvodnjo in uporabo sredstev za množično uničevanje. Predlagatelj s predlogom zakona v enem predpisu in v enotni sistem združuje režime in postopke nadzora posameznih skupin strateškega blaga. Predlog zakona uvaja več mehanizmov za nadzor strateškega blaga, ki so modelarni in jih je mogoče uporabljati in prilagajati po potrebi glede na pomen posameznega blaga za namene zakona. Republika Slovenija nima kemičnega orožja, ima pa dobro razvito kemijsko industrijo in razvoja intenzivne mednarodne gospodarske odnose, zato je dosledno izvajanje obveznosti, ki izhajajo iz obveznosti in drugih sporazumov, tako v njenem gospodarskem kot tudi političnem in varnostnem interesu. Za dejavnosti, ki vključujejo strateško blago posebnega varnostnega pomena, predlagani zakon uvaja več pogojev in omejitev, ki preprečujejo zlorabo tega blaga. S tem se izpostavlja nadzorovano okolje, ki zagotavlja, da ob enem potekajo le dejavnosti, ki so v skladu z vsemi zahtevami tega zakona in mednarodnih predpisov. Z izvajanjem teh omejitev, Republika Slovenija neposredno onemogoča potencialne kršitelje ali vsaj minimizira možnosti za njihovo delovanje, obenem pa omogoča prosto in neomejeno delovanje vseh drugih zavezancev, ki izvajajo dovoljenje dejavnosti s strateškimi materiali. Predlog zakona, ki ga danes obravnavamo, uvaja celovit pristop, saj onemogoča nadzor vseh življenjskih faz strateškega blaga in vseh dejavnosti, ki vključujejo strateško blago. V svojem osnovnem pristopu je predlog zakona usmerjen preventivno. Zakon nadzor usmerja tudi na subjekte, ki opravljajo strateško dejavnost in se tako ne omejuje le na eno dejavnost, temveč nadzor strateškega blaga in dejavnosti prenaša na sam izvor. Predlog zakona je kljub kompleksni vsebini in zahtevnemu poslanstvu v samem izvajanju zelo racionalen. Za izvajanje svojih določil ne izpostavlja novih strukturo in organov, temveč se v teh določbah v celoti naslanja na obstoječe zmožnosti, ki pa jih povezuje in predvsem spodbuja njihovo sodelovanje na strokovnem področju. Ena od najpomembnejših prednosti predlaganega zakona v primerjavi z dosedanjo ureditvijo je v določbah, ki za izvajanje vseh nadzornih režimov določajo en sam pristojni organ. V samo izvajanje zakona so tako poleg centralnega pristojnega organa preko usklajevalnega mehanizma vključena številna ministrstva in strokovne službe, ki imajo različne pristojnosti in naloge na področjih, ki jih vključuje ta zakon. Zakon tako predvideva en pristojni organ za izvajanje teh režimov, s čimer se odpravljajo nekateri dvojni postopki in do sedaj nejasne pristojnosti v zvezi s strateškim blagom. Obenem pa zakon uvaja nove oziroma dodatne postopke nadzora za do sedaj nepokrite faze življenjskega kroga strateškega blaga. Na podlagi navedenega bomo v poslanski skupini Slovenske demokratske stranke predlog zakona v celoti podprli. Hvala."
7,ParlaMint-SI_2021-09-20-SDZ8-Redna-25.u64,SDS,0.458984375,2021-09-20,0.020975645631551743,"Gospod predsednik, hvala za besedo. Spoštovani minister za obrambo, najlepša hvala za odgovor! Dovolite pa mi, da še nekoliko dopolnim svoje vprašanje. V bistvu s tem, kar ste vi končali, bi jaz nadaljeval, in sicer na področju morebitnih novih ukrepov jaz pozdravljam stvari, ki jih bomo obravnavali v Državnem zboru v sklopu septembrske seje, torej seje, ki se je danes začela. Verjamem ter se veselim, da bodo tovrstni predlogi, ki izboljšujejo to področje, tudi sprejeti. Bi vas pa še vprašal: Kakšno je vaše stališče do tega oziroma če ste na Ministrstvu za obrambo pripravili določene aktivnosti, kajti v zadnjih tednih se je name obrnilo kar nekaj ljudi, ki so denimo v času vojne za Slovenijo bili v službah, torej niso bili vpoklicani, so pa vseeno sodelovali pri različnih aktivnosti za obrambo naše države, na primer pri varovanju strateških objektov? In drugi del dopolnitve, če se lahko dotaknete tudi pobude, ki sem jo julija naslovil na vaše ministrstvo glede morebitnega stalnega dodatka k pokojnini za tako imenovane zasluge v vojni za Slovenijo v sklopu tudi tega, da se poveča obseg pravic tistih, ki so izborili našo domovino. Hvala lepa."
7,ParlaMint-SI_2021-07-08-SDZ8-Redna-24.u182,SDS,0.393798828125,2021-07-08,0.006372573785483837,"Hvala za besedo. Podprl bom predlagani amandma, ki ga je vložila koalicija, iz preprostega razloga, ker gre za tehnično izboljšavo besedila, ki je nastala na osnovi pripomb pravne službe. S tem bi se odpravile še zadnje od pripomb, ki jih je pravna služba imela na osnovni zakon, številne pa smo s sprejetimi amandmaji odpravili že na odboru. Ko gre za ta amandma in pa za zakon v celoti, je treba opozoriti še enkrat, tukaj govorimo o slovenskem športu. Gre za to, da poiščemo kompromis, ki bo ustrezen, ki bo omogoča, da ohranimo v celoti slovenski šport. Ko govorimo o slovenskem strelskem športu, je treba nekaj vedeti, z legalnim orožjem slovenskih strelcev po dosegljivih podatkih ni bilo v času samostojne Slovenije nobenega težkega kriminalnega dejanja, nobene hude nesreče, ničesar. Obstaja en rek, rečejo ameriški marinci: Ne popravljal nekaj, kar očitno dobro deluje. Zakaj se potem sploh ukvarjamo s tem zakonom? Zato ker so v Evropskem parlamentu ljudje, ki se na to ne spoznajo, hiteli v tistem obdobju, ko so bili najhujši teroristični napadi s strani islamistov po celi Evropi, narediti vtis, da hočejo zagotoviti več varnosti. In so se spravil na športno orožje, kar je popoln absurd. V Evropi, tudi v drugih državah, je izjemno malo primerov, da bi prihajalo do nesreč ali celo do kriminala. Tisto, kar je vir kriminala pri orožju, je nelegalno orožje, je orožje, ki je na črnem trgu in praviloma gre tukaj itak za vojaško orožje, za avtomatske puške, mitraljeze, eksplozivna telesa, ki je tako in tako strogo prepovedano po naši zakonodaji in po zakonodaji oziroma pravnem redu Evropske unije. Da bi lahko ohranil slovenski šport, poskušamo v najboljši možni meri poiskati kompromise. Te kompromise so vsi, ki so se udeležil javne predstavitve mnenj, od Olimpijskega komiteja do trenerjev, do različnih športnih zvez, enotno podprli. Zadnjič, ko smo opravili to razpravo na odboru, smo jih povabili ponovno. Še enkrat so izrazili podporo tistemu, kar je bilo predlagano, in po končani seji odbora so tudi izrazili veliko zadovoljstvo nad tem, kar je bilo sprejeto. Tako da upam in pričakujem v imenu slovenskega športa, da se to besedilo tudi ohrani in da se sprejmejo tiste tri, štiri nujne izboljšave, ki pomenijo pravno izboljšavo besedila, da pa se ohrani tisti kompromis, ki omogoča, da se to neumnost Evropskega parlamenta vendarle prelije v slovensko zakonodajo, kar nas zavezuje in kar za povrh vsega še grozi, ker je rok za to že potekel in gre pravzaprav za to, da je bil podaljšan zgolj in izključno zaradi pandemije. V primeru, da se zakon zavrne ali pa da se ta postopek iz kateregakoli razloga še bistveno podaljša, lahko pride do zelo velikih denarnih kazni, ki bi jih plačevala Republika Slovenija. Kompromis, ki je pred nami, omogoča, da se to ne zgodi, da se glede na predlog, ki ga je dal predstavnik Vlade, opravi razprava, da se opravi glasovanje in tudi tretja faza obravnave že na tej seji. Potem bo do poletja zakon, ki mora počakati še mnenje Državnega sveta in vse ostalo, kar določa slovenska ustava, na to se praviloma pozabi, vendarle lahko objavljen še pred počitnicami, kar pomeni, da bomo v celoti zadostili pričakovanjem in zahtevam, ki jih na tem področju pri nas postavlja Evropska unija. Če bomo sprejeli besedilo, kot je bilo oblikovano na seji odbora, bomo tudi ohranili slovenski šport. In to je bistveno. Ko govorimo o tem zakonu, prosim, ne pozabite, govorimo o slovenskem športu, o tistem strelskem športu, ki je zmagoval na olimpijadi, in naj to vendar tako tudi ostane. Da se ne bi zaradi nekih birokratskih zapletov dogajalo to, kar se je na žalost že s tako imenovanim field target streljanjem, o tem lahko kdaj drugič razložim, za kaj gre, da je zaradi ene spremembe zakonodaje pred nekaj leti ta zvrst, ki je olimpijska zvrst, v Sloveniji praktično zamrla, pa je že dosegala tudi mednarodne uspehe. Gre za to torej, da ohranimo slovenski šport, da ohranimo možnost, da ponesemo ugled Republike Slovenije tudi v svet tudi na tem področju. In športniki in Slovenija si to zagotovo zaslužijo."
7,ParlaMint-SI_2003-11-25-SDZ3-Redna-31.u329,SDS,-0.9052734375,2003-11-25,0.009391190484166145,"Hvala lepa. Ta amandma smatram kot ponoven poskus omejevanja lovske dejavnosti. Glejte, ob hkratnem ohranjanju lovišč s posebnim pomenom ter z uveljavitvijo takšnega amandmaja bomo lovišča in možnost upravljanja z lovišči tako skrčili, da bo ta funkcija izgubila vsakršen pomen. Mislim, da ste popolnoma pozabili, da v tem zakonu jasno piše, kdo selahko ukvarja z lovom, kakšne psihofizične lastnosti mora izpolnjevati oseba, ki ji je dovoljeno nošenje orožja tudi po drugi zakonodaji. Ne nazadnje ste pozabili tudi na lovsko etiko, ki jo gojijo naši lovci. In izražati s takim dopolnilom takšno stopnjonezaupanja do lovcev v naših lovskih družinah je, milo rečeno, na meji dobrega okusa. Hvala lepa."
7,ParlaMint-SI_2009-10-19-SDZ5-Redna-10.u134,SDS,-0.939453125,2009-10-19,0.004671561531722546,"Hvala. Bom kar nadaljeval tam, kjer sem končal. Zanimivo, da ni nobene reakcije. V normalnem svetu je, če se ugotovi, da nekaj, neka trditev ni bila resnična ali v celoti neresnična, je to po navadi potem vprašanje interpelacije zoper ministra. V Sloveniji očitno tega ne bo. Mislim pa, da tudi to ni zraslo na zelniku državnega sekretarja, ker smo vsi bili na seji, smo videli, da je tam sedel zraven gospod Vučko in da je v bistvu on sugeriral verjetno vse te trditve, ki so bile neresnične. Jaz vas vprašam, zakaj z neresnicami izpodkopavate slovenski šport. Samo za to gre. Gre za vprašanje športnikov. Ne govorimo o tistem, ker je orožje res nekoliko večje moči, čeprav se tudi s tem, o tem sem trdno prepričan, pretirava. Za tiste, ki morda menite drugače, nekaj primerjav. Izstrelek iz revolverja 500 Smith and Wesson, ki se uporablja tudi za lov, ima energije okoli 3.000 džulov. Najmočnejši izstrelek iz zračne puške, ki sploh obstaja na svetu, je nekje okoli 200 džulov. To se pravi, ne dosega niti desetine te moči. Potem o izstrelkih, o katerih govorimo, ki se uporabljajo izključno za šport, so pa nivoja še desetkrat nižje. To se pravi tam nekje okoli 36 džulov in je to popolnoma neprimerljivo med seboj. Neprimerljive so tudi razdalje. S kvalitetno lovsko puško lahko vi streljate največ 100 metrov daleč, izjemoma tja do kilometra. Z najboljšo zračno puško največje moči pa ne morete učinkovito streljati več kot 50, 60 metrov daleč, ker potem pač ne zadeneš z njo ničesar. To povedo vsi športniki, ki se s tem profesionalno ukvarjajo, in nimam razloga, da jim ne bi verjel. Gre samo za vprašanje, zakaj se pod krinko večje varnosti tukaj uničuje ena nova nastajajoča strelska zvrst, ki je celo olimpijska disciplina. To me sprašujejo v klubih, to so me vprašali že kolegi iz Šenčurja, to sem sprožil na odboru, a nisem dobil odgovora. Odgovor je bil, da je vse 100% usklajeno s Strelsko zvezo. Potem sem to klubom povedal, vsem, ki so me kontaktirali. Nekateri so se obrnili na Strelsko zvezo. Odgovor Strelske zveze sem vam prebral. Mogoče je bil kakšen telefon, kdo je koga vprašal, kaj o tem misli, ni pa bilo nekega formalnega usklajevanja, še najmanj pa s klubi, ki nove discipline razvijajo. In ti so prepričani, da to pomeni zaton tistih disciplin, ne glede na to, da gre celo za olimpijske discipline. Kar se tiče nesreč. Vsekakor je naš skupni cilj, da je ravnanje z orožjem čim bolj podrejeno določenim pravilom varnosti, vendar vas opozarjam, da se s tem močno manipulira. Naj povem nekaj primerov, ki sem jih sam doživel in lahko o njih pričam kjerkoli, če bo potrebno. Recimo pred časom sem na Beli krajini, kjer se pogosto nahajam, ker imam od tam ženo, sredi belega dne ob glavni cesti srečal človeka, ki je imel v rokah kalašnikovko, preverjal, če je nabita in potem med tekom odšel v naselje. Kasneje, ko sem prišel v Črnomelj, sem ustavil, ker je bila tam ena policijska patrola, sem jim povedal, kaj sem videl, pa so me samo vprašali: ""A to je bilo pri tistem in tistem naselju?"" Sem rekel: ""Tam, ja"". So rekli, veste, potem pa mi ne bomo čisto nič naredili. Halo! In očitno je šlo za neprijavljeno ognjeno orožje. Ampak to je šlo za avtomatsko, ognjeno orožje, vojaške moči, ki je popolnoma neprimerljivo s tem, o čemer mi danes govorimo. Drug primer. V Sloveniji je očitno dejansko premalo nadzora nad tistimi, ki to ognjeno orožje, ki predstavlja dejansko nevarnost, imajo. Vsi veste, da je pred leti en bivši oficir JLA naredil hud zločin v Ljubljani, čeprav so menda vsi vedeli, da ima človek probleme z alkoholom, pa še s čim drugim in da gre za človeka, ki za slovensko državo ni bil ravno lojalen v času njene osamosvojitve. Pa je imel doma vojaško ognjeno orožje in ga je zlorabil. Legalno ga je imel, kolikor je meni znano. Drug tak primer je bil nedavno primer v Ljubljani, ko je tudi nekdo, za katerega je vsa okolica vedela, da ima težave z alkoholom, lahko povsem legalno posedoval pištolo. V tem primeru pa gre za športnike, ki jim odrekate možnost, da bi pač razvijali eno disciplino z zračnim orožjem, neprimerljivo manjše moči. S tem, da se velikanska večina zlorab zgodi v resnici s kratkocevnim ogrnjenim orožjem. In to velika večina, velikanska večina teh zlorab je vezana na nelegalno orožje. To je tudi treba zelo jasno povedati. Nek strah, pa tudi neko skrbno skrb, vsaj za to, da so ljudje bolj varni, smo zagotovo vsi še kako prepričani in ljudje imajo do tega vso pravico. Vsak od nas, ki ima otroke, tudi jaz jih imam, je zagotovo prvi zainteresiran, da so njegovi otroci varni. Ampak te stvari je vendar treba postaviti razumno. Ob tem samo morda en predlog vsem, pa iz katerekoli oblasti, sedanje ali bodoče, ki bo zanesljivo drugačna, kot je sedanja, en predlog, da bi se vprašanje orožja dejansko uskladilo na evropski ravni v celoti. Morate vedeti, da so zdaj v Evropski uniji neverjetne razlike, v naši zakonodaji pa tudi izjemne neumnosti. Mi smo, kolikor je meni znano, edini na svetu, ki imamo v istem členu pod isto prepovedjo večji žepni nožek in večcevni vojaški metalec raket. To pri nas spada pod absolutno prepoved. Tega, kolikor je meni znano, nima nobena država. Po drugi strani so v EU take razlike, da imate v kakšni državi popolnoma prosto prodajo določenih vrst ognjenega dolgocevnega orožja, ampak čisto prosto, pa je Schengen, in greš lahko tja, kupiš in pripelješ sem, samo potem si tu v prekršku, če seveda to najdejo. Po drugi strani se pa pri nas tako drastično sedaj posega celo v pravico do zračnih orožij, celo tistih minimalnih, ki so namenjena zgolj in izključno športu. Po drugi strani glede na to, da je to že kolega Jelinčič načel, kot zanimivost, da v Franciji država, kolikor je meni znano, subvencionira nakup dušilcev in razbijalcev zvoka za katerokoli zvrst, tudi ognjenega orožja. Pri nas se to v celoti prepoveduje. Zakaj? Ker njim je prvi cilj, ki mu dajejo prednost, da ti ljudje pri uporabi čim manj motijo okolico, da ne delajo pretiranega hrupa ne v naravi. In še manj tisti, ki se s tem ukvarjajo športno, da motijo okolico pri opravljanju svoje dejavnosti. In država subvencionira, še enkrat ponavljam, ne samo dovoljuje nakup raznih dušilcev in razvijalcev zvoka. Pri nas se to v celoti prepoveduje, čeprav bi tiste, ki so zgolj in izključno za uporabo na določenih vrstah zračnega orožja, po moje mirno lahko dovolili. Ker gre samo za vprašanje, kdo bo komu šel na živce in je spet vprašanje potem športnikov in tega, čemu so izpostavljeni in koliko se za tisto odločajo. Trdno sem prepričan, da je prvi cilj, ki bi moral biti v tej državi, da se čim bolj razvija in podpira slovenski šport, ob upoštevanju vseh varnostnih vidikov, ki so na razpolago. Ampak to pomeni, ko govorimo o varnostnih vidikih, da se stvari postavljajo razumno. V praksi tako določilo ne bo pomenilo, da tisti mulci, ki bi eventualno zlorabili kakšno zračno orožje, do njega ne bodo mogli priti. Kje pa!? Vam povem, kaj je bistvo zgodbe? V Avstriji, v prvi sosedi, ali pa Hrvaški, ki bo v kratkem verjetno članica EU, je prodaja zračnega orožja brez kakršnihkoli omejitev, tako kot je bilo to do sedaj v Sloveniji. To se pravi, vse kar bo, samo kdor bo do tega res hotel priti, se bo zapeljal čez mejo, to pripeljal sem in konec zgodbe. Edino, kar bo posledica, bo pa posledica za šport, ker ste ta dogaja javno. Tam pa je, seveda ti ne moreš s skrito puško priti na strelišče in tekmovati z njo. Moraš imeti zanjo legalna dovoljenja. To pomeni, da samo njih boste v resnici prizadeli z nerealno mejo, ki je napačno postavljena in ki v tem delu ni bila usklajena s Strelsko zvezo Slovenije, vsaj ne v celoti, še enkrat povem, nek telefonski klic ali pa kaj takšnega ne pomeni, da je bilo to usklajeno znotraj Strelske zveze, med klubi, kaj šele na uradnem nivoju z Vlado. O tem ta dopis, ki ga še enkrat citiram, jasno priča, podpisan je sekretar Strelske zveze Slovenije: ""Sprememb Zakona o orožju Strelska zveza Slovenije ni usklajevala s predlagateljem."" To je tisto, o čemer mi danes govorimo. In če postavimo na prvo mesto varnost in zaščito vsega, je to treba postaviti racionalno, to se pravi dovoliti tisto, kar je očitno v korist slovenskemu športu, ker je tudi z varnostnega vidika zagotovo bolje, da se naši otroci ukvarjajo s športom - in tudi v strelskem športu, še enkrat poudarjam, dosegamo svetovne uspehe, izjemne svetovne uspehe, glede na velikost takšne države - kot pa da se otroci ukvarjajo s čim drugim in izgubljajo svoj čas in mladostno energijo ter svoje izjemne sposobnosti za stvari, ki potem vodijo čisto nekam drugam. To je prvo. Drugo, kar bi moralo biti skupen cilj, pa je, da če se že vzpostavlja evidenca, da naj bo evidenca povezana s čim manj dodatnimi stroški, beri z nič stroški, in čim manj dodatnimi sitnostmi. Zato smo tudi predlagali popolno olajšavo pri tistih, ki prijavo opravijo, da to ni povezano z dodatnimi stroški, niti potem s kakršnimikoli dodatnimi obveznostmi, da bi morali za to delati neke izpite, hoditi na zdravniške preglede in podobno, in da to nedvoumno piše v samem zakonu. Del tega ste sicer potem že potrdili, tako da tudi za tisti del lahko samo izrečem hvala, kajti tukaj gre pa v imenu varnosti. Če hočemo, da je seznam popoln, potem ne sme za sabo potegniti tovrstnih težav. Če pa seznam ni popoln, pa ne služi ničemur, je pa potem njegova vzpostavitev navidezna, ker se večina temu enostavno izogne in potem je to samemu sebi namen in pa tisti birokraciji, ki bo za te namen dodatno vzpostavljena in za to porabila tudi javna sredstva. Zato ne bo čisto nič več varnosti. Varnost bo, če bo ta seznam čim bolj popoln, potem bo sploh ta namen dosežen. To je bil tudi predlog, ki je zajet v amandmajih poslanske skupine SDS. In ne zaradi drugega, ampak zaradi slovenskega športa vas prosim, da ta dva predloga, ki sta minimalna in sta tudi v korist varnosti, tudi v korist športa, tudi v korist slovenske mladine, vsekakor podprete."
7,ParlaMint-SI_2011-07-15-SDZ5-Redna-30.u72,SDS,-1.0,2011-07-15,0.011001836508512497,"Spoštovani, vsem prav lep pozdrav! Danes govorimo o zakonu o zagotavljanju prostega dostopa do dokumentov o trgovini z orožjem v letih 1990–1994, to se pravi tudi za celotno leto 1990, če izhajam iz naslova. Zaradi tega moram reči, da se čudim vsem, kar vsem, ko tako lahkotno podpirate ta zakon, ki je tako očitno pomanjkljiv, kajti tam, kjer govori o gradivih, manjkajo gradiva o tisti najbolj sramotni, najbolj zavržni trgovini z orožjem, ki smo ji bili priča v tem obdobju. Katera je bila najbolj sramotna in najbolj zavržna trgovina z orožjem? Najbolj sramotna, najbolj kriminalna, najbolj zavržna trgovina z orožjem je bilo dopuščanje razorožitve slovenske teritorialne obrambe, kajti to je bila trgovina z lastno domovino, in sram naj bo vse tiste, ki so pri tej trgovini sodelovali, stali z rokami v žepu, čakali cele dneve, opustili dejanja, ki so jih bili dolžni storiti po takratni zakonodaji in po svoji politični odgovornosti, in s tem povzročili, da je bila država Slovenija razorožena. To, gospe in gospodje, je tista kriminalna, sramotna, zavržna trgovina z orožjem, in ta vam pa manjka notri v zakonu. Kajti brez te najbolj zavržne trgovine z orožjem se nič od vsega ostalega, kar je tukaj notri navedeno, sploh ne bi zgodilo! Danes pravzaprav ne govorimo, ob tem, ko ta primanjkljaj, očiten primanjkljaj tega vašega zakona vpije do neba, toliko o samem dogajanju takrat. Govorimo predvsem o tisti najbolj odvratni floskuli, ki zadnje čase dobiva tako obširno domovinsko pravico in jo tranzicijska levica ponavlja do nezavesti preko svojih medijskih ljubimcev: vsi so isti. Ne, gospe in gospodje, nismo vsi isti, nikoli nismo bili in nikoli ne bomo v politiki! In hvala bogu, da je tako, ker na tem temelji demokracija. Eni so stali z rokami v žepu, dopuščali razorožitev slovenske teritorialne obrambe in s tem sami izvedli najbolj zavržno obliko trgovanja z orožjem v zgodovini Slovenije, ker so trgovali z lastno domovino, drugi smo se pa potem trudili, da smo Slovenijo vendarle pripravili, da je bila vsaj za silo oborožena, vsaj za silo pripravljena na spopad, ki je bil očiten, ki je že vrel na obrobju Slovenije. In zaradi tega, ker je bila Slovenija pripravljena, potem ni bilo tistih srhljivih posledic, kot so bile, recimo, v Bosni. In če že omenjam Bosno, gospe in gospodje, bi vas spomnil, ko tolikokrat govorite o enotnosti, da je šel obrambni proračun, se dobro spomnim, ki je potem omogočil sploh nakup orožja, takrat skozi prvo demokratično skupščino, za en sam glas večine, samo en glas, in da se je hkrati podpisovalo deklaracijo o razorožitvi Slovenije, ki je zahtevala razorožitev vsega, da bi se odrekli še tistemu, česar se ni omogočilo takrat, ko se je trgovalo z lastno domovino, da bi pobrala Juga. V Bosni je točno isti scenerij uspel, in zaradi tega so imeli potem tam tako tragedijo, toliko mrtvih, ker pač na spopad niso bili pripravljeni. Taka je realnost sveta, si vis pacem, para bellum, saj to so že Rimljani vedeli. In zato, gospe in gospodje, tega zakona sam osebno nikakor ne odobravam, nikakor ne podpiram, ker manjka notri tisto gradivo o najbolj zavržni trgovini z orožjem, o dopustitvi razorožitve slovenske TO, ker je to trgovanje z lastno domovino! To pa manjka in točno veste, zakaj. Ker veste tudi to, kdo je odgovoren za to, najbolj od vseh. Eden od tistih, ki je takrat z molkom omogočal to stanje, se ni udeležil niti primopredaje poslov na Ministrstvu za notranje zadeve, kjer je takrat še pod imenom sekretariat opravljal svoje delo, je dobil pred kratkim odlikovanje za osamosvojitev. Pa naj mi še kdo reče, da to ni posmehovanje vsem, ki smo iskreno delali za slovensko osamosvojitev. Nekateri so za to plačali najvišjo ceno, gospe in gospodje, in če ne bi vsaj nekateri potem poskusili in po najboljših močeh na vse možne načine pridobili vsaj minimalno količino orožja, tudi s pomočjo nekaterih zahodnih zaveznikov, da nismo bili povsem goli in bosi, ko nas je napadla jugovojska pod znakom rdeče zvezde, bi bil ta davek neprimerljivo višji. Da pa nismo vsi isti, in kako se potem take zgodbe ponavadi končajo, naj navedem še en argument, ki se ga tudi dotika en del dogajanja v tem parlamentu in ki seveda tudi v zakonu na daleč manjka, tudi veste, zakaj. Nedavno je bil izveden protiustaven – očitno protiustaven, kajti to je zdaj že sodba Ustavnega sodišča – akt, da se me je poskušalo razrešiti kot predsednika komisije v zadevi oklepniki 8x8, ker sem zadevo zagrabil s prave strani, ker sem že v prvem trenutku, ko sem se s tem seznanil, saj prej teh stvari nisem od blizu sploh poznal, videl, da je bil edini, ki je očitno kršil evropske norme, za kar sem takoj našel tudi ustrezno dokumentacijo, gospod Milan M. Cvikl, ki je za izvedenca v tej orožarski zadevi postavil kar šefa konkurenčnega projekta, kar je seveda očiten konflikt interesov, ki je po evropskih normah koruptivno dejanje. Torej ste vi, z mojo očitno protiustavno razrešitvijo, hoteli prikriti koruptivno dejanje – najlepši primer, kako deluje in kakšnim vrednotam sledi vaša koalicija. In da mi je v celoti dalo sodišče prav, citiram dva stavka, ki sta zelo pomembna tudi za to preiskavo, za ta dogajanja, o katerih danes govorimo, ker so bila tudi predmet parlamentarnih preiskav. ""Jedro parlamentarne preiskave bi bilo povsem izvotljeno, če takšne preiskave v praksi ne bi bilo moč voditi v smeri, ki izhaja iz akta o odreditvi, ali če je zaradi zlorab pravic določenega dela članov preiskovalne komisije ne bi bilo mogoče v razumnem roku tudi zaključiti."" Jaz upam, da se zavedate, da te besede Ustavno sodišče, ki vam je ideološko po večini članov zelo blizu, namenja prav vam, tudi vam, gospod Slapnik, kot predlagatelju današnjega zakona. In potem še nadaljujem, citiram spet odločbo Ustavnega sodišča: ""Nedvomno bi dalj časa trajajoče, ponavljajoče se, neprekinjeno in sistematično izločanje določenih članov preiskovalne komisije na podlagi drugega odstavka 12. člena Poslovnika, z namenom oviranja dela komisije, pripeljalo do daljših zastojev dela v parlamentarni komisiji, morda tudi za ves čas, do prenehanja njenega mandata."" Kajti to je bil dejansko vaš cilj. Zaradi tega, ker veste, da je edina sramotna, kriminalna, zavržna trgovina z orožjem bila dopuščanje razorožitve slovenske teritorialne obrambe, točno tista trgovina, ker je bila sramotna trgovina z lastno domovino, ki manjka v tem vašem zakonu, in da se vleče ta zgodba vse do današnjega dne, zaradi tega ker se noče videti, kje je njen začetek. To je tisto, kar manjka v tem zakonu, to je njegova temeljna pomanjkljivost, in zato je ta zakon že vnaprej obsojen, da ne bo omogočil konca te zgodbe, ker se ne loteva stvari pri njenem začetku, ne loteva se je tam, kjer je res šlo za kriminal. Šlo je za veleizdajo, šlo je za opustitev dejanj, ker so kriminalna dejanja bila celo po takratnem kazenskem zakoniku! Ampak tega ni v vašem zakonu, gospe in gospodje. Le zakaj, le zakaj. In zaradi tega, gospe in gospodje, nikoli ne recite, da so vsi isti. Ali pa se potem celo zatečete k temu, kar ste naredili z mediji, ko sem vas pozval k odstopu, kar bi bilo v normalni državi popolnoma samoumevno, saj je Ustavno sodišče v celoti presodilo meni v korist, SDS, vsem nam predlagateljem te ustavne presoje, in jasno povedalo, kaj si misli o vašem početju. Pa ste rekli: ne, saj so tisti tudi to delali pri Cviklu. Ni res, gospe in gospodje, pa ravno tukaj ni res! Spet ste se na laž postavili. Kajti gospod Milan M. Cvikl je bil nekajkrat pozvan, da pojasni, tudi pisno, svoj konflikt interesov. Predlog za njegovo razrešitev je bil dolg – koliko, z obrazložitvijo? – 9 strani, v mojem primeru pa ni bilo enega stavka obrazložitve, pa še mimogrede, 3-krat ste ustno obrazložitev zamenjali v samo nekaj urah. V tem je, gospe in gospodje, problem. Zaradi takšnih vaših metod se tista prva afera nikoli ne pripelje do konca, ker želite eno pravljico nadgrajevati z drugo, tretjo, in zavajate javnost. In marsikdo vam je do zdaj nasedel. Jaz upam, da bo zdaj vendarle prišlo do tega, da se bodo odprle oči, kajti razlika je v vrednotah, v dejanjih in, če primerjamo najhitrejši razvoj Slovenije v minulem mandatu in največje nazadovanje v tem mandatu, tudi v doseženem."
7,ParlaMint-SI_2011-02-02-SDZ5-Redna-24.u222,SD,0.71337890625,2011-02-02,0.02384844794869423,"Spoštovani gospod podpredsednik, gospod državni sekretar, kolegice in kolegi! Pred nas je prišla novela Zakona o spremembah in dopolnitvah Zakona o obrambi, o kateri pa danes žal ne bomo ne razpravljali ne glasovali, saj na Odboru za obrambo ni dobila zadostne dvotretjinske podpore članic in članov. Socialni demokrati smo z naklonjenostjo prisluhnili predlagateljem novele in jo ves čas tudi aktivno podpirali. Želeli smo, da se zakonsko določi vodenje takšne politike, ki bo povečala vlogo Državnega zbora Republike Slovenije pri pošiljanju pripadnikov Slovenske vojske in drugih državnih organov Republike Slovenije v mednarodne misije predvsem prek široke politične podpore v okviru našega zbora. Evropska unija se postopoma bolj aktivno vključuje v aktivnosti, povezanez mednarodno varnostjo, Nato pa načrtuje več operacij izven ozemlja svojih članic, tudi OZN povečuje število mirovnih operacij. Sodelovanje Slovenije na misijah se povečuje iz leta v leto tako po številu pripadnikov kot po nalogah, ki jih tam opravljajo. Slovenija je kot članica prej omenjenih organizacij zavezana k spoštovanju pogodb in obveznosti, ki iz članstva izhajajo, zlasti na področju prizadevanja za ohranjanje mednarodnega miru in stabilnosti. Republika Slovenija se je odločila za večjo vlogo v mednarodni skupnosti pri kriznem upravljanju, s čimer se je povečala tudi uporaba naših varnostnih sil. Vlada je v aprilu 2009 sprejela sklep, ki pravi, citiram, ""v postopku odločanja namero o napotitvi pripadnikov Slovenske vojske, civilnih strokovnjakov ali vključitvi civilnih zmogljivosti v novo mednarodno operacijo ali misijo Vlada Republike Slovenije pošlje v seznanitev pristojnim delovnim telesom Državnega zbora Republike Slovenije"". To je bil prvi in pomemben korak, ki ga je izvršilna oblast pod vodstvom sedanjega predsednika Vlade Boruta Pahorja napravila, da v postopke odločanja vključi, pa čeprav za enkrat le s seznanitvijo pristojnih delovnih teles Državnega zbora, tudi Državni zbor. Do takrat je o vseh napotitvah razpravljala in sprejemala sklepe izključno Vlada, kar pa v demokratični družbi ni najboljša rešitev. Že takrat so javnost, civilna družba in nekatere poslanke in poslanci izrazili željo in nujo, da Državni zbor v postopkih dobi še večjo veljavo, vsaj z možnostjo obravnave namere o napotitvi in podajanja soglasja k temu. S tem bi dosegli širši politični in družbeni konsenz pri obravnavi omenjene tematike. Mnenje je podal tudi predsednik Republike dr. Danilo Türk, ki je podprl večjo vlogo Državnega zbora. To bi lahko dosegli tudi s sprejetjem novega zakona o obrambi. Poslanke in poslanci so se pa odločili, da vsaj za del zakona, ki govori o odločanju o napotitvah, sami predlagajo novelo Zakona o obrambi, ki je bila usklajena tudi z Ministrstvom za obrambo. Predlagana novela govori, da po najavljeni nameri Vlade Državni zbor opravi razpravo in poda svoje soglasje k nameri, odločitev pa na koncu sprejme Vlada. Opozicijski poslanci so nam očitali, da je to gnili kompromis med vladnimi strankami in Vlado, da je vse skupaj le politični blef. Socialni demokrati menimo, da kompromis ni nikoli gnil. Kompromis vedno sledi kot zaključek nekih pogovorov, dogovorov. Konec koncev je tudi sestava tega Državnega zbora nek rezultat vseljudskega kompromisa, ki je bil sprejet z uradnimi volitvami. Verjamem, da ne boste rekli, da je tudi ta kompromis gnil. Politični blef pa je to, kar opozicija počne, ko vehementno razglaša, kako podpira slovensko dejavnost v mednarodnih operacijah in jo skrbi za varnost pripadnikov naših sil, obenem pa s svojo nepodporo noveli zakona ne želi sprejeti odgovornosti poslancev za soodločanje pri napotitvah na misije. Hvala."
7,ParlaMint-SI_2021-07-16-SDZ8-Izredna-80.u94,SD,0.50048828125,2021-07-16,0.9556727409362793,"Predsedujoči, hvala lepa za besedo. Spoštovani državni sekretar, spoštovane kolegice in spoštovani kolegi! Ob tretji obravnavi Predloga zakona o spremembah in dopolnitvah Zakona o orožju, je treba še enkrat poudariti naslednje: država, kot regulator, mora z ustrezno zakonodajo, v skladu z evropskimi pravnimi normami poskrbeti za to, da bodo lahko dosedanji in tudi bodoči posestniki in uporabniki orožja, kot tudi člani športnih in drugih strelskih društev, praktični strelci, lovci, orožarji, zbiralci, svojo dejavnost ali ljubiteljstvo še vedno izvajali, hkrati pa seveda, da bo poskrbljeno tudi za ustrezno varnost vseh ljudi. Če enkrat pride do zlorabe orožja na način kot smo ga na žalost že videli večkrat tudi v Evropi ob raznih strelskih pohodih in drugih tragičnih dogodkih bo prepozno analizirati zakaj in kako to, da se je zgodilo kaj takega. Zato pri spremembi tega zakona še vedno velja opozorilo, da je odločanje med varnostjo ljudi na eni strani in uveljavljanjem pravic na drugi strani kompleksno in zahtevno, vendar naj bo varnost ljudi na prvem mestu. Mnenja smo, da je vsaka zloraba orožja registriranega ali nelegalnega, nedopustna in jo je potrebno najstrožje preganjati. Proces sprejemanja Predloga zakona o spremembah in dopolnitvah Zakona o orožju sega v leto 2019. v splošni razpravi, javni predstavitvi mnenj, široki razpravi na odboru menim, da smo [[nerazumljivo]]v to razpravo, izčrpno, odkrili tudi marsikatero po našem mnenju napačno rešitev in prav zaradi tega pri posameznih rešitvah predlaganega zakona ne moremo podpreti in to se še posebej nanaša na rešitev v novem 17.a členu, ki odloča o upravičenem razlogu za izdajo orožne listine za orožje in 6.a, 7. in 8.a točki kategorije A. Sprašujemo se zakaj strelska organizacija, ki ima status nevladne organizacije v javnem interesu na področju obrambe, tiščita tja kamor ne sodijo, to je med strelske športne organizacije, ki so članice Olimpijskega komiteja Slovenije, Združenje športnih zvez ali mednarodno in uradno priznane Strelske športne zveze. Posameznik iz tega člena bo ob predložitvi dokazila, da je član strelske organizacije, ki ima status nevladne organizacije v javnem interesu na področju obrambe in je v okviru strelske organizacije, ki ima status nevladne organizacije v javnem interesu na področju obrambe iz prejšnje alineje, vsaj dvanajst mesecev pred vložitvijo vloge vključen v proces športne vadbe, upravičen do pridobitve orožne listine za orožje A kategorije. Drugo problematično orožje pa je uvedba oziroma legalizacija dušilcev oziroma moderatorjev zvoka. Pomembno je izpostaviti to, da dušilci ne bodo obvezni, kar pomeni to, da ne bodo prispevali k manjši obremenitvi okolice s hrupom, o čemer ste nekateri kolegi tukaj prepričani, pač pa nekdo jih bo imel, drugi jih ne bo imel in zaradi tega bo stanje konfuzno kar se tiče uporabe teh moderatorjev zvoka. V razpravah smo Socialni demokrati problematizirali to uporabo dušilcev tako z vidika varnosti kot z vidika nadzora, še zlasti zato, ker je policija kot pristojen in najbolj strokovne ter poklican organ kategorično nasprotovala uvedbi dušilcev, vendar se mnenje policije tukaj ni upoštevalo, ker je pač politika ocenila, da je uvedba dušilcev dobra. Zdaj ali je res dobra, bo pokazal čas, vendar tukaj ni ključen čas, ključne so posledice, ki pa takih nespametnih potezah lahko nastopijo in take posledice so praviloma hude in tragične in verjemite mi, če pride do posledic, bom vsakič in vedno spomnil na trenutek, ko bi te lahko posledice preprečili, pa jih niste želeli. V Poslanski skupini SD predloga zakona ne bomo podprli. Hvala."
7,ParlaMint-SI_2019-09-26-SDZ8-Redna-11.u17,SD,0.409423828125,2019-09-26,0.016873007640242577,"Hvala za besedo, gospod predsednik. Spoštovani zbor! Socialni demokrati menimo, da je Predlog resolucije o strategiji nacionalne varnosti kljub deklaratorni naravi pomemben dokument, ki ga je treba podpreti. Ne nazadnje dokument sledi koalicijski pogodbi, v kateri področje varnosti zavzema pomembno mesto. Predlagani dokument je bil deležen široke javne razprave kot tudi kritike, še posebej v delu, ki se nanaša na podpoglavje 5.6 odzivanje na področju boja proti terorizmu in nasilnemu ekstremizmu. Veliko pomislekov je vzbudilo predvsem načrtovano širjenje pooblastil Sove za spremljanje slovenskih državljanov, kar pa je bilo na Odboru za obrambo s sprejetim amandmajem v nekem smislu spremenjeno. Svet za nacionalno varnost Republike Slovenije pa je s to spremembo dobil dodatno zahtevno zadolžitev. A ne glede na to spremembo, Socialni demokrati opozarjamo na posebno občutljivost področja obveščevalno-varnostne dejavnosti, kjer kakršnokoli spreminjanje zakonodaje zahteva temeljit premislek ter tudi temeljito in vključujočo javno razpravo. Zakonodaja na tem področju mora biti jasna, decidirana in mora ujeti zelo krhko ravnovesje med zagotavljanjem varnosti, na eni strani, ter poseganjem v komunikacijsko zasebnost in človekove pravice na sploh, na drugi strani. Ključne spremembe glede na obstoječo resolucijo so v opredelitvi in na novo določenem vrstnem redu groženj varnosti. Nove in posebej poudarjene so hibridne grožnje, izpostavljene in dopolnjene so informacijsko-kibernetske grožnje in, kot sem že omenil, področje terorizma in nasilnega ekstremizma, ki potencialno lahko ogroža ustavno ureditev Republike Slovenije. Hibridne grožnje predstavljajo medsebojno povezano, kompleksno in nepredvidljivo visoko integrirano uporabo prikrite in odkrite kombinacije tradicionalnih in neregularnih vojaških kot nevojaških sredstev. Tovrstne grožnje lahko izhajajo s strani državnih kakor tudi nedržavnih akterjev, usmerjene pa so predvsem v šibke točke nasprotnika, kot so kritična infrastruktura, energetika, bančništvo, transport itd. Vse to z namenom destabilizacije napadene države in doseganja lastnih interesov. Ne pozabimo na leto 2017, na največji mednarodni kibernetski napad v zgodovini. V usklajenih akcijah je bilo organiziranih več kot 91 tisoč napadov, med žrtvami napada so bila tudi podjetja, ki poslujejo v Sloveniji, medtem ko je bil napad na ljubljanski klinični center oziroma zdravstvene ustanove k sreči preprečen. Za odziv na hibridne grožnje naj bi bil določen osrednji organ za spremljanje in koordinacijo odzivanja na hibridne grožnje ter vzpostavljen enoten proces ocenjevanja tveganj za delovanje kritične infrastrukture. Države članice Nata in Evropske unije se soočajo tudi s povečanim številom nekonvencionalnih hibridnih in kibernetskih groženj, ki zahtevajo hitro prilagajanje in oblikovanje ustreznih mehanizmov odzivanja tako na ravni Nata, Evropske unije in držav članic. Boj proti hibridnim grožnjam je sicer primarno v pristojnosti držav članic, vendar se tudi Evropska unija zaveda transnacionalne narave tovrstnih groženj in pomena skupnega boja proti njim. Zato je bil že leta 2016 bil pripravljen skupni okvir za boj proti hibridnim grožnjam, za zvečanje odpornosti držav članic ter za združevanje evropskih in nacionalnih instrumentov. Hibridne grožnje in posledično hibridno vojskovanje tudi pomenijo, da je vedno težje potegniti mejo med mirom in vojno. Z vidika vrednot, ki jih Socialni demokrati zastopamo, ocenjujemo, da je za nacionalno varnost treba biti pozoren tudi na zdravstvene in druge nevojaške grožnje. Osebno človekova varnost ne sme postati ali ostati v tretjem planu. Socialni demokrati bomo Predlog resolucije o strategiji nacionalne varnosti Republike Slovenije podprli. Hvala lepa za pozornost."
7,ParlaMint-SI_2022-03-18-SDZ8-Redna-30.u82,SD,-0.467529296875,2022-03-18,0.006053258664906025,"Se bom iz dohodninske politike vrnil k igram na srečo, če mi je dovoljeno, spoštovani predsedujoči. Rečeno je bilo, da sem sam izpostavljal besede relevantnih deležnikov, ki niso bili vključeni v postopke priprave te spremembe zakona, kajti vsi moji citati naj bi segali v leto 2021. Ampak kakorkoli že, če se vrnem v svoje citate in v čas priprave tega zakona, naj vam preberem še eno izjavo, in sicer od svetovno znane organizacije, ki bdi nad transparentnostjo, to je Transparency International, ki je v svoji izjavi iz dne 1. 12. 2021 izpostavila slednje: »Zaradi dvomov v transparentnost postopka oblikovanja predloga zakona pozivamo poslance člane Odbora za finance, naj se pred glasovanjem o vsebini dodatno prepričajo in zahtevajo več informacij o okoliščinah nastanka takšnega predloga.« Od takrat, spoštovani kolega Pogačnik, se praktično ni spremenilo nič; razen to, da ste pripravili amandma, ki bi ublažil negativne posledice tega zakona v primeru zmanjšanih prihodkov, in to samo enemu od treh delov segmentov, torej FIHO. Gre za humanitarne organizacije oziroma invalidne organizacije, se opravičujem. Dveh segmentov se niste dotikali. In še ta, invalidne organizacije so se kljub amandmaju izrekle za to, da je ta zakon nesprejemljiv. Torej imamo netransparentno pripravo zakona. Oziroma še več, imamo prvotno pripravljen osnutek spremembe zakona, ki ni bil v takšni obliki, kot je bil javno najavljen, vložen v Državni zbor. Kasneje se je odbijalo vsakršno javno razpravo z deležniki, ne samo v Državnem zboru, ampak z deležniki, na katerih življenje neposredno vpliva ta nerazumni predlog, tako na področju klasičnih kot posebnih iger na srečo. Torej konkretno vplivate na delovanje podjetja, kot je Hit, in po drugi strani na segment športnih stav, Športne loterije, dejansko z odprtjem tega trga, kot ga poznamo v državah južno od nas, ne pa zahodno in severno. Seveda z vsemi vplivi na zasvojenost in na manjšo učinkovitost nadzora; s tem ko dostopnost omogočate, kot pravite vi, ne samo na pumpah, ampak v tako imenovanih stavnicah in kladionicah, pri čemer gre za popolnoma drugo filozofijo privlačnosti, to sem vam pa tudi že omenil. Rekli ste, da je tudi nekje nekdo, ki pa pritrjuje temu. Spoštovani kolega Pogačnik, jaz vam bom počasi prebral relevantne deležnike. In to niso vsi, ker imam goro papirjev, dopisov, relevantnih, in bom samo nekatere izpostavil – z imeni in priimki; ne pa nekdo nekje nekoč. Zveza invalidnih društev Slovenije – Društvo Vita za pomoč po nezgodni poškodbi glave, Zveza društev civilnih invalidov vojn Slovenije, Zveza delovnih invalidov Slovenije, Združenje invalidov, svet delavcev Casino Portorož, svet delavcev Hitovih casinojev, Zveza društev slepih in slabovidnih Slovenije, Zveza Sožitje, Društvo distrofikov Slovenije, zveza za invalide Republike Slovenije, Društvo za kronično vnetno črevesno bolezen iz Kliničnega oddelka za pediatrijo, Združenje mestnih občin Slovenije, Združenje invalidov Forum Slovenije, Karitas, Zveza društev gluhih in naglušnih Slovenije, Športna loterija, Združenje mestnih občin Slovenije, Olimpijski komite, komisija Državnega sveta, katera je napovedala veto, Loterija Slovenije, Mestna občina Nova Gorica. Naj dodam še evropsko zvezo loterij ter še mnoge druge, ki jih ne bom ponovno našteval, in izjave, ki so bile dane lanskega leta, ko je bilo vloženo, in letošnje leto, ko je razprava potekala v Državnem zboru. Kljub mnogim pozivom k umiku iz tega zakona se je umaknil le minister, ki ga sploh ne vidimo pri zagovarjanju tega zakona, ki ga je sam pripravil brez deležnikov; z vtisom, da je pripravljen za točno določenega ponudnika, ki bo dejansko posegal tako na posebne kot na klasične igre na srečo. Verjetno bo posebne z nakupom Hita ali katerega drugega slovenskega, mogoče celo državnega podjetja, kot je Hit, in z vstopom na trg, ki je v večini evropskih držav, naprednih držav reguliran, strogo reguliran. In to, kot sem že rekel, tudi na račun evropskega sodišča, ki se praktično z monopoli ukvarja in spodbuja liberalizacijo določenih trgov ter opozarja, da gre za specifiko zaradi zasvojenosti in negativnih učinkov, ki jih ima lahko ob neprimerni regulaciji tovrstna panoga v družbi. Torej vse manj oziroma nič argumentov ni, če želimo ostati urejena država na tem področju, ki ima ne samo težave, ampak tudi koristi s to panogo, ki jo skupaj razvijamo že praktično 40 let, in smo bili vodilni v tej panogi. Na našem območju se ta panoga praktično umika nekaterim drugim velikanom, ki so bili še 30 ali 40 let pravi palčki v primerjavi z našimi ponudniki. Torej gre za razgradnjo panoge, ki je ne samo spodbudila razvoj regije, kot je goriška regija, ampak v najboljših časih prispevala skoraj 2 %, govorim samo o Hitu, v najboljših letih prispevala skoraj 2 % v slovenski proračun. Razočaran sem nad tem, nad izgovori in zagovori netransparentne priprave in vključevanja deležnikov pri spremembi tega zakona, z izjemno konfliktnostjo rezultatov, ki jih imamo moč primerjati ne samo v državah, južno od nas, torej Hrvaški, Bosni in Srbiji, ampak tudi na Češkem, ki so imeli to istovrstno izkušnjo z liberalizacijo trga, in danes govorijo samo ali pa pretežno o negativnih posledicah takšnega ravnanja, ki je neodgovorno, ki ustvarja občutek lobističnega zakona s točno določenim namenom takšnega početja, netransparentno, hitro, brez javne razprave, brez analize negativnih učinkov, s tem da vsi tisti, ki so deležniki, ki dobivajo denar s tega naslova, ki se financirajo s tega naslova, govorimo o humanitarnih, o invalidskih, o športnih organizacijah, o evropskem združenju loterij, so izrecno proti temu, tako kot lokalne skupnosti in sindikati v sektorju igralništva. Razen – se opravičujem – mnenja Ministrstva za finance, ki je pozitivno, in izrečenega mnenja s strani predstavnika Poslanske skupine SDS ni nikogar danes tukaj, ki bi kakorkoli zagovarjal takšno početje. V enem delu sem razumel v stališču poslanskih skupin, da bosta Desus in Nova Slovenija podprla to spremembo zakona, ampak ni nikogar, ki bi si upal srečati z deležniki in zagovarjati to, kar počnete danes v tišini in na netransparenten način v Državnem zboru. O netransparentnosti pa govorim zaradi priprave zakona, ki je bila odmaknjena od interesne javnosti. Torej gre za agresiven poseg Vlade v panogo, ki je izjemno občutljiva, ki prinaša ne samo pozitivne, ampak tudi negativne posledice; in s tem izpostavljate predvsem ranljive skupine, kot so invalidi, športniki v enem delu, ter seveda humanitarci. Hvala lepa za besedo."
7,ParlaMint-SI_2011-04-12-SDZ5-Izredna-41.u109,SD,-0.5517578125,2011-04-12,0.004451962187886238,"Hvala lepa, gospod podpredsednik. Spoštovani kolegice in kolegi. Ob nespornem dejstvu, da so bila v Republiki Sloveniji v okviru najvišjih organov, predsedstva Republike Slovenije in sveta za nacionalno varnost v letih 1991, 1992 sprejeta politična stališča, da je potrebno pomagati tudi z orožjem novonastalima državama Hrvaški ter Bosni in Hercegovini v obrambi pred srbsko agresijo, kar je bilo tudi v interesu Slovenije, očitno obstoji v javnosti že skoraj celih 18 let močan dvom, da pri tem ni šlo samo za pomoč, ampak tudi za trgovino z orožjem in vojno dobičkarstvo posameznikov. Zato je skrajni čas pa čeprav je to po osemnajstih letih, da se naloži predvsem Ministrstvu za obrambo in Ministrstvu za notranje zadeve, da odpreta vse dokumente, ki se nanašajo na vrsto, količino orožja in vojaške opreme, način nudenja pomoči in dokumente v celotnem materialnem in finančnem poslovanju v zvezi s tem. Tudi dokumentacijo o črnih fondih, če so ti obstajali. Imamo nekaj specialistov o črnih fondih, ki so pred leti to dokazali, ko smo te črne fonde iskali na Sovi. Navede naj se in z dokumenti podkrepi kako se je poslovalo s finančnimi sredstvi preko nekaterih računov doma in v tujini, v kakšne namene so bila porabljena finančna sredstva, kdo je o tem odločal in kdo je to nadziral ter v katerih dokumentih je vse to izkazano. Dokumenti tudi za trgovanje s trgovino morajo v pravni državi obstajati. Pokažejo naj se vsi tisti dokumenti, ki dokazujejo, da je o poteku pomoči Hrvaški in Bosni in Hercegovini bili obveščena tudi takratna Vlada Republike Slovenije in kdo je bil o tem obveščen v tej Vladi. Ne glede na to, da so v preteklosti potekali v zvezi s temi vprašanji in postopki pred sodišči, da je trgovino z orožjem preiskovala kriminalistična služba Ministrstva za notranje zadeve, da je v Državnem zboru bilo nekaj preiskovalnih komisij, ostajajo vse do danes vprašanja ali je šlo pri uresničevanju političnih stališč o pomoči tudi za trgovino z orožjem ali so bila eventualno storjena tudi kazniva dejanja, vse to je ostalo do danes neodgovorjeno. V Poslanski skupini SD zato menimo, da bi takšen pristop v veliki meri prispeval k relevantnemu ugotavljanju dejstev o pomoči z orožjem in k umiritvi javnega mnenja ali je pri tem šlo morebiti za nezakonito ravnanje in korupcijo in okoriščanje posameznikov. Zato tudi predlagamo sprejem zakona, ki bo glede na današnji sklep v tridesetih dneh v parlamentarni proceduri in ki bo zainteresirani javnosti omogočil vpogled v dokumente, ki so se celih 18 let skrivali pred javnostjo. Dosedanja vsa priporočila, vsa zahteva o tem so bila mnogo premalo. Zato pa se še vedno rola ta tema na političnem odru. Ne glede na vse to pa imamo danes ponovno poizkus, da se pozornost preusmeri na to kdo je bil za in kdo proti osamosvojitvi. Zato je potrebno najprej dati nekaj načelnih stališč v zvezi z zlorabo dosedanjega načina dela v tem Državnem zboru. Tudi danes na Odboru za notranjo politiko je šlo za neresnično razlago dogodkov v zadnjem mesecu dni. Za kaj gre? Namreč koalicijski poslanci smo pred skoraj mesecem dni zahtevali sklic nujne seje Odbora za notranjo politiko na isto tematiko, ki jo imamo danes na dnevnem redu. Temeljni namen sklica seje Odbora za notranjo politiko je bil, da sprejmemo sklepe odprtja vseh relevantnih dokumentov, ki se nanašajo na nelegalno trgovino z orožjem po osamosvojitvi. Ponavljam, po osamosvojitveni vojni za Slovenijo za obdobje 1991, 1993. Predsednik odbora je namenoma na tisti seji zavlačeval s svojimi verbalnimi biseri tako, da smo sejo odbora morali zaradi časovnega zavlačevanja prekiniti. Nadaljevanje prekinjene seje pa je sklical, ne boste verjeli, za pojutrišnjem 14. aprila. Med tem časom pa je njegova poslanska skupina tudi z njegovim podpisom zahtevala sklic izredne seje Državnega zbora. Predsednik Državnega zbora seveda mora to sejo sklicati v petnajstih dneh in jutri se izteče ta rok in zato imamo danes izredno sejo. Torej več kot očitna poslovniška in proceduralna, bom milo rekel, packarija, ki so jo zmožni izvesti le posebej nekorektni kolegi in kolegice. Seveda se zastavlja vprašanje, zakaj to počno. Preprosto iz strahu, ker je ta tema tudi po skoraj 20 letih postala zelo vroč kostanj za nekatere njene akterje. Kajti danes so spregovorili ljudje, ki se počutijo izigrane, saj so živeli v prepričanju, da nekatere stvari počnejo zaradi plemenitih nagibov in ne lumparij, ki so jih tudi na njihov in za njihov račun očitno počeli nekateri drugi. In ker smo koalicijski poslanci v sklepih, ki smo jih predlagali za nujno sejo odbora, predlagali tudi sklep, da ko bodo dokumenti dostopni, predlagamo tudi sklic seje Državnega zbora, je nekaterim stopil pritisk v glavo, kajti takrat bi bila razprava mnogo bolj relevantna, ker bi temeljila na verodostojnih dokumentih. Danes pa bo razprava temeljila le na nekaterih verodostojnih in številno napačno zloženih dokumentih, ki so tudi priloga obrazložitvi za sklic te seje. Ker bi glede na številna vprašanja in potvorjena dejstva v materialu za današnjo sejo rabili kar cel zgodovinski simpozij in ne le ene seje Državnega zbora, bomo poslanci SD v svojih razpravah skušali relativizirati le nekatera najbolj vpijoča netočna dejstva in trditve. Kajti po mnenju Poslanske skupine SD ni mogoča verodostojna in relevantna razprava o tem, dokler ne bodo na voljo vsi dokumenti. Do takrat pa se bo ta tema vedno znova odpirala in služila kot dnevnopolitično orodje za odvračanje pozornosti od drugih, pomembnejših problemov in vprašanja; o tem tudi govorite vi. In tako je zastavljena tudi današnja seja, vsaj po vsebinskih sklopih zahteve. Sam se bom v stališču poslanske skupine osredotočil na dve poglavji, v katerih so navedena nekatera dejstva, ki niso točna, ali celo potvorjena ali, kot se v zadnjem času bolj strokovno reče, dokumenti so napačno zloženi. Eno takšnih poglavij je že uvodno, z naslovom ""Opis okoliščin pred razglasitvijo samostojnosti Republike Slovenije"". Tu moram posebej poudariti, da ne branim Milana Kučana iz Murgel, kot bodo skušali interpretirati snovalci tega poglavja. To zna on opraviti sam, in to dokaj uspešno. Poskušal bom razgrniti takratne razmere in v tem kontekstu ravnanje predsedstva Republike Slovenije in predsednika takratnega predsedstva. Za razumevanje in ocenjevanje akcije razoroževanja Teritorialne obrambe s strani JLA in ravnanja z njo kakorkoli povezanih različnih organov in nosilcev posameznih funkcij v Republiki Sloveniji, je nujno upoštevati vse okoliščine takratnih razmer v Jugoslaviji in Sloveniji. Poglabljanje vsesplošne krize, zaostrovanje razmer med razvitimi in nerazvitimi, med Slovenijo in Hrvaško na eni strani ter Srbijo in Beogradom na drugi strani, še posebej po volitvah v obeh republikah spomladi leta 1990. V Sloveniji je ta akcija pomenila vrhunec takratnih zaostrovanj med Republiko Slovenijo in Republiškim štabom Teritorialne obrambe, z Zveznim sekretariatom za ljudsko obrambo, Generalštabom Jugoslovanske ljudske armade. Takratni poveljnik RŠTO je bil postavljen na to mesto v nasprotju z zakonom, brez soglasja predsedstva Republike Slovenije. Tudi gospod Janša je v enem od svojih intervjujev poudaril, da je odvzem orožja imel poleg mnogih slabih kljub vsemu tudi dobro posledico. Citiram: ""V tej akciji se je pokazala teža posameznih kadrov v Teritorialni obrambi. Predsedstvo Republike Slovenije se je uveljavilo kot dejanski poveljnik slovenskih oboroženih sil."" Toda kljub temu se vse do današnjih dni pojavljajo ponavljajoči očitki in obtožbe, da bi naj bil Milan Kučan domnevno kriv, ker naj bi s svojim domnevnim oklevanjem, zavlačevanjem, nepravočasnim reagiranjem oziroma čakanjem za 24 ur, izjava gospoda Janše na Studio City, 29. 11. 1999, povzročil, da je velik del orožja in streliva Teritorialne obrambe spravljenega, do takrat skladišči TO, bilo preneseno v objekte JLA, Delo 27. 11. 1999. Torej Milan Kučan naj bi bil kriv, ker je omogočil 80% razorožitev teritorialne obrambe maja 1990, sicer bi Slovenija imela dovolj orožja za uspešen odpor proti JLA. To je zelo priročno in za manj poučene ali spretno zmanipulirane dele javnosti lahko tudi prepričljivo pokritje za zavračanje določenih dvomov, nejasnosti protislovju pa tudi sumov povezanih z oboroževanjem Slovenske vojske in s trgovino z orožjem v obdobju 1991/1993. Prav simptomatično je, kdaj se ti očitki pojavljajo. Vedno takrat, ko se skuša razčiščevati nedovoljena trgovina z orožjem. Stalno je prisotna grožnja, stalno vzdrževana psihoza, mi vse vemo, poznamo resnico, povedali jo bomo ko bo za to čas in to se počenja že celih 18 let. In zato je zdaj pravi čas, po našem mnenju, da se pride s to resnico na dan, vendar ne na način skrivnostnega namigovanja o povezanosti Milana Kučana s takratno službo ZDV, ki da je obvestila Kučana o nameravani akciji predno se je začela in številnimi drugimi namigovanji. Torej naj se zdaj skozi odprtje teh dokumentov pokaže te dokaze, saj ne gre za nobeno državno tajnost. Če teh pisnih dokazov in informacij ne bo, potem se celih 18 let v zvezi s tem valijo debele laži s katerimi se prikrivajo druge nečednosti in barabije v trgovini z orožjem. Sicer pa, če že govorimo o razoroževanju slovenske teritorialne obrambe, s strani JLA v letu 1991, pred osamosvojitveno vojno, se vsa odgovornost za to pripenja nekdanjemu predsedniku države, je zanimivo tudi vprašanje, ki zahteva odgovor. Zakaj se je kljub temu, da sta bile Slovenska teritorialna obramba in policija osiromašeni z orožjem in strelivom, pošiljali v drugi polovici leta 1990 in leta 1991 pehotno orožje, protitankovske mine, eksploziv in protioklepna orožja na Hrvaško. Zato bi bile zanimive tudi zabeležke takratnega obrambnega in notranjega ministra, pogovori s Hrvaškimi kolegi s Špeglem in Bolkovcem. Veliko je o tem zapisal tudi sam gospod Špegel v svoji knjigi Srečanje vojnika. Zato bodo zanimivi tudi ti dokumenti s temi ocenami in ukrepi. Skratka, kdo je dovolil pošiljanja orožja na Hrvaško že v drugi polovici leta 1990 in pred vojno za Slovenijo? Komu se je poročalo o prodajah in nakupih tega orožja? Tudi ti dokumenti bodo sila zanimivi, ko bodo odprti za javnost. Drugo vprašanje o katerem bom spregovoril, je pomoč Hrvaški in Bosni in Hercegovini. Predlagatelji današnje seje so mnoge že znane stvari preprosto izpustili, tudi ko so navajali pravne podlage organov Republike Slovenije na njihove odločitve, vede ali ne vede, to je vaš problem. Preiskovalne parlamentarne komisije pa so prišle do nekaterih dejstev in zaključkov, ki pojasnjujejo marsikatero dilemo. Ko govorimo o tej pomoči, so pomembni datumi odločitev državnih organov Slovenije. O pomoči Hrvaški je predsedstvo Republike Slovenije sklenilo 26. avgusta 1991. Torej po osamosvojitveni vojni. Nesporno dejstvo pa je, da je bilo iz skladišč v Ložnici že 23. julija 1991 odpeljanih za 16 kamionov vlačilcev streliva in minsko eksplozivnih sredstev. Torej je bilo to storjeno prej kot je bil sprejet sklep predsedstva Republike Slovenije ob pomoči Hrvaški. Še enkrat ponavljam, 26. avgusta. Svet za obrambo pri predsedstvu Republike Slovenije se je 9. junija 1992 strinjal s predlogom obrambnega ministra, da pristojni organi sredstva oborožitve in streliva prodajo Bosni in Hercegovini, rabljeno vojaško opremo pa odstopijo brez nadomestila. Obe odločitvi, tako za Hrvaško, pomoč Hrvaški in Bosni in Hercegovini sta bili na sestanku pri predsedniku Republike Slovenije na katerem so sedeli dr. Drnovšek, mag. Rigelnik [[?]] , gospod Janša, gospod Bavčar, gospod Rupel. 6. januarja 1993 odpravljeni, saj je bil sprejet sklep, da organi Republike Slovenije od tega dne, od 6. januarja 1993 ne bodo dopuščali nobenega transporta orožja preko Slovenije, ne za Republiko Hrvaško in ne za Bosno in Hercegovino. Ne glede na to, da so preiskovalne komisije imele velike probleme z zbiranjem dokazov, saj jih je predvsem obrambno ministrico pri tem najbolj oviralo pa jim je po njihovem mnenju uspelo zbrati dovolj dokazov in pričevanj, ki potrjujejo, da se je v letih 1990, 1993 na ozemlju Slovenije intenzivno odvijala trgovina z orožjem. Pretežni del te trgovine je opravljalo Ministrstvo za obrambo, manj Ministrstvo za notranje zadeve in manjši del trgovine so upravljala nekatera podjetja. Vsa trgovina oziroma izvoz se je opravljal v nasprotju s tedanjim veljavnim zakonom o nadzoru državne meje. 45. člen tega zakona določa, da državni organi, podjetja in druge organizacije ter tuji prevozniki smejo opravljati izvoz in tranzit orožja in streliva preko državne meje ali preko ozemlja države samo z dovoljenjem, poudarjam, dovoljenjem republiškega organa za notranje zadeve po predhodnem mnenju republiškega upravnega organa, pristojnega za obrambne zadeve. Dejansko pa se je uvoz, izvoz in tranzit orožja opravljal na podlagi dovoljenja, ki jih je izdalo Ministrstvo za obrambo in ki je bilo potem poslano samo v vednost notranjemu ministrstvu. Se pravi narobe obrnjena slika glede na zakon, ki je veljal. Torej Ministrstvo za obrambo je še vedno izdajalo dovoljenje na podlagi 4. člena ustavnega zakona za izvedbo ustavne listine o samostojnosti in neodvisnosti Republike Slovenije v zvezi s 25. členom zakona o ekonomskih in drugih odnosih v proizvodnji in prometu z orožjem, čeprav je že imenovani zakon o nadzoru državne meje ta vprašanja rešil drugače. Prav tako se je celotna trgovina upravljala v nasprotju z zakonom o carinski službi, saj se je celoten promet odvijal mimo carinskih organov. Kljub tem znanim dejstvom v tistem času ni nihče reagiral in tudi kasneje koga vprašal [[?]] [[...]] [[Nerazumljivo.]] [[...]]Toliko o pravnih podlagah, ki ste jih predlagatelji za današnjo sejo opredelili v svoji obrazložitvi. Zanimiva so tudi poročila vlad v zvezi s temi pomočmi in sploh s trgovino z orožjem. Tudi danes smo slišali, da vlade so sproti ugotavljale, da nič ni bilo narobe pa je dobro, da nekatere ocene, ugotovitve teh vlad pocitiramo. Tako je vlada leta 1996, na katero se tudi nekateri sklicujete, v svojem poročilu med drugim zapisala: ""Nesporno je, da se je Slovenija pred in po osamosvojitvi legitimno povsem upravičeno in zakonito oboroževala. V interesu lastne varnosti je pomagala tudi Hrvaški in Bosni in Hercegovini. Poleg številnih zakonitih in legalnih skrivnosti pa je prihajalo do primerov nezakonite prodaje orožja ter do osebnega okoriščanja posameznikov na tej osnovi."" To so ugotovitve vlade. To niso ugotovitve nobene preiskovalne komisije. Pri nekaterih nakazilih preko računov v tujini obstaja sum, da je prihajalo do zlorab in osebnega okoriščanja. Ugotovljeno je, da se je orožje prodajalo tudi za gotovino. Cene so bile različne in sta jih določala minister za obrambo in predstojnik takratnega varnostnega organa Ministrstva za obrambo od primera do primera. In tudi, kar je še posebej simptomatično za tisto obdobje in je ugotavljala tudi takratna vlada leta 1996, citiram: ""Žal vlada ugotavlja, da pristojna tožilstva večina kazenskih primerov iz tega področja še niso obravnavala oziroma ni seznanjena z njihovo faze obravnave na tožilstvih. Postopki so dolgotrajni, kar dopušča neskončne možnosti dvomov in manipulacij."" Skratka ravno zaradi vseh teh razlogov, ker še mnogo stvari, vedno prikritih pred javnostjo in tudi pred tistimi, ki so z raznimi sklepi bi naj obravnavali to področje in imeli na razpolago vse dokumente smo se v koalicijskih strankah odločili, da ni možno več priporočati, zahtevati ampak je preprosto potrebno sprejeti zakon na podlagi katerega več nobeden od teh državnih organih ne bo imel izgovora, da seveda kateri dokument prikrije razen seveda tisti, ki je pa nekateri za. Zato je prav, da vam to deklaracijo, ki smo jo danes na odboru sprejeli preberem, ki opredeljuje ta deklaracija in sicer: Državni zbor Republike Slovenije poudarja, da ponavljajoča se politična razprava o trgovini z orožjem ne da bi javnosti hkrati omogočili prosti dostop do teh dokumentov ter s tem objektivno ocenili odločitev in stvarnih ravnanj takratnih nosilcev javnih funkcij in posameznikov ustvarja podlago za nenehne medsebojne obtožbe o vpletenosti, odgovornosti in krivdi političnih subjektov za trgovino z orožjem. Da bi se lahko dokončno preseglo tovrstna ravnanja v prihodnosti Državni zbor ocenjuje, da bi bilo primerno sprejeti zakon s katerim se bo ob upoštevanju političnih interesov države ter ob zagotavljanju varstva osebnih podatkov in spoštovanju dostojanstva posameznika javnosti omogočil prosti dostop do dokumentov v trgovini z orožjem s čimer bo omogočeno razkritje dejstev ter preseganje neobjektivnih medsebojnih obtožb, namenjenih politični diskreditaciji. Predlog zakona, ki naj bo vložen v tridesetih dneh po sprejemu tega sklepa naj izhaja iz predloga sklepa, ki ga je v zahtevi za sklic izredne seje Državnega zbora 29. 3. 2011 predlagala skupina poslank in poslancev s prvopodpisanim Jožetom Tankom ter sklepov, ki se v zahtevi za sklic nujne seje odbora za notranjo politiko, javno upravo in pravosodje, 9. marca 2011 predlagale Poslanske skupine SD, Zares, DeSUS in LDS. Hvala."
7,ParlaMint-SI_2021-07-08-SDZ8-Redna-24.u184,SD,-0.74267578125,2021-07-08,0.006369447335600853,"Predsedujoča, hvala lepa za besedo. Spoštovani državni sekretar, kolegice in kolegi! Ja, državni sekretar je prav povedal, ta zadeva ima že dolgo brado in moram reči, da sam osebno sem že na začetku, v prvem predlogu tega zakona nasprotoval tistemu, kar se zdaj poskuša malo popravljati in urejati. Gre za dušilce oziroma moderatorje zvoka. Moram reči, da me nekako niso prepričali tisti, ki so imeli interes, da se to namesti na orožje. V prvi fazi so bili moderatorji ali dušilci – bom rajši uporabljal besedo dušilci, ker je bolj znana, čeprav strokovnjaki opozarjajo, da ne gre za klasične dušilce, to moram tudi povedati, ampak gre za to, da samo delno zmanjšajo pok, ne v celoti – namenjeni lovcem. V drugi obravnavi pa se je to razširilo tudi na športne strelce. Tako da bo popolnoma jasno, da se lahko uporablja ta dušilec tako na lovskem orožju kot tudi na orožju športnih strelcev, kar pomeni na pištolah. Splošno je znano, in če v prakso prevedemo ves zakon, ki ga uporabljamo, lahko zelo na kratko odgovorim na vprašanje, kako najlažje priti do pištole. Včlaniš se v nek športni strelski klub in potem stečejo postopki in tako tudi prideš do orožja. Tako so prišli do orožja tudi nekateri pripadniki romske skupnosti v romskih naseljih, kjer pogosto prihaja do nekontroliranih streljanj, do pogostih kršitev s tega področja. Moram reči, da je policija že pred nekaj časa nazaj opozorila, da zaznava problematiko, da tisti pripadniki romske skupnosti, ki imajo legalno orožje, potem lahko nabavijo večje količine streliva, ki ga tudi prodajajo tistim, ki imajo nelegalno orožje. Strinjam se z gospodom Grimsom, da pri tistih, ki imajo legalno orožje, zelo poredko prihaja do nekih kaznivih dejanj, sploh pa ne do hujših kaznivih dejanj, vendar ne v tej kategoriji. Tukaj prihaja do teh stvari in tukaj je pravzaprav tista problematika, na katero poskušamo opozarjati. Če bi se nekako še, bom rekel, sprijaznil s tem, da lovci dobijo te moderatorje oziroma dušilce, pa se mi je še toliko težje sprijazniti s to drugo kategorijo. Zakaj? Zaradi tega ker argumenti po moji oceni ne vzdržijo. Argumenti so naslednji: da se varuje sluh strelca, da se varuje sluh tudi psa, recimo lovca, da se vznemirja ljudi v bližini, da se vznemirja ostale ljudi in da se na splošno zmanjšuje zvočno onesnaževanje. Jaz se s tem lahko strinjam, vendar zlasti v delu, če bi to bilo potem obvezno, da se to postavi na vsa orožja in da se to potem tudi regulira. Amandma, ki ga je pripravil LMŠ, rešuje zdaj tisto, kar se bo zgodilo, da se bodo odprla vrata in bodo ti dušilci na velika vrata prihajali v državo. Zato bi bilo nujno in prav, da ta amandma sprejmemo, ki predlaga, da se na vsak dušilec da neka identifikacijska številka. Če se to ne bo dalo, ne bo nihče vedel, kakšen dušilec je, a je to tisti dušilec, ki nič ne prepušča, a je to dušilec, ki prepušča zvok. Ob nadzorih, ki jih bodo izvajali, policisti ne bodo imeli s sabo strokovnjakov s področja puškarstva, da jim bi povedali, koliko ta naprava prepušča zvoka in koliko ne. V praksi se bodo pojavile velike težave. Tukaj ne gre za to, da jaz a priori nasprotujem zakonu, ki ga je sedaj vložila koalicija, kajti nasprotoval sem tudi prej, ko smo bili mi v koaliciji. Resnično imam čisti namen in ne gre za neko nagajanje. Nenazadnje je treba opozoriti tudi na to, da tudi policija sama opozarja in problematizira uporabo teh moderatorjev, ker se s tem omogoča tudi lažja nabava kriminalnim združbam, ti dušilci potem tudi preprečujejo detekcijo krivolova in se nenazadnje tudi spodbuja krivolov. Če je sedaj lovec šel na jago, bom po domače povedal, in oplenil žival, ki je ne bi smel, ker se je pač zmotil, je strel nekdo slišal in pravzaprav ni mogel zatajiti tistega, kar je storil. Sledila je neka disciplinska kazen ali kakorkoli. Zdaj bo zadeva lahko drugačna. Nenazadnje policija opozarja, da ti dušilci zvoka spremenijo smer zvoka strela, ne samega strela, pač pa zvoka. Po domače povedano, če slišiš, da je strel prišel iz te smeri, če nekdo uporablja ta dušilec, se lahko zgodi ali pa se dogaja, da je pravzaprav strel prišel iz čisto neke druge smeri. Takšne moderatorje uporabljajo tudi specialne enote ravno zaradi tega, da preprečujejo lokacijo, od koder prihaja strel. Če policija sama, ki naj bi to nadzirala, to odsvetuje, se mi ne zdi modro, da mi rinemo v to smer. Vendar smo, kjer smo. Dejstvo je, da ti dušilci bodo, dejstvo je, da jih bodo imeli tako lovci kot športni strelci, zato menim, da poskušamo biti toliko modri, da poskušamo upoštevati amandma, ki ga je pripravila LMŠ, da bi se vrnila nazaj določba, da se naprave za dušitev zvoka štejejo za posebno opremo in da se tudi te naprave posebej označijo oziroma se da identifikacijska številka, kajti s tem bo veliko lažji nadzor. Ko se bo to namestilo, bo identifikacijsko številko nekdo moral dati in s tem bo tudi jamčil, da ne gre za takšen dušilec, ki popolnoma ali v znatni meri zaustavi zvok, ne pa da gre za takšen moderator, ki recimo 80 % zvoka še vedno dopušča. Jaz računam tukaj na malo zdrave pameti, kajti ko enkrat odpremo to Pandorino skrinjico, ko se bodo odprla vrata in bo to na vrat na nos prišlo v to našo državo, potem bo to za vedno ostalo. Če pa bomo dopustili, da bo to šlo svojo pot, potem nadzora ne bomo imeli, zlasti ker to lahko nekdo kupi, nekdo pa tudi ne. To neko varovanje okolja pred hrupom nam pravzaprav nič ne pomeni, če to ni uzakonjeno za vse. Za vse pa pošteno povedano ne more biti, kajti moderatorje zvoka nikoli ne moreš namestiti na orožje, ki izstreljujejo šibrene naboje. Lahko pa se nam bo zgodilo, da bo na strelišču nekdo imel ta dušilec zvoka, drugi ne, pa bo kljub temu prihajalo do motenj, kljub temu bo prihajalo do okvare sluha enega in drugega. Tudi lovci sami, nekateri imajo orožje, ki se bolj spoznajo še vedno na bockdriling in podobne stvari, kjer je kombinirano z oplaščeno kroglo in z šibreno kroglo, kjer ravno tako ne morejo namestiti. Imajo vložke in ravno tako ne morejo namestiti tega. To je eno polje, ki se je odprlo in ga jaz izredno problematiziram iz več razlogov. Za enkrat toliko. Hvala."
7,ParlaMint-SI_2007-07-11-SDZ4-Redna-30.u201,OTHER,0.677734375,2007-07-11,0.01477124448865652,"Hvala lepa za besedo gospod podpredsednik. Kolegice in kolegi. Sam bom podprl predlog deklaracije, ki je namenjena seveda temu, da prepove, torej ne omeji, ampak prepove uporabo kasetnih bomb in drugega kasetnega streliva in s tem Slovenija izrazi veliko podporo v prizadevanju, da se stori pomemben korak naprej v procesu, ki bi privedel do mednarodne prepovedi kasetnih bomb in kasetnega streliva v celoti. Danes je bilo v okviru predstavitve pobude, ki jo Slovenija sprejema in aktivno pristopi za to deklaracijo v prizadevanju, da mednarodna skupnost sprejme to deklaracijo in na ta način prepove tako proizvodnjo kot posledično uporabo tega streliva. Mislim, da je Slovenija, kot naslednja predsedujoča v okviru Evropske unije lahko ena izmed že pobudnikov za sprejem te deklaracije in tista, ki na področju, ki je nam zelo blizu tudi z izkušnjami pri uporabi različnih strelnih naprav, na tragedijah, ki smo jih lahko spremljali na zahodnem Balkanu, torej na vojni, ki nam je zelo blizu, videli, kakšne posledice povzroča uporaba takšnega streliva. Seveda je zgodba toliko bolj žalostna takrat, ko ostanki takšnega streliva ali pa uporaba takšnega streliva poseže po tistih, ki so nedolžni, torej nedolžne žrtve in ostanki takšnega streliva velikokrat povzročijo ali smrt ali invalidnost in trpljenje tistih, ki so iz civilnega prebivalstva. Torej gre za popolnoma nedolžne žrtve. Hkrati pa je uporaba takšnega streliva vezana na poškodbe tistih, ki so v vojnih spopadih. In zato se mi zdi upravičeno, da ob posnetkih, ki jih lahko gledamo na televiziji, in na izkušnjah, ki so bile v naši neposredni bližini v bližnji preteklosti na osnovi uporabe teh streliv, da Slovenija, parlament in Vlada Republike Slovenije privzameta aktivno vlogo pri promoviranju tega, da pride do skupne mednarodne odločitve o prepovedi tako proizvodnje kot uporabe tega strelnega streliva. Zato se mi zdi izredno pomembno, da je Slovenija ena izmed tistih držav, ki v zelo zgodnji fazi s sprejemom te deklaracije pristopi na čelo in omogoči v mednarodnem prostoru nadaljevanje razprave o tem in potem seveda tudi sprejem te deklaracije v okviru mednarodne skupnosti. Hvala lepa."
7,ParlaMint-SI_2021-09-22-SDZ8-Redna-25.u8,OTHER,0.63134765625,2021-09-22,0.0012034703977406025,"Hvala za besedo, predsednik. Lep pozdrav vsem prisotnim! Zakon o avdiovizualnih medijskih storitvah v slovenski pravni red prenaša vsebino direktive o usklajevanju nekaterih zakonov in drugih predpisov držav članic o upravljanju avdiovizualnih medijskih storitev. Vemo, da je hiter tehnološki razvoj v zadnjih letih omogočil nove vrste storitev in uporabniških izkušenj. Tudi spremenjene navade predvsem mlajših generacij niso zanemarljivega pomena, saj so omogočile hiter razmah prenosnih naprav za gledanje avdiovizualnih vsebin. Nove vzorce, ponudbe, navade in trende predstavljajo vsebine, ki jih ustvarjajo uporabniki sami. Uporabniki postajajo istočasno tudi ponudniki video vsebine z zahtevo in platform za izmenjavo teh istih vsebin oziroma izdelkov. Pri vsem tem pa ne smemo pozabiti na maksimalno zaščito otrok pred škodljivimi vsebinami, ki se ponujajo na spletišču. Na vse te izzive in trende odgovarja zakon, o katerem danes ponovno odločamo. Zakon ohranja obstoječo obveznost zagotavljanja svobode sprejemanja avdiovizualnih medijskih storitev iz drugih držav članic Evropske unije. Obstoječa prepoved spodbujanja k neenakopravnosti in nestrpnosti se ustrezno dopolnjuje tako, da poudarja prepoved spodbujanja k narodni, rasni, verski, spolni ali drugi neenakosti, k nasilju in vojni ter ščuvanja k terorističnim dejanjem in izzivanju narodnega, rasnega, verskega, spolnega ali drugega sovraštva in nestrpnosti z avdiovizualnimi medijskimi storitvami. V zakonu najdemo tudi ukrepe za varstvo otrok, ki se uporabljajo za storitve razširjenja televizijskih programov. Ti ukrepi se bodo morali uporabljati tudi za avdiovizualne medijske storitve na zahtevo. Za najbolj škodljive vsebine, ki bi lahko škodile telesnemu, duševnemu ali moralnemu razvoju otrok, vendar niso nujno kaznivo dejanje, morajo veljati najstrožji ukrepi, kot so šifriranje in učinkovita orodja za starševski nadzor brez poseganja v možnost držav članic, da sprejemajo strožje ukrepe. Gre za sklop vsebin, ki so za našo poslansko skupino izjemnega pomena. Med pomembnejše rešitve obravnavanega zakona prav gotovo sodi tudi obveznost postopnega izboljšanja dostopnosti do avdiovizualnih medijskih storitev za invalide. Odmevnejša pa je bila rešitev, s katero se uvaja prispevek za razvoj evropskih avdiovizualnih del in v skladu s katero bi po sprejetem dopolnilu na matičnem odboru morali ponudniki avdiovizualnih medijskih storitev vsako leto prispevati 6 % bruto letnega prihodka, ustvarjenega v Republiki Sloveniji, v proračunski sklad. Gre namreč za sklad za evropsko avdiovizualno produkcijo, ki bo vzpostavljen, če bo obravnavani zakon dobil ustrezno podporo, in katerega namen je spodbujati ustvarjalnost na filmskem in avdiovizualnem področju, ustvarjati ustrezne pogoje za filmsko, avdiovizualno in kinematografsko dejavnost ter razvoj in izobraževati v zvezi s filmsko in avdiovizualno dejavnostjo. Zakon o spremembah in dopolnitvah Zakona o avdiovizualnih medijskih storitvah bomo v Poslanski skupini SMC ponovno podprli. Hvala."
7,ParlaMint-SI_2021-07-09-SDZ8-Redna-24.u24,OTHER,0.59423828125,2021-07-09,0.0012043823953717947,"Hvala za besedo. Lep pozdravljeni vsi! Z novelo Zakona o avdiovizualnih medijskih storitvah se v slovenski red prenaša direktiva o usklajevanju nekaterih zakonov in drugih predpisov držav članic o upravljanju avdiovizualnih medijskih storitev. Kot vemo, je hiter tehnološki razvoj v zadnjih letih omogočil nove vrste storitev in uporabniških izkušenj. Navade, predvsem mlajših generacij, so omogočile hiter razmah prenosnih naprav za gledanje avdiovizualnih vsebin. Nove vzorce, ponudbe, navade in trende predstavljajo vsebine, ki jih ustvarjajo uporabniki sami. Uporabniki postajajo istočasno tudi ponudniki videovsebin na zahtevo in platform za izmenjavo teh istih vsebin oziroma izdelkov. Pri vsem tem pa ne smemo pozabiti na maksimalno zaščito otrok pred škodljivimi vsebinami, ki se ponujajo na spletišču. Bistvene spremembe direktive o avdiovizualnih medijskih storitvah se še vedno nanašajo samo na tiste storitve, katerih glavni namen je zagotavljanje programskih vsebin za obveščanje, zabavo ali izobraževanje. Rešitve novele sledijo predvsem določbam spremenjene direktive. Predlog zakona tako ohranja obstoječo obveznost zagotavljanja svobode sprejemanja avdiovizualnih medijskih storitev iz drugih držav članic Evropske unije. Agencija za komunikacijsko omrežje in storitve pa lahko za izvajanje svojih pristojnosti sprejme ustrezne ukrepe zoper ponudnike avdiovizualnih medijskih storitev, ki spadajo pod pristojnost druge države članice Evropske unije in tudi zoper operaterje elektronskih komunikacij, ki omogočajo razširjanje avdiovizualnih medijskih storitev. S predlogom zakona se dopolnjuje obstoječi nabor podatkov tudi s podatki o osebah, ki imajo najmanj 5 % lastniški ali upravljavski delež oziroma delež glasovalnih pravic v premoženju ponudnika. Poleg tega se obstoječa prepoved spodbujanja k neenakopravnosti in nestrpnosti ustrezno dopolnjuje tako, da poudarja prepoved spodbujanja k narodni, rasni, verski, spolni ali drugi neenakopravnosti, k nasilju in vojni ter prepoveduje ščuvanje k terorističnim dejanjem in izzivanje narodnega, rasnega, verskega, spolnega ali drugega sovraštva in nestrpnosti z avdiovizualnimi medijskimi storitvami. V predlog zakona so umeščeni tudi ukrepi za varstvo otrok, ki se uporabljajo za storitve razširjanja televizijskih programov. Ti ukrepi se bodo morali uporabljati tudi za avdiovizualne medijske storitve na zahtevo. Za najbolj škodljive vsebine, ki bi lahko škodile telesnemu, duševnemu ali moralnemu razvoju otrok, vendar niso nujno kaznivo dejanje, morajo veljati najstrožji ukrepi, kot so šifriranje in učinkovita orodja za starševski nadzor, brez poseganja v možnost držav članic, da sprejmemo strožje ukrepe. Med pomembnejše rešitve obravnavane novele prav gotovo sodi tudi obveznost postopnega izboljšanja dostopnosti do avdiovizualnih medijskih storitev za invalide. Odmevnejša pa je bila rešitev, s katero se uvaja prispevek za razvoj evropskih avdiovizualnih del in v skladu s katero morajo po sprejetem dopolnilu na matičnem odboru ponudniki avdiovizualnih medijskih storitev vsako leto prispevati 6 % bruto letnega prihodka, ustvarjenega v republiki Sloveniji, v proračunski sklad. Gre namreč za sklad za evropsko avdiovizualno produkcijo, ki bo vzpostavljen, če bo obravnavana novela sprejeta, in katerega namen je spodbujanje ustvarjalnosti na filmskem in avdiovizualnem področju, ustvarjanje ustreznih pogojev za filmsko, avdiovizualno in kinematografsko dejavnost ter razvoj in izobraževanje v zvezi s filmsko in avdiovizualno dejavnostjo. V obravnavanem predlogu novele je še veliko drugih rešitev, ki izhajajo iz predmetne direktive. Menimo, da so te ustrezno naslovljene. Zato bomo novelo Zakona o avdiovizualnih medijskih storitvah v Poslanski skupini Stranke modernega centra podprli. Hvala."
7,ParlaMint-SI_2021-07-08-SDZ8-Redna-24.u228,OTHER,-0.95947265625,2021-07-08,0.9454402923583984,"Hvala lepa za besedo. Saj jaz sem že prej povedala, kar nas najbolj skrbi, je ta 13. člen. Ta se nam zdi eden najbolj spornih amandmajev, sprejetih na odboru. Po novem, če bo to obveljalo, bodo orožne listine za orožje iz najbolj strogo regulirane kategorije A dobili tudi posamezniki, ki so člani strelske organizacije, ki ima status nevladne organizacije v javnem interesu na področju obrambe, in to s športom, oprostite, nima prav nobene zveze. Ker prej ste ves čas govorili, evropska direktiva pa tudi ne napotuje k takim rešitvam, tako da je to čisti podtaknjenec, ki je strogo ciljno naravnan. Pa bom povedala najprej, o katerem orožju se sploh pogovarjamo. Pogovarjamo se o avtomatskem strelnem orožju, ki je bilo predelano v polavtomatsko strelno orožje, pogovarjamo se o polavtomatskem strelnem orožju s centralnim vžigom naboja, polavtomatskem dolgocevnem strelnem orožju, s centralnim žigom naboja, se pravi, da gre za strelno orožje, prvotno namenjeno za streljanje z rame, ki se lahko z zložljivim ali teleskopskim kopitom ali kopitom, ki se lahko sname brez uporabe orodja, skrajša na manj kot 60 centimetrov skupne dolžine, ne da bi izgubilo svojo funkcionalnost. Poglejte, po prvotnem predlogu, ki ste ga vi nadgradili s tem amandmajev, bi orožne listine lahko dobili izključno člani strelske športne organizacije, ki je članica Olimpijskega komiteja Slovenije – združenja športnih zvez ali mednarodno in uradno priznane Športne strelske zveze. Po prvotnem predlogu bi to orožje resnično bilo namenjeno za razloge športa, kot je kolega Grims danes to poudarjal, in to bi dobili športni strelci. Ampak ne, v SDS in NSi ste vložili amandma, po katerem bodo to orožje lahko dobili tudi člani strelskih organizacij, nevladnih organizacij, ki se ne ukvarjajo s športom, ampak delujejo na področju obrambe. In za koga gre? Vsi vemo, da je ta amandma dobesedno napisan direktno na kožo za Strelsko društvo VSO, ki je blizu stranke SDS. To je čista zloraba tega zakona za nek partikularni cilj, za neko organizacijo, ki je blizu vladajoče SDS, in to je brez dvoma. Zdaj vam bom pokazala, kaj se še dogaja s to organizacijo. Ta organizacija gladko na svoji internetni strani, očitno so že toliko suvereni, objavlja zadeve, ki so zelo zanimive. Pa poglejmo prvo sliko. Dobro si oglejmo to sliko, pa poglejmo, za kakšno orožje gre. Na tej sliki mi vidimo dva strelca s puškama, katerih platforma je ogrodje ameriške vojaške puške M16, strelec na desni ima ob sebi še nabojnik za 60 nabojev in obe puški že padeta v kategorijo A in bi jo po pravilih lahko imeli samo člani športne organizacije, ki je članica Olimpijskega komiteja Slovenije – združenja športnih zvez ali mednarodno uradno priznane Športne strelske zveze, kar pa Strelsko društvo VSO ni. Ampak oni to že počnejo, četudi še ta zakon ni sprejet. Jim pa bo zdaj ta zakon dal pravno podlago, da bodo lahko to počeli. Pa poglejmo drugo sliko, ki je še bolj zanimiva, z njihove spletne strani. Vidimo VSO, člane, pripadnike, ki streljajo s polavtomatskimi puškami M59. Gre za puško, ki jo še vedno uporablja, poudarjam, še vedno jo uporablja garda Slovenske vojske. Torej gre za uradno vojaško orožje in ga oni nikakor ne bi smeli uporabljati. Ne samo to, vsi ti strelci imajo na puškah pritrjene tudi bajonete in tromblonske nastavke. Ustje cevi ima zunanji navoj. Gre torej za posebno opremo za orožje, ki po sedanjem zakonu spada v kategorijo A, za katero tako imenovani športni strelci orožnih listin sploh ne morejo v resnici dobiti. Ampak kako se to zaobide? Tako, da ti enostavno odšraufaš tromblon in bajonet, neseš puško na upravno enoto, jo legaliziraš, potem pa spet malo prišraufaš. To je po sedanjem zakonu absolutno prepovedano orožje, ki ga VSO že uporablja in to celo objavlja na svoji spletni strani. Tu vidimo dejansko celo falango VSO, ki rokuje s tem orožjem in imajo tudi bajonete. Kako zanimivo! In to lahko tudi delno pojasni, zakaj si SDS in NSi tako zelo z amandmajem prizadevata legalizirati tudi nastavke za bajonete, čeprav mi je bilo prej pojasnjeno, kako nekaterim puškam, ne vem, verjetno bi bile okrnjena njihova lepota, če teh bajonetov ne bi imele. Če še malo pogledamo, kaj pravi obstoječi zakon, ki ga VSO očitno krši, ki ga je kršil in ga krši še zmeraj, dokler ne bo sprejeta neka nova podlaga. Skratka, v posebno opremo za orožje spadajo tudi cevi z zunanjim navojem na ustju cevi in drugi nastavki, namenjeni namestitvi dušilca ali vojaške opreme, na primer tromblonski nastavki. Tu smo videli tromblonski nastavek. Tromblon je posebna oprema, ki spada pod kategorijo A in je po sedanjem zakonu, kot rečeno, prepovedano orožje. In bo prepovedano orožje tudi, če bo sprejeta novela. To se pravi, da VSO gladko rokuje z nečim, kar je absolutno prepovedano. Ti športni strelci bodo v nekaterih primerih, recimo, imeli možnost pridobiti tudi orožne listine za nekatere točke iz A kategorije, a ne za posebno opremo in ne za tromblone. Kar se tiče bajonetov sem pa tudi prej pojasnila, da jih še uporablja vojska, in to častna garda. Se pravi, da absolutno ne bi smela VSO tega uporabljati, torej deluje protizakonito. Spoštovani sekretar, vi ste predsednik tega društva VSO. Predsednik društva mora skrbeti za zakonito delovanje društva, je odgovorna oseba, ki skrbi za zakonitost delovanja društva. Nihče drug kot spoštovani sekretar Božo Predalič je predsednik VSO, ki že sedaj, dokazano, počne protizakonite stvari. In če mi ne verjamete, to je tretja slika. Tukaj ga vidite, tudi tam je prej ležal on na sliki, pa se ni dobro videlo. Tukaj ga sedaj vidite, kako stoji s svojimi kompanjoni, ki trenirajo in vadijo z orožjem, v resnici na protizakonit način, z orožjem, ki je prepovedano in si sedaj očitno ustvarjajo zakonsko podlago za to, da bodo lahko večino svojih dejavnosti legalizirali. No, tromblonov očitno še vedno ne. V teh razpravah se je zelo izpostavljalo, da so pri nas športni strelci zares disciplinirani, kako se spoštuje zakonodaja in tako naprej. Ves čas ste to poudarjali. Ampak tukaj res vidimo celo četico VSO, kako rokuje z orožjem, ki je po zakonu prepovedano. Pa me zanima, kaj boste na to rekli. Ali imate kaj za povedati? Kako boste pojasnili protizakonito dejavnost in jo prikazali kot zakonito? Boste kaj sankcionirani? Verjetno ne. V teh časih, pod to oblastjo gotovo ne, saj zato pa ste tako predrzni, da to kar objavljate. Športno strelstvo pri nas sicer ni tako zgledno urejeno, kot ste hoteli nekateri prikazati. Mi imamo resnično vrhunske športne strelce, ki so v sami svetovni špici. To vsi vemo. Nekaj izjemnih športnikov, na katere smo dejansko lahko ponosni in so v samem svetovnem vrhu. Ampak kje je problem v praksi? Da na vsakega športnega strelca pride cel kup takih, ki tekmovanj sploh nikdar videli niso, ki pa jim društva napišejo rezultate, da lahko dobijo orožne listine samo zato, da jim z velikimi kalibri ne bi razsuli in uničili tarčnega strelišča. To se dogaja. Smo se pozanimali, kaj se dogaja v praksi. In sedaj se še predlaga, da orožje iz najbolj strogo regulirane kategorije A bodo iz razloga športa, poudarjam, iz razloga športa, dobili sedaj naenkrat člani nekih kvazi organizacij na področju obrambe, kot je ta VSO, ki sem vam ga pravkar pokazala, ki sploh niso člani nobene mednarodne strelske športne zveze. Pa me zanima, po kateri logiki naj bi ti ljudje to dobili. Tudi zbiratelji, kot rečeno, bodo zbirali naenkrat najbolj moderno orožje. Lahko bodo imeli, ne vem, kaj vse doma. Zakaj bi zbiratelji imeli moderno orožje? Zbiratelji ponavadi zbirajo neko arhivsko orožje, nekaj, ki je malodane muzejske vrednosti, ne pa, da bodo imeli kar celo orožarno doma. Tole pojasnilo o teleskopskih palicah – lepo vas prosim! Jasno je. Demonstrante se danes kaznuje samo zato, ker imajo v roki leseno palico, na kateri imajo transparent. Pa je to že kaznivo. Ne vem, ali zaradi transparenta ali zaradi palice, ki je lesena, nedolžna palica, paličica, slamica proti temu, proti teleskopski palici, ki jo znano uporabljajo neonacistične skupine kot del svojega arzenala. In to bo sedaj legalno, ljudje moji! Oni bodo lahko nekaznovano mahali in paradirali s temi palicami, in to bo sedaj normalna stvar. To postaja normalizacija in legalizacija tovrstnih zadev, tako da oprostite, ti vaši podtaknjenci v prenosu evropske direktive so skrajno sporni in skrajno, skrajno nevarni. Zato je ta zakon treba v tej obliki zavrniti, ne samo zaradi 13. člena, 13. člen je sploh katastrofa, tudi zaradi številnih drugih stvari. Ampak 13. člen je pa resnično katastrofa. Zato jaz mislim da se spustimo na zemljo in nehajmo. Potem mi bo kolega Grims govoril, da smo mi demagogi. Vi ste demagog, ki govorite, da je to za potrebe športa. Ni, sem vam pokazala, na katerih točkah vse to absolutno ni za potrebe športa. Hvala lepa."
7,ParlaMint-SI_2021-07-08-SDZ8-Redna-24.u208,OTHER,-0.9892578125,2021-07-08,0.0027933914680033922,"Hvala lepa. Lep pozdrav! Saj sem bila že zadnjič zelo kritična, pa bom danes ponovila pomisleke, ki niso samo moji. Kot smo slišali, so pomisleki tudi s strani policije pa še koga, pa tudi ne upoštevate, ne slišite. Logično, ja, seveda prenašamo direktivo. Problem takih prenosov direktiv, kjer se potem z amandmaji podtaknejo razne stvari in se poskuša s tem pripraviti pravna podlaga za marsikaj, pa je lahko problematično. V SDS, NSi in SNS ste nam predočili oziroma pritaknili nekaj zelo spornih amandmajev, zaradi katerih jaz mislim, da bi bilo ta zakon v taki obliki, kot ga vi si zamišljate, treba zavrniti. Tukaj kolega Grims ves čas govori, da gre za slovenski šport. Če bi šlo samo za slovenski strelski šport, super. Ampak dajte vi meni povedati, dobro, o liberalizaciji dušilca ste se zdaj na veliko razplamteli, ampak dajte vi meni povedati, kakšno zvezo ima s slovenskim strelskim športom legalizacija teleskopskih palic ali pa recimo omogočanje pridobitve orožnih listin za A-kategorijo za strelske organizacije, torej za nevladne organizacije s področja obrambe. A je to slučajno športna dejavnost? S tem zakonom bi vi omogočili zbirateljem zbiranje tudi najbolj modernega vojaškega orožja, kar do sedaj ni bilo možno. Do sedaj je bilo možno, da so lahko ti zbiratelji dobili orožje, ki ni bilo več v uporabi vojske ali policije. Po novem bo to mogoče, če bo to šlo skozi. Vi bi poenostavili postopke za pridobitev orožnih listin za bivše policaje, vojake in obveščevalce, kar itak bi lahko, že po tem zakonu si lahko uredijo. Jaz še zmeraj mislim, da bo to omogočilo legalizacijo črnega orožja, tako kot so to moji kolegi pred tem izpostavljali. Tukaj je kup zelo zelo zaskrbljujočih zadev. Ker se kar nekako pretvarjate, da jih ni, da je vse super in da gre samo za slovenski strelski šport, pa ni res, kot sem ravnokar povedala, smo v Levici vložili en amandma na tisto, kar se nam zdi najbolj sporno, to je za črtanje določbe, da lahko orožne listine za kategorijo A iz razloga športa dobijo strelske organizacije NVO s področja obrambe. Ampak o tem bom govorila pozneje, ko bomo prišli do 13. člena. Da še enkrat podčrtam, kaj je problem. Najhujši problem za naše pojme je to, da bodo torej prišli člani strelske organizacije, ki ima status nevladne organizacije v javnem interesu na področju obrambe, do orožne listine za A- kategorijo orožja. Vemo, za katero organizacijo v resnici gre. Vi pripravljate pravno podlago za vaše društvo VSO, ki je blizu stranke SDS. Potem so velik problem kovinske teleskopske palice, ki so znano priljubljeno orožje in orodje neonacističnih tolp ali pa rumenih jopičev, če želite, ki jih uporabljajo v uličnih pretepih. Po novem to ne bo več prepovedano orožje. Pa bi res rada, pojasnilo, zakaj, ker tega pojasnila recimo nisem dobila, čeprav sem to vprašanje postavljala. Kar se tiče dušilcev, pa tukaj nihče ne omenja, da bi vi legalizirali tudi nastavke za bajonete. Bajoneti očitno niso nobenemu problem, torej bo po novem lahko na vseh orožjih domnevnih športnih strelcev in lovcev. Torej ne samo dušilci, ampak tudi bajoneti. O dušilcih smo slišali zdaj že vse žive razlage, bi pa rada vedela, kakšna disciplina je športno streljanje z bajonetom. Jaz za tako športno disciplino še nisem slišala. Če ti želiš recimo obtežiti ali pa stabilizirati cev, za to uporabljaš verjetno uteži, ne pa bajonetov. Vemo, za kaj se uporabljajo bajoneti. Za zabadanje, ne pa za streljanje, zato bi rada pojasnilo, zakaj so se zdaj k temu pritaknili še bajoneti. Kar se tiče zbirateljev orožja, že sedaj kot edine civilne osebe lahko posedujejo tudi vojaško orožje iz najbolj strogo regulirane A- kategorije orožja, ampak pogoj je v sedanjem zakonu, in meni se zdi ta pogoj zelo v redu in ne razumem, zakaj bi ga spreminjali. Pogoj je, da se to orožje ne izdeluje več in ga ne uporabljajo obrambne sile ali policija. In zdaj bi vi ta pogoj črtali in bi zbiratelji naenkrat lahko posedovali tudi najbolj moderno vojaško orožje, hkrati bi pa še ukinili določbo, da morajo tisti, ki imajo več kot 10 kosov orožja B in C kategorije, policistom omogočiti nadzor nad tem, kako to orožje hranijo. Zdaj pa vi meni povejte, kje je tukaj varnost? Zakaj bi mi to počeli? Zakaj bi se ukinila ta določba? Zakaj bi ti ljudje naenkrat lahko prišli do nekega modernega orožja, ki ga uporabljata vojska in policija? Zakaj? Čeprav lahko hranijo tudi, recimo, ubojno orožje B-kategorije, recimo ostrostrelsko puško M76, ki jo je pred tem uporabljala Slovenska vojska. Jasno je, da tu ne gre za določbo, ki bi jo potrebovali muzeji ali zasebni lastniki zgodovinskega orožja, ampak gre, ne vem, za oboroževanje ljudi z nekimi modernim orožjem. Jaz tega ne razumem. Res bi rada vedela, zakaj. Poleg tega itak, kot sem rekla, poenostavljate postopek za izdajo orožne listine za policije, vojake in obveščevalce izven delovnega časa ali pa po prenehanju delovnega razmerja. Če vse to seštejemo, spoštovani, pa bom pozneje pri 13. členu naš amandma bolj podrobno razložila, nas lahko postane strah, sploh ob vaši nedavni retoriki o domnevni državljanski vojni. Tukaj se pa človek lahko vpraša, kakšne podlage in za koga vi pravzaprav pripravljate s temi raznimi amandmaji, ki ste jih pritaknili naknadno. Sedaj se hvalite, kako ste imeli javno razpravo. Seveda ste jo imeli, ampak ti vaši amandmaji so se pojavili pozneje po tej razpravi. In ti amandmaji so zelo nevarni. Ti, ki sem vam jih naštela. Hvala lepa."
7,ParlaMint-SI_2019-09-25-SDZ8-Redna-11.u110,OTHER,-1.0,2019-09-25,0.006461902055889368,"Hvala lepa. Ne vem, ali bi to uvrstil v kategorijo replike ali postopkovnega predloga. Gospod poslanec Slovenske nacionalne stranke, njegova razprava mi je bila strašansko nerelevantna in bi vas, predsednik, opozoril, da mu izrečete opozorilo, še posebej v delu, ko prijemanje za orožje vzame kot neizpodbitno dejstvo, ki da se bo zgodilo. To ni drugega kot hujskanje k nasilju. V njegovi razpravi je bil en seznam dejstev, ki so zelo mejna, neresnična in za katere bi se lahko pozanimal še preden smo politike, o katerih smo danes govorili, obravnavali na delovnem telesu. Skratka, del o orožju pa v vsakem primeru ne sodi v Državni zbor, ki narekuje diskurz v javnosti od tukaj naprej. Prosim, predsednik, to je moj proceduralni predlog, da mu izrečete opozorilo."
8,ParlaMint-SI_2021-02-15-SDZ8-Izredna-61.u94,SDS,0.5439453125,2021-02-15,0.10373984277248383,"Hvala, spoštovana podpredsednica, za dano besedo. Cenjeni kolegice in kolegi ter naš današnji gost Karl Viktor Erjavec, lep pozdrav vsem skupaj tudi v mojem imenu! Dejstvo je, da vso slovensko zgodovino v tem državnem zboru poslanke in poslanci volijo predsednika Vlade, prav tako pa tudi vse ministre različnih vlad. Sam prihajam iz stranke, ki je na zadnjih volitvah dobila največ glasov v Republiki Sloveniji, seveda z današnjim sloganom Gradimo Slovenijo. Jaz sem seveda na to prav gotovo ponosen. Spoštovani Erjavec, vi ste v svojem nagovoru, ko ste zaključevali, povedali en stavek, da ničesar ljudje v Sloveniji ne bodo izgubili, če podprejo to nezaupnico. Jaz vam moram povedati, da bom povedal danes nekaj o vas v vlogi politika oziroma bom o vas govoril kot o kandidatu oziroma politiku; osebno vas ne poznam. Vi ste najbolj poznani po tem, ko ste nekoč kandidirali na enih od volitev, ko ste slovenskim upokojenkam in upokojencem obljubili, da ko boste prišli vi v parlament, bojo imeli tisoč evrov pokojnine. Mislim, da vsi tisti, ki so vas potem spremljali – to se vam je sicer zgodilo, da ste bili v parlamentu –, so ugotovili, da se to ni zgodilo. Ampak danes ste v vlogi kandidata za novega predsednika Vlade do konca mandata 2022. Seveda, predsednik Vlade mora imeti po moji oceni, seveda pa tudi po večinski oceni tega državnega zbora, veliko kvalitetnih stvari, predvsem je pa najbolj pomembno, da je avtoriteta. Vi ste na zadnjih volitvah – pa jaz vem, da boste spet zmajali z glavo – dobili 394 glasov. Jaz moram povedati, da prihajam iz malo večje občine, da to ne zadostuje niti za našo krajevno skupnost. Ljudje vas tam najbolj poznajo, tega ne morete zanikati. Pa ne zdaj razmišljati, da tisto, kar se je v stranki nazadnje dogajalo, vas je tudi svet stranke zavrnil, ob kandidaturi vas zavračajo vaši poslanci. Tu govoriti o avtoriteti je zelo težko. In če tega nima kandidat za predsednika Vlade, potem težko sestavlja vlado, ministre in ministrice. Je zelo težko imeti avtoriteto, ko je vlada sestavljena, predvsem si pa ne znam predstavljati, kako lahko nekdo, ki tega nima, deluje s sosednjimi državami; predvsem pa, kako je lahko takšen predsednik vlade neka avtoriteta v evropski skupnosti, kateri pripadamo. Naj omenim še dve stvari. Vi ste prej veliko govorili o tem, kako vlada odločitve spreminja vsakodnevno oziroma vsakotedensko. Če se obrnem k vam, vi ste v šestih mesecih spremenili dvajsetkrat odločitev, ali boste kandidirali, ali boste vložili podpise s 46 poslanci, z 38, z 10; pa ste že vložili pa ste odmaknili. Moram vam povedati, da me ta vaša neodločnost zelo bega. Predvsem si pa, spoštovani kandidat, ne znam predstavljati, kakšna bo obrambna politika, če bi bili vi predsednik Vlade. Seveda ena največjih strank, ki bi bila v vaši vladi, odločno nasprotuje obrambni politiki, ki jo ima Republika Slovenija. In jaz mislim, če bi se to danes zgodilo, bog ne daj, da se bo, bi bila Slovenija od jutri naprej že ogrožena. Ne bom povedal, kako bom danes glasoval. Spoštovani Erjavec, vam govorim kot kandidatu, da pustite to vlado, da dela v teh težkih časih predvsem v dobrobit Slovenk in Slovencev, ki živijo v tej lepi državi. Hvala."
8,ParlaMint-SI_2018-10-25-SDZ8-Izredna-11.u46,SDS,0.376953125,2018-10-25,0.12660618126392365,"Podpredsednik, najlepša hvala. Moj del razprave, namenjeno mi je nekaj minut, bom začel, jaz mislim da, z našim skupnim fundamentom vsega, kar delamo v politiki. Torej, kakšna je pot do večje blaginje državljanov in državljank v Sloveniji, predvsem tistih, ki želijo delati, ki želijo ustvarjati, in tistih, ki so iz šibkih skupin, ki so nemočni, bolni – kako pomagati vsem tistim. To je neka fundamentalna naloga vseh politikov tako leve in desne, seveda so pa poti do tega različne. Danes po razpravi kolegov iz Levice, po Luku Mescu, bi rekel, da sem danes slovenski levičar ali pa klasični socialdemokrat v nemškem smislu, Luka Mesec pa predstavlja neoliberalca, razlaga o ameriških dosežkih. Seveda pa je vedno pri Levici ta problem, vsaj pri nekaterih, da potegnejo iz te ameriške bombonjere ali pa zahodnocivilizacijskega kroga, ki jim ne odgovarja, ker kot danes se sprašuje, jaz bi rekel temu, retorično kolega Tonin, kjer socializem deluje – nikjer ni deloval, deluje v bolnih glavah in nikoli ni deloval in nikoli ne bo deloval. Tudi na Kitajskem ne deluje, oni imajo tako imenovani brutalni, podoben kot naš, kazino kapitalizem, kjer partija še vedno vodi vse vzvode, zadaj pa gre za totalno izkoriščanje ljudi, otrok in vsega ostalega. Ampak da ne skrenemo s poti, da se vrnemo, zakaj Slovenska demokratska stranka in Nova Slovenija stremimo k nižjim davkom, predvsem po DDV-ju, o katerem danes teorije tečejo, torej o asocialnem davku, o davku, ki prizadene vse najbolj ranljive skupine in zakaj si želimo še tako imenovano dodatno, specialno znižano stopnjo? Poglejte, kolega Tonin je danes nekaj iz ekonomske teorije razlagal, bile so nekatere za in proti. Veste, v ekonomiji metričnih modelov, tudi pri mojem študiju ekonomije, predvsem pri specializaciji za avstrijske ekonomske šole, kjer so pač ekonomisti prihajali tudi na dodatne multidisciplinarne študije prava, zgodovine in sociologije in vsega ostalega – kateri model deluje? Problem je vedno, da je treba primerjati Slovenijo z primerljivimi državami, torej, podobno velikimi, razvitimi in tudi z njeno geostrateško lego. Slovenija ima posebno geostrateško lego, je izredno tranzitna država in ima izredno priložnosti tudi za turizem, promet in vse ostalo. Tudi kot trgovinski del bi Slovenija lahko izredno pobirala tudi preko davkov, torej tudi pri tranzitnih gostih, turistih velike davke z zmanjšanimi davčnimi stopnjami. Po takem principu deluje, recimo, Luksemburg, ki ima v stiku z Evropsko komisijo vedno konfliktno situacijo, ker ima najnižje trošarine, najnižje davke, zaradi tega so v sosednjih državah dobesedno bencinske črpalke, prodaja cigaret in vse ostalo na najnižji stopnji. Ta Lafferjeva krivulja, o kateri je govoril kolega Tonin, ta zadeva ni tako enostavna. Resda je bil Arthur Laffer doktor ekonomskih znanosti, ekonomski svetovalec Reaganove vlade. Reagan je takrat začel tako imenovano doktrino proti socializmu v hladni vojni, z imenom War of the Evil Empire. Povedal je, da bo socializem zrušil z novo doktrino, in ta nova doktrina je imela tri točke: prva so nizke cene nafte, druga je bila proizvodnja in prepoved prodaje mikroprocesorjev vsem socialističnim državam in tretja je bila potem iznajdba novih orožij na podlagi mikroprocesorjev in vseh najnovejših tehnologij, ki jih je ta Amerika do takrat spravila v prakso. Res je, Ameriki je razvijala določene visoke tehnologije, treba pa je vedeti, da jih je država lahko razvijala, ker je pri tem imela konkurenčen šolski sistem. Tam niso imeli državnega šolskega sistema, večina najboljših fakultet, kot veste, ima zasebne lastnike, zasebne ustanovitelje. Najboljša tehniška fakulteta zadnjih 15 let v Ameriki je MIT, v Evropi je ETH Zürich, morda tehnična fakulteta v Münchnu, tudi pri nas v Sloveniji smo lahko ponosni na mariborsko, v bližini je graška in tako naprej. Torej, recimo, GPS sistem, kot veste, se je razvil v vojaške namene. Zaradi tega tudi številni problemi v preteklosti, ko vam meče ta GPS sistem ven, zato ker ima prioriteto vedno vojska. V času nekih vojn, nekih spopadov, ko GPS deluje in se nasičijo, civilni del vedno trpi in pride do izpada. Želim povedati, da na Lafferjevi krivulji še obstaja, skratka v tej teoriji, ena točka prevoja – kdaj je davek tako velik, tako visoka davčna stopnja, da je naš izplen, davčni izplen v proračun majhen. Za Slovenijo mislim, da se je to že davno zgodilo in da smo pretiravali. Ne gre samo za DDV. Glejte, teorija v makroekonomiji govori o tem, da dvig DDV za dve, tri odstotne točke, kar smo mi naredili v krizi, seveda kratkoročno vpliva na lep dotok teh davkov, se zvišujejo. Problem pa je, da se ljudje, ki vsak dan razmišljajo kot homo economicusi, v državi, zdaj se pa vračam nazaj v tranzitne države, kjer imamo na eni strani Avstrijo, Italijo, Madžarsko in tako naprej, začnejo odločati, ker je v bližini meja, to, kar je mislil kolega prej pred mano, tukaj začel o Zasavju, se začnejo odločati, da prihajajo v tujino. Torej, zakaj, kje smo dosegli točko prevoja, ki se zgodi po nekem časovnem obdobju dviga tega? Lahko pogledamo Štajerce, se lahko pogleda Bad Radkersburg, Graz, polne trgovine naših ljudi, ki kupujejo izdelke vseh različnih asortimentov, od oblačil, hrane, obutve, do zelenjave in vsega ostalega. Lahko si pogledate bencinske črpalke v Avstriji, enako si lahko pogledate tudi že na drugi strani. Torej, dogaja se ta točka prevoja, ki se je v Sloveniji zgodili, zato ker dvig DDV traja dolgo časovno obdobje, potem se ljudje tudi odločajo za nakup, tisti s socialnega dna, za substitute, največkrat ravno pri živilih za substitute slabše kakovosti in vse ostalo, kar posledično vpliva na slabše zdravje populacije. Potem se začne zgodba, da naš trgovinski del, ker ima manjši dotok turistov in vsega ostalega, ima manjši asortiment izdelkov. Pridejo ljudje kupovat neko obleko, recimo številko 102, ki jo sam potrebujem, je nimajo več na zalogi, ker imajo tudi manjše zaloge. Potem se začne ta piramida dogajati. In v Sloveniji se je to zgodilo. Mi izplena na trošarinah za cigarete, na gorivih, na vsem ostalem, da ne govorim o zadevi, ki sem jo že večkrat odprl, o utekočinjenem naftnem plinu, kjer imamo kartelni dogovor v Sloveniji, izjemne cene in vse ostalo, glejte, se dogaja, da ljudje odhajajo. To se je že zgodilo v socializmu večkrat. Ne poznam zadeve, da so v kako socialistično državo bežali ljudje iz kapitalizma. Vedno iz teh socialističnih krajev, pod narekovaji, so ljudje bežali ven, šli so v druge države, kupovali so tam, in to se nam sedaj dogaja. Glejte, nam se dogaja nekaj takega, kot je bilo v sredini 80. ali pa 70. letih, ko so naši ljudje kupovali večino izdelke v tujini, čeprav takrat zaradi tega, ker tu ni bilo, ker je bila pač ponudba izredno šibka. S tem primerom pa ravno gre za to mejno točko, ki se je zgodila na Lafferjevi krivulji, kjer se zadeve obračajo. Tretja zadeva, tretji argument za to, kar je treba narediti, pa je seveda, da nizke stopnje davka moramo uvesti zaradi tega, ker pri tem moramo narediti reforme. Torej bistvo ali pa pot s tem, kar sem začel svojo razpravo, kolegi in kolegice, pot do blaginje vseh ljudi, vseh Slovencev in Slovenk, torej gre za skromno državno porabo, ki jo je levičarska politika v 10 letih peljala ravno obratno, zaposlovala, širila naš javni sektor do onemoglosti, ustanavljala institucije, ki jih noben človek ne potrebuje, zraven, lahko rečemo, pripravljala celo vrsto zakonov, ki so, lahko rečemo, vrtali luknjo ali pa širili to birokratsko močvirje. In glejte, rezultat je tu. Ta država, če bo šla po tej stopnji, torej bogate države z izjemno birokracijo, s polno ljudi v javnem sektorju, s totalnim monopolom v vzgojno-izobraževalnem sistemu in v vseh ostalih sektorjih, bo to država čez nekaj let izredno ostarelih ljudi, kjer bo večinoma najbolj sposobnih, ambicioznih ljudi odšlo, tukaj pa bodo ostali še vedno levičarji, še vedno se bojo drli: »Dol z Ameriko, dol s kapitalizmom, še malo, tu pa je blaginja.« Glejte, to smo mi doživeli, to sem kot otrok doživel, večinoma mislim, da tudi vi, in tega si Slovenija več ne zasluži. Torej zmanjšati DDV na te stopnje, ki smo jih mi predstavljali, zmanjšati javno porabo s tem, da ljudi, ki so danes v javnem sektorju, da se jih preizobrazi, spravi v gospodarstvo. Gospodarstvo v tem trenutku potrebuje 30 tisoč ljudi. V tem trenutku kmetijstvo potrebuje delavce za pobiranje jabolk. Še to vam povem, ljudje z borze, večinoma ljudi, ki so danes na borzi plačani, ne gredo zbirat, iščejo si neke navidezne bolniške in tako naprej. Ta država vodi v revščino. Pot v revščino je tlakovana zadnjih 10 let. Da zaključim. Pot do blaginje je pot gibke, skromne državne porabe in na drugi strani razvoj podjetništva, ki ga odlikuje konkurenca na vseh področjih. In tam, kjer je enak boj, kjer je konkurenca, kjer imajo ljudje možnost izbire, to je država, v kateri je dobro poslovno okolje, v kateri se lahko razvijajo visoke tehnologije, visoki dosežki, vrhunske storitve. In poglejte, vlak, ki v tem trenutku pelje, vlak nizkih davkov in vlak 4. industrijske revolucije, in to je edina rešitev za Slovenijo. Lahko ga še tega zamudimo, potem pa sledi scenarij, o katerem sem vam danes razlagal. Najlepša hvala."
8,ParlaMint-SI_2004-08-31-SDZ3-Izredna-50.u87,SDS,0.11767578125,2004-08-31,0.9273859262466431,"Spoštovani gospod predsednik, spoštovane kolegice, spoštovani kolegi, spoštovani predstavniki vlade, ministrica, ministri! Dovolite, da začnem s hvalnico parlamentu. Rad bi pohvalil slovenski parlament. V Sloveniji je parlament izbrano in redko prizorišče pluralizma. V slovenskem parlamentu pluralizem ne pomeni več istega ali enakega, ampak pomeni raznolikost. Tukaj sodelujejo ljudje, skupine in stranke, ki so različne. Pluralizem enakih politik smo imeli že nekoč, ko je bila parlamentarna demokracija še prepovedana, takrat se je imenoval pluralizem samoupravnih interesov. Kohvalim slovenski parlament, hočem reči, da je pravega pluralizma v Sloveniji bolj malo. Na to sem postal pozoren, ko sem bral odgovor vlade na interpelacijo. V poglavju, ki so ga napisali na ministrstvu za kulturo in ki govori o medijih, je pravzaprav govor o pluralizmu enega in istega. Medijski pluralizem ne pomeni, da je medijev več, ampak da so različni. In vlada ni odgovorna za več istega, ampak za več različnega. Pluralizem ni, če isti analitiki in komentatorji objavljajo iste ankete v več medijih. Zakaj pri nas recimo ni konkurenčnih javnomnenjskih raziskav. Skratka, pluralizem je še vedno redka dobrina pri nas in na to sem želel opozoriti v hvalo temu parlamentu in v kritiko vladi. To bi seveda lahko ponavljal za mnoga področja, to velja, recimo za vladno kadrovsko politiko. Namreč ni dobra tista kadrovska politika, ki daje prednost ljudem iz ene in iste stranke, ampak tista, ki skrbi za ustrezno zastopanost vseh strank, predvsem pa seveda za strokovnost. Vsi vemo, da strokovnost ne more uspevati, če je strankarsko oziroma politično kontrolirana. Novinarji RTV, če preberete zakon o sistemu plač v javnem sektorju, so javni uslužbenci, to pomeni, da jih lahko politično kontrolirajo, kar seveda ni dobro. Lahko bi še našteval v zvezi s produktivnostjo, v zvezi z dosežki v gospodarstvu, kulturi in diplomaciji, kjer ni tekmovanja, kjer ni enakih možnosti za vse, ni napredka. To je po moji sodbi glavni problem Slovenije danes. Zanimivo se mi zdi, da vlada ne govori o pluralizmu pri sebi, kajti leta 2000 je bila vlada vendarle sestavljena pluralistično. Danes pa sta v njej ostali praktično samo dve stranki, ki se sicer predstavljata kot levi, pa to sploh nista. LDS danes prav gotovo ni liberalna stranka, to lahko dokaže v seminarski nalogi vsak moj študent, ne samo študent ministra Mramorja. LDS in Združena lista sta v času vladanja in v tem času, ki mineva, izvajali notranje čiščenje, da so še bolj enaki med seboj in vsaka v sebi. V vladi pa seveda ni več SLS, ki je bila do neke mere vendarle porok pluralizma v tej vladi. Kot sem že povedal na tiskovni konferenci 17. avgusta, vlada oziroma ministrstvo za zunanje zadeve glede zunanje politike odgovarjata na vprašanja, ki jih nihče ni postavil. Ob tem se postavljajo nova vprašanja, na primer vprašanje, kakšen pomen imajo odgovori, ki ne odgovarjajo na vprašanja. Seveda ne pričakujem odgovora na to vprašanje; odgovora vlada v sedanji sestavi najbrž ni sposobna. Ko bi bila resnicoljubna, bi morala odgovoriti, da je takšno ravnanje značilno za politiko, ki vprašanj sploh ne potrebuje, za politiko, ki ni pripravljena odgovarjati na vprašanja, za politiko, ki raje govori, kot da bi poslušala, ki najraje posluša samo sebe, ki ni pripravljena na dialog in ki vnaprej ve vse odgovore. Takšne politike se spominjamo predvsem tisti, ki smo jo doživljali na svoji koži, iz 70. in 80. let prejšnjega stoletja, ko še nismo imeli parlamentarne demokracije in ko še nismo imeli večstrankarskega sistema. Glede zunanje politike v času, ki je predmet interpelacije, moram vladi seveda čestitati. V času med letoma 2000 in 2004 so se slovenski zunanji politiki posvečali veliki projekti in na tem področju ni bilo pomembnih napak. S tem pa nisem rekel, da ni bilo težav. Če nekoliko poenostavim, bi rekel, da je bila slovenska zunanja politikauspešna kljub mnogim oviram, ki so obstajale v sami vladi in v vladajoči stranki LDS. Na našo srečo in na nesrečo tistih, ki so proizvajali ovire, je bila slovenska zunanja politika zastavljena, preden je vlado prevzel Anton Rop, in jo je bilo tudi po zaslugi prejšnjega zunanjega ministra nemogoče pokvariti, čeprav je bilo veliko poskusov. Navsezadnje so v slovenski vladi – to je bila vlada v vladi – kar leto in pol poskušali odstaviti zunanjega ministra, zaustaviti veljavno zunanjo politiko in preprečiti uspeh največjih zunanjepolitičnih projektov. Ko govorim o vladi v vladi, ponavljam sintagmo, ki sem jo uporabil, ko me je eden od vladnih uradov, z njim pa tožilka, ki je bila takrat skrita sodelavka vlade v vladi, danes pa je uradna sodelavka te vlade, preganjal zaradi pobude, naj bi v Sloveniji ustanovili diplomatsko akademijo. Dejansko so v letih od 2000 do 2004 obstajale različne vlade, pa naj vam osvežim spomin. Najprej je obstajala na volitvah izvoljena vlada, ki jo je vodil dr. Janez Drnovšek in ki je vsebovala poleg LDS, Združene liste in DeSUS tudi SLS. Nato je obstajala prva Ropova vlada, ki bi jo lahko imenovali tudi Drnovškova vlada brez Drnovška, Čokove in Bavčarja. V tej drugi vladi se je polagoma oblikovala vlada v vladi, ki jo je sestavljal krog Ropovih zaupnikov, kamor so sodili le izbrani člani LDS, torej vlada brez zunanjega ministra, brez SLS, pa tudi brez Združene liste in DeSUS. Nakar je – in to je bila tretja vlada, to je tretja vlada – pred kratkim nastala ta nova, prava Ropova vlada, v kateri so se pojavili nekateri stari in preizkušeni partijski kadri in iz katere so izgnali vse moteče oziroma neposlušne elemente. Zdaj ni več vlade v vladi, ampak je vlada v vladi prevzela celo vlado. Saj morda je res neprijetno poslušati, tudi jaz semse namučil, preden sem sestavil to diagnozo. Slovenska zunanja politika je bila torej v redu, čeprav je bila v redu kljub oviram in pritiskom vlade v vladi. V zadnjem času pa sta vlada in ministrstvo za zunanje zadeve naredila nekaj neprijetnih napak, ki bodo predstavljale obremenitev za prihodnjo vlado in za vse, ki se bodo v prihodnosti ukvarjali s slovensko zunanjo politiko. Upam, da ta vlada in ministrstvo za zunanje zadeve do volitev ne bosta naredila preveč napak; pri tem mislim predvsem na kadrovsko politiko in na odnose s Hrvaško. Dovolite, da nekaj povem o teh odnosih. Slovensko-hrvaški nesporazumi izvirajo iz Jugoslavije oziroma so praviloma povezani z razpadom SFRJ. Vzroka teh nesporazumov ni mogoče odpraviti, Jugoslavije ni več mogoče obuditi k življenju; to je izredno važna ugotovitev. Nekateri do te ugotovitve niso pozorni, drugi pa bi morda res želeli obuditi SFRJ. Obujanje Jugoslavije in neupoštevanje izvora slovensko-hrvaških zapletov, se pravi razpada Jugoslavije, sta pripeljala do mnogihpovsem napačnih odgovorov in kar bo za pričakovati. Zato sem nedavno predlagal, da bi po vzoru slovensko-italijanske in slovensko-avstrijske komisije zgodovinarjev in pravnikov ustanovili slovensko-hrvaško zgodovinsko pravniško komisijo, ki bi v miru in spomočjo ustreznih analitičnih orodij pregledala obdobje, ko smo Slovenci in Hrvati živeli v takšni ali drugačni Jugoslaviji, recimo od leta 1918 do leta 1991. Mejna vprašanja so seveda delikatna, ker so povezana z ozemljem države, z naselji in njihovimi prebivalci. Teritorialno vprašanje in vprašanja nacionalne suverenosti so glavna državna vprašanja, zato v zvezi z njimi ni mogoče ravnati hitro in improvizirano. Obe državi sta v svojih ustavnih in ustanovnih listinah zapisali, da bodo meje držav enake republiškim mejam v okviru SFRJ. Iz teh listin izhaja, da meja ni treba in ni mogoče niti postavljati niti spreminjati, ampak je treba oziroma mogoče formalizirati, urediti režime na njih, ob njih itn. Eno glavnih vprašanj - o tem je veliko govora danes - vendar ne edino vprašanje, eno glavnih vprašanj vendar ne edino vprašanje je meja na morju, ki je doslej ni bilo. V SFRJ te meje ni bilo. Za rešitev zanjo moramo k vzroku, h koreninam te odsotnosti. Te meje ni mogoče postaviti po utrjenih pravilih, glede na zgodovino ali celo enostransko, ampak se je potrebno o njej na novo dogovoriti. Spomnite se, sporazum Drnovšek - Račan je bil poizkus takšnega dogovora. Poglejte, Hrvaška je večkrat izpovedala svojo namero, da morsko mejo določi enostransko, pri čemer se je sklicevala na mednarodne listine, na konvencije in zakone. Enako je počela v zvezi z izključno ekonomsko oziroma zaščiteno ekološko in ribolovno cono. Za odločitve pa je praviloma potrebno sodelovanje druge, nasprotne, prizadete strani. Če Hrvaška želi postati članica Evropske unije, ne more sama določiti meje na morju z Italijo in Slovenijo. Dejstvo je, da morska meja med Republiko Hrvaško, Republiko Slovenijo, Italijo, ni bila nikoli določena. Iz ustavnih listin vemo samo to, da mora biti z mejami tako,kot je bilo v SFRJ, pri čemer že spet vemo, da enako ne more biti, ker je njen razpad spremenil nekatera bistvena dejstva. Poglejmo. Prvič. V SFRJ seveda vse republike, ki so mejile na Jadransko morje, se pravi njihove organizacije in prebivalci, državljani, vse in enake pomorske pravice, ki so sicer značilne za pomorske države. Drugič. Vse praktične razsežnosti teh pravic so stvar dogovora in mednarodnih sporazumov, do katerih je mogoče priti na različne načine. Sporazum Drnovšek - Račan, spomnite se, mnogi med vami - to se je dogodilo v tem mandatu, od katerega se poslavljamo - sporazum smo dočakali julija 2001 in to je bil za Slovenijo minimum. Slabšega Slovenija verjetno ne bo nikoli sprejela, recimo boljšega. Če bi se ponovno pogajali, bi morali doseči kaj boljšega in Slovenija bi celo, morda imela moralno pravico reči, da se je ponudba iztekla, da sedaj pri nas nismo več zadovoljni. Ne vem, kako bi takšne izjave oziroma takšen način razmišljanja sprejeli na nasprotni strani. Tukaj smo na točki konfrontacije. Vprašanje pa je, ali naj probleme rešujemo s konfrontacijo ali skušamo preseči s partnerstvom oziroma zavezništvom. To je vprašanje za zunanjega ministra, za to vlado, v teh dneh. Ali bomo se konfrontirali ali se bomo, ali bomo poskušali to preseči na nek način, ki je v navadi med modernimi narodi. V zgodovini smo Slovenci in Hrvati sodelovali in si pomagali. Torej smo bili zavezniki, ne pa sovražniki ali pa nasprotniki. To mora komisija, o kateri sem malo prej govoril in ki bi jo bilo vredno ustanoviti, ustrezno dokumentirati. Takšne dokumentacije zaenkrat nimamo. Če bo ugotovila, da smo bili tradicionalni zavezniki, bo vsak, ki bo hotel doseči kaj drugega, v nasprotju s tradicijo. Ta, ki bo to hotel doseči, bo v nasprotju z zgodovino. Morda bi sesplačalo podrobneje preiskati, kako je bilo z določanjem republiških meja v Jugoslaviji. Lahko bi ta zgodovina preiskala famo o tisti famozni meji, o Kardelju in Bakariču, ki naj bi bila določala mejo na Dragonji. Potrebno je evidentirati pridobitve drugesvetovne vojne. Tako imenovane pridobitve druge svetovne vojne, po kateri so Jugoslaviji oziroma Sloveniji vrnili velik del slovenskega etničnega ozemlja, čeprav so mnogi Slovenci še vedno ostali zunaj njega. Preiskati bi bilo treba uporabnika teh pridobitev. Že spet bomo videli, da to ni bila niti Slovenija niti Hrvaška, ampak Jugoslavija. Na primer, Jugoslavija ni dobila niti slovenskega Trsta, niti slovenske Gorice, je pa dobila hrvaško Reko in hrvaški Zadar. Vendar to v skupni državi ni bil problem. Uspehi Hrvaške so bili takrat tudi slovenski uspehi in obratno. V času Jugoslavije so imeli Hrvati mejo z Italijo in Avstrijo. Čeprav so s to mejo v imenu jugoslovanske oblasti upravljali Slovenci. Vendar kar je bilo slovensko, je bilo tudi hrvaško. In obratno. Slovenci in Hrvati bomo po vsej priliki v nekaj letih že spet združeni v Evropski uniji. Zato bodo ti problemi po času neke večje čustvene obremenjenosti po razpadu SFRJ postali manj obremenjeni. Politično izhodišče večine razprav o državni meji je bilo, in mora ostati tudi naprej, po moji sodbi, da Hrvaška hoče imeti morsko mejo z Italijo, tako pravijo, kar na nek način ovira Slovenijo, Slovenija pa hoče obdržati teritorialni stik z mednarodnimi vodami, kar na nek način ovira Hrvaško. Spoštovane poslanke, poslanci, problema razpada SFRJ ni mogoče rešiti. Ta vlada ga ni bila sposobna rešiti, in najbrž ga tudi prihodnja vlada ne bo rešila, in tudi ga ne bi smela poskusiti reševati. Ampak se je potrebno s tem razpadom oziroma s tem zgodovinskim dejstvom soočiti, spoprijeti. Pri tem lahko Slovenci in Hrvati obtičimo v položaju brez dobička, ali pa oboji nekaj dobimo. Vprašanje je, ali se bomo s problemi spoprijeli skupaj Slovenci in Hrvati ali vsak zase in eden na račun drugega. Dobičkonosni položaj, ""win-win situation"", kot se reče, pomeni, da Slovenija nekaj stori za Hrvaško, Hrvaška pa nekaj stori za Slovenijo. Z drugimi besedami, Slovenija ne more in se ne more rešiti problema razpada SFRJ na račun Hrvaške, in tega ne more storiti Hrvaška na račun Slovenije. Predstavljam si, da bi bilo, ko bi zgodovinsko-pravna komisija končala svoje delo, to je tista komisija, ki jo predlagam, mogoče sestaviti seznam vseh vprašanj, problemov in tudi finančno oceniti njegovo težo, nakar bi vsaka država prispevala polovicooziroma ustrezen dogovorjen delež bremen oziroma stroškov. Pri tem ne bi smeli pozabiti, da Slovenija velikih zunanjepolitičnih problemov vendarle nima. Ker je velike zunanjepolitične probleme z EU, Natom že rešila, medtem ko Hrvaška vendarle ima takšne velike probleme. Ona še vedno ima probleme, ki jih je Slovenija že rešila. Te probleme lahko Hrvaška rešuje sama s pomočjo Slovenije, s pomočjo koga drugega, ob nerazumevanju Slovenije ali koga drugega in, ne bom nadaljeval. Ko se je vključevala v EU, je morala Slovenija sprejeti evropske standarde na mnogih področjih, kar zanjo ni bilo preprosto. Morala se je odreči marsikaterim navadam in načelom, ki so jih nekateri skeptiki branili, češ, da gre za nacionalni interes. Danes Slovenija v zvezi z vprašanji meje s Hrvaško ne nastopa neposredno v imenu svojega nacionalnega interesa, ampak v imenu evropskih interesov, to pa je tudi tista točka, kjer se srečajo in med seboj pobotajo slovenski in hrvaški nacionalni interesi. Hrvaška bo morala iti skozi isto šolo, ki jo je Slovenija absolvirala. Pred časom sem, žal, brez ustrezne podpore predlagal, da bi Slovenija Hrvaški ponudila strateško partnerstvo. Morda je še čas za to, ali pa bo nastopil po volitvah. Po zgledu nekaterih drugih, na primer skandinavskih ali srednjeevropskih držav. Pred kratkim sem odnose med Slovenijo in Hrvaško imenoval odnose nepopustljivega prijateljstva, kar pomeni dvoje. Videl sem tudi, da je minister za zunanje zadeve nekako odklonil takšen način definiranja takih odnosov, kar obžalujem To nepopustljivo prijateljstvo pa pomeni dvoje, da bo povsem jasno. Da se prijateljstvu ne bi mogli lahkomiselno odreči, vendar nas prijateljstvo ne bi oviralo, da bi bili dosledni, načelni glede svojih interesov. Mislim, da je skrajni čas za novo rundo poštenih, sproščenih, produktivnih, v prihodnost obrnjenih odnosov med Slovenijo in Hrvaško. Mislim, da bi vlada, v kolikor ima še kaj časa, morala delati v tej smeri in da bi se morala zavedati, da je to tisto, kar je bilo dobro zastavljeno v prejšnjem mandatu. Jaz nisem velik kritik zunanje politike prejšnje vlade. Zakaj, najbrž ni nobena skrivnost, pa vendarle zdelo se mi je, da moram opozoriti na nekatere stvari, na katere vlada v tem trenutku, ki je pač pomemben, ni dovolj pozorna. Hvala lepa."
8,ParlaMint-SI_2015-01-27-SDZ7-Redna-04.u172,SDS,-0.93310546875,2015-01-27,0.9371262192726135,"Hvala lepa, spoštovani predsednik! Torej, danes ti dve točki, ki sta, ki sem jih poslušal skoraj v celoti, moram reči, da mi je bilo zelo slabo in še zdaj mi postaja stalno bolj slabo. Razen Slovenske demokratske stranke in Nove Slovenije vseskozi poslušam: manj slovenske glasbe, manj slovenskih simbolov, manj slovenske besede. Na drugi strani pa veliko rdeče agresorske zvezde, ki jo je nosila Jugoslovanska narodna armija, ko je pobijala slovenski narod. Poglejte si prispevek, ki je vsakemu dosegljiv, kar se je dogajalo v Šentilju, na stari cesti Šentilj–Pesnica in tako dalje. In na drugi strani seveda še petje ""himne"" Druže Tito, mi ti se kunemo. To je legitimacija, žalostna resnica in legitimacija večine tranzicijske levice v slovenski državi. Danes vseskozi poslušam, da je Slovenska demokratska stranka tista, ki je kriva za vse slabega, kar se je zgodilo v tej državi. Slovenska država obstaja 25 let in od tega je to državo vodila Slovenska demokratska stranka le 5 let – in naj bi bila kriva za vse slabo, kar se je v tej državi zgodilo! Kje je ostalih 20 let, ki jo je vodila tranzicijska levica? Če se samo malo vrnem na mandat 2004–2008, za katerega vedno namensko pozabite povedati, to je bila edina vlada, ki je obstala celoten mandat. To je vlada, ki je znižala brezposelnost s 96 tisoč na 56 tisoč brezposelnih; praktično povečala zaposlenost za 40 tisoč; to je vlada, ki je zagotovila slovenski državi vsaj dvakrat višjo gospodarsko rast, ko je bila takrat v evro območju, in to je vlada, ki je izravnavala državni proračun oziroma dosegla presežek. To vedno znova in znova pozabite povedati in prav je, da slovenski davkoplačevalci, slovenski narod ve in sliši pravo resnico. Danes vseskozi poslušam, zakaj na tej seji in na vseh teh preteklih sejah obravnavamo praktično večino predlogov, ki jih predlaga Slovenska demokratska stranka. To je neverjetno, to je žalostno, da kaj takega slišimo s strani koalicije! Koalicija je tista in Vlada je tista, ki bi morala to delati. Vendar, očitno sta v tem državnem zboru Slovenska demokratska stranka in Nova Slovenija tisti stranki, ki jima gre za Slovenijo, ki jima gre za narod in ki jima gre za prihodnost te države. In prosim lepo, da se ta koalicija in ta vlada že enkrat zresnita. Sedaj se pa vrnem k temu predlogu zakona. In sicer bom citiral. Za začetek naj povem, da se slovenski glasbeni ustvarjalec in resnično se ne boste smejali, verjemite. Citiram: ""Kakšnih 20 let nazaj je bila vsa Slovenija en sam Radio Slovenija. Med osamosvojitveno vojno in kasneje, že v samostojni in neodvisni državi, se je, logično, večinsko vrtela slovenska glasba. Potem so se pojavili novodobni medijski mogotci, ki medije ne razumejo več kot transmisijo kulture, edukacije, ustvarjalnega zanesenjaštva in pripadnosti. Njihove mreže, njihovi poslovni modeli, preračunavanja, merjenja všečnosti in drugi plagiatorkski atributi predstavljajo nov princip medijev. Zgolj biznis. Slovenski poslušalec je tako spoznal njihove playliste, naučili so ga spoštovanja lastne kulture, jezika in pesni na način, da so preko dne vrteli in do nezavesti ponavljali skoraj brez izjeme tuja tretjerazredna dela, preko noči pa lovili odstotek za kvotnimi predpisi slovenske glasbe. Sramota. In še večja sramota je to, da jim je na tej kvizlinško, suženjsko slepi poti deloma sledil celo nacionalni radio. Si predstavljate, da bi britanske radijske postaje in BBC preko dneva predvajali indijsko, francosko, ugandsko, kitajsko glasbo, preko noči pa bi za doseganje kvot vrteli domačo britansko? Naslednji dan odstopi premier, kraljica ga lastnonožno brcne v rit. No, mi nimamo kraljice, nimamo regulativnih organov, ki bi v suvereni in samostojni državi že davno ukinili takšno početje in poslovni model, ki na privatnih računih gotovo pušča zaslužke, ima pa za stranski učinek popolnoma poneumljanje naroda, uničevanje lastne ustvarjalnosti, jezika in na koncu tudi avtohtone kulture. In iz domačih ustvarjalcev tak model poslovanja dela reveže in brezposelne, tujce pa bogato nagrajuje. Smo prebogata, a zgolj neumna država."" To je zapisal gospod z imenom in priimkom Tomaž Grubar. Temu, kar sem zdaj prebral, in tisti izjavi, ki so jo podpisali v Slovenski unija glasbenih ustvarjalcev, mislim, da ni kaj dodati, da je to področje nujno treba spremeniti in ga spremeniti v kontekstu, o katerem govori Slovenska unija glasbenih ustvarjalcev in tudi ta gospod slovenski glasbeni ustvarjalec. In prav je, da smo v Slovenski demokratski stranki to storili in ta zakon vložili v parlamentarno proceduro. Spoštovani gospe in gospodje, še za konec. Prepričan sem, da slovenske glasbe, slovenske besede, slovenske knjige v nacionalni kulturi ne more biti nikoli preveč, če želimo okrepiti nacionalno zavest in nacionalno samobitnost slovenskega naroda. Hvala lepa."
8,ParlaMint-SI_2015-01-27-SDZ7-Redna-04.u56,SDS,-0.93603515625,2015-01-27,0.08906016498804092,"Vsem zbranim prav lep pozdrav v imenu Slovenske demokratske stranke! Mislim, da je bilo prav osvežilno to poslušati v prvih dveh obrazložitvah, in ne dvomim, da bodo ostale s strani vladajoče koalicije približno podobne. Odražajo namreč popolno zmedo vrednot, pa tudi ignoriranje nekaterih očitnih dejstev. In se človek vpraša, kje pravzaprav živimo. In to je tisto pravo vprašanje, na katerega bi danes pravzaprav potrebovali odgovor – kje pravzaprav vi živite, gospe in gospodje?! Ne zanima vas ustava, ne zanima vas, kaj piše Zoran Janković, župan mesta Ljubljane. Imel bi zagotovo veliko za povedati o vrednoti domoljubja. Vrednota domoljubja je tisto, kar bi moralo biti vsaki demokratični družbi samoumevno, kar je na nek način odraz tistega skupnega temelja, ki povezuje vse in vsakogar. In v besedah se tukaj strinjamo vsi: nekdanji predsednik republike, sedanji predsednik republike, člani državnega zbora, vlada, vsi. Do trenutka, ko je treba za to tudi nekaj narediti. Takrat se pa pojavi tisto, čemur se reče, da je zmeraj problem v malih podrobnostih. In potem se zgodi, da predlagamo zakon, v katerem se naredi tisto, kar je v normalnih državah samoumevno, se pričakuje vsak trenutek, da se na ključnih, najbolj vidnih, najbolj reprezentativnih, najbolj značilnih, simbolnih nepremičninah v glavnem mestu obesi državna zastava. Nedavno tega, samo nekaj dni nazaj, je bila seja Odbora za zunanjo politiko, kjer je bil gost na seji vaš zunanji minister in zunanji minister Republike Slovenije, iz vaše koalicije, gospe in gospodje, Karl Erjavec. In sem ga vprašal, kako je s tem v drugih glavnih mestih. In je seveda potrdil tisto, kar vem jaz, kar veste vi, in kar je očitno nemogoče zanikati. Da v vseh normalnih državah se na takih objektih obesi državna zastava. Ker je to simbol, ker je to simbolno dejanje, ker je to dejanje ponosa na tem, da imaš svojo državo, ker je to tudi oblika vzgoje, ker je to izraz veselja. Mnogo je razlogov za izobešanje zastave na tak objekt, kot je grad, ki stoji nad mestom Ljubljana in kjer se vije žal samo ljubljanska zastava. Nič nimam proti. Nihče od nas nima nič proti, samo tam bi zagotovo moral biti prostor tudi za državno zastavo. Ne samo tu in tam, ampak vedno. Noč in dan. Ker je to noč in dan naša domovina. In tisto, česar enostavno ni mogoče razumeti, gospe in gospodje, je pa to, da dobiš, in zato sem rekel, da nekateri – ne vem, kje živite, s strani glavnega mesta, s strani Zorana Jankovića, lahko si pogledate njegov podpis in štampiljko, dopis, v katerem citiram samo ključni stavek, ko pravi: ""Grad je spomenik lokalnega pomena."" In potem citiram, gospe in gospodje: ""Ni razloga, da bi na njem izobešali zastavo Republike Slovenije."" Ja, krasno! Prvič se sprašujem, čigav župan je gospod Zoran Janković. On je župan glavnega mesta države Slovenije. On ni samo župan nekega mesta. In ker je to glavno mesto države Slovenije, bi moral pač upoštevati tudi tiste vidike, ki veljajo za državnost. In če on zapiše in se podpiše, da ni razloga za izobešanje države zastave, potem, gospe in gospodje, je skrajni čas, da se to uzakoni z zakonom, da se mu pač pove, v kakšni državi želimo živeti. V državi, kjer bomo vsi, tudi Zoran Janković, veseli, da imamo svojo domovino, da imamo samostojno državo in da bomo z veseljem izobesili in slavili njene simbole, ker je to izraz domoljubja kot ene temeljnih vrednot vsake normalne demokratične države. In oprostite, v vsaki normalni, poudarjam normalni, demokratični državi, bi župan glavnega mesta zagotovo z veseljem zapisal, da bo vedno izobesil državno zastavo na kakšen ključen objekt, ne da bi bilo za to kakorkoli treba spreminjati zakon. Ne pa, da za to ne vidi razloga. Če se to zapiše, oprostite, potem je nekaj s to državo in s tisto osebo, ki to podpiše, z vidika vrednot, hudo, hudo, hudo narobe. In zato je ta zakon nujno potreben. Potem naslednji problem, ki se odpira, ko poslušam razprave ob tem predlogu, je, da se pravi, zakaj bi, saj naša himna je sedma kitica Zdravljice. No, lepo bi bilo, da bi vsaj tisti, ki razpravljajo v Državnem zboru, odprli to modro knjižico, na kateri piše Ustava Republike Slovenije. Potem bi prebrali tudi 6. člen, v katerem eden od odstavkov zelo nedvoumno pove: Himna Republike Slovenije je Zdravica. Ne 7. člen, ne noben člen, ampak je Zdravica, pika. Torej, himna je Zdravica kot celota. In samo naslednji stavek naprej določa uporabo himne, grba in zastave seveda potem določa zakon. Se pravi, zakon ne more biti nad ustavo. Ne more ustave v enem delu razvrednotiti, ne more je izničiti, lahko samo določi neko izjemo. Jasno je, da v vsaki običajni državi imamo dva načina uporabe himne. Torej himno kot celoto, ki je pravilo, in izjemo, da se himna ob dogodkih, ko ni dovolj časa, iz različnih razlogov uporablja tudi v neki skrajšani obliki. To je povsod. Govoriti o tem, da je Zdravica predolga, da bi jo vsaj na osrednjih prireditvah, državnih prireditvah zaigrali v celoti je vesoljna neumnost. Tisti, ki to govori, naj si ogleda dolžino italijanske himne, s ponavljanjem vseh napevov v njej, in potem naj pogleda, kolikokrat na leto jo oni v celoti zaigrajo na osrednjih državnih prireditvah. Bo zelo presenečen, kako zelo zelo dolga je ta pesem. Pa ni edina. Ampak ker je to ravno naša soseda, si velja tudi to ogledati. Ne razumem razloga, zakaj ne bi zaigrali Zdravice kot celote. Nobenega razloga ni za to, da si ne moremo vzeti dve minuti več časa in poslušati Zdravico kot celoto, ki je čudovita pesem, in s tem tudi spoštovati ustavo Republike Slovenije v celoti. Nihče ne predlaga, tudi v tem zakonu ni predloga, da ne bi obstajala tudi skrajšana oblika. Ampak sedaj je izjema postavljena kot edino pravilo. Kar ni prav. In potem to, da se je to naredilo, postavljati kot pravilo, je pa, oprostite, malo nerodno z vidika ustavnopravnih norm, pa tudi z vidika čisto, če se spet vrnemo, vrednote domoljubja. Jaz osebno bi z veseljem rad poslušal Zdravico kot celoto na osrednjih državnih prireditvah. Ni ne predolga, zelo lepa je in zelo lepo jo je poslušati. In se čudim tistim, ki to zavračate v celoti, kot je bilo ravnokar rečeno, kar je mimogrede še v nasprotju z ustavo, ampak to vas najbrž itak ne zanima. Tretji problem, s katerim se srečujemo v Sloveniji, je čaščenje totalitarnih simbolov. In eden od predgovornikov je perfektno to prikazal v svojem nastopu. Če bi ta isti govornik prišel sem in bi začel na vse kriplje razlagati, kako je svastika, kljukasti križ, dvatisočletni simbol sreče in veselja in da zato zasluži posebno mesto in da se ga javno nosi in časti in prezentira, potem bi najbrž naslednji, ki bi šel gor in mu rekel, da je kronani osel, požel huronski aplavz vseh prisotnih. Ampak verjamete ali ne, na vzhodu je v resnici tako. Kljukasti križ je dejansko tam simbol sreče, in tam se pari celo pod njim slikajo, da bi imeli srečo v skupnem življenju, pa veliko otrok in tako naprej. Skratka, nekemu simbolu se pripisujejo povem druge značilnosti, kot jih ima v Evropi, kjer so se pod tem simbolom dogajali najbolj odvratni zločini. Ampak ali veste, kaj je problem? Da drugi najbolj odvratni zločini so se pa dogajali pod rdečo zvezdo in da je moderna združena Evropa nastala ob zrušitvi rdeče zvezde kot simbola berlinskega zidu, na ruševinah katerega je nastala moderna združena Evropa, in konec koncev na ruševinah katerega smo tudi mi postali samostojni in del Evropske unije. In to je bila precej nerodna zadeva. Še bolj nerodna zadeva je pa tista, ki ste jo, zanimivo v kakšnem kontekstu, v bistvu ponižujoče omenili v svojem nagovoru, da je bil to simbol, pod katerim je bila samostojna država Slovenija napadena. Kasetne bombe, to je mimogrede zločin celo po vojaškem mednarodnem pravu, ki ne zastara. Kasetne bombe, ki so letele iz letal JLA po Sloveniji, so bile odmetavane pod znakom rdeče zvezde. Tanki, iz katerih je bil ustreljen civilist, umetnik, zgolj naključen opazovalec dogajanja tam nekje na Štajerskem, so imeli rdečo zvezdo. Tisti tank na Brniku, iz katerega je bil v času premirja iz čiste objestnosti ubit avstrijski novinar s svojim prijateljem, snemalcem, je imel rdečo zvezdo. In če se za nekatere domoljubje začne pod znakom rdeče zvezde in konča pod sliko Che Guevare v Stožicah, oprostite, potem je s takim razumevanjem domoljubja nekaj hudo hudo hudo narobe. To je problem. Navajati pa primer sodbe Evropskega sodišča je popolnoma zgrešeno oziroma namerno zavajanje, kajti če bi prebrali naš predlog zakona, bi v njem lahko prebrali, da dopušča izjeme, ko je dovoljeno nošenje, uporaba teh simbolov na kulturnih prireditvah, recimo na spominskih prireditvah na obdobje druge svetovne vojne, ko je dovoljeno to nošenje in uporaba iz zgodovinskih in drugih razlogov, tam pa ni nobenega problema. To se pravi, da se tak primer, kot ste ga navajali, ob uporabi tega zakona sploh ne more pojaviti. Ne more nastati. Drugo pa je seveda, da ne more potem celotni državni vrh rajati pod rdečo zvezdo in sliko Che Guevare, ob tem ko v celi dvorani na državni prireditvi ni ene same samcate slovenske zastave. To se pa po tem zakonu res ne bi več moglo zgoditi. In verjemite, da je to v razvojnem interesu države Slovenije. In dajmo enkrat razvojni interes tudi postaviti zraven, ne samo vprašanje domoljubja. Kajti v državi, kjer se dogaja, da celoten državni vrh gre rajat pod rdečo zastavo in sliko Che Guevare in prepeva ""e viva il comunismo"" in Evropa je banda lopovov in ploska temu ves navdušen, tam je seveda tista država obsojena na propad, kajti vsak normalen investitor bo od take države bežal stran. Vsakdo, ki bo iskal poslovnega partnerja, ga bo šel iskat drugam, bo od take države pobegnil, kolikor ga noge nesejo, ker bo štel, da v tej državi ne spoštujejo istih vrednot. Da evropske vrednote tam niso spoštovane, da niso zaščite, da njegovi interesi niso zaščiteni na tak način, kot je to normalno v demokratičnih državah in demokratični Evropi. Če država dovoljuje, da na tak način postaja rdeči eksot, v taki državi vsi slabše živimo. To državo strahovito veliko stane. Ne samo ta trenutek, ampak tudi naslednje rodove, kajti od take države bežijo vsi. Še huje je. Iz take države bežijo vsi, ki so sposobni iti v tujino. Zakaj mislite, da vsi podjetniki uhajajo v tujino? Ker je tukaj popolnoma zmešnjava vrednot, ki niso ustrezno zaščitene ne v sistemu pravosodja, na kar nas vsa Evropa opozarja, in kjer tudi različne druge institucije ne delujejo na evropsko primerljiv način. Bi pa res videl rad tisto evropsko državo, razen Slovenije, kjer bi se v Državnem zboru večina opredelila absolutno negativno in da kategorično zavrača predlog, da bi se spoštovala ustavna norma in bi se njena himna, himna te države, v našem primeru Zdravica, zaigrala v celoti, kjer bi se v Državnem zboru reklo, da se absolutno zavrača to, da bi se na reprezentativnem objektu v glavnem mestu izobesila slovenska državna zastava. Bi rad videl tisto državo, kjer je taka razprava v parlamentu sploh možna in da se reče, da so vsi absolutno proti iz neke koalicije. To je res možno samo v Sloveniji. Ampak to je odraz tega, da je tukaj z vrednotami, z vrednoto domoljubja in žal tudi z vprašanjem našega razvoja nekaj hudo hudo narobe. In to občutimo vsi vsak dan. Tiščanje glave v pesek pa nič ne pomaga. Tak zakon očitno potrebujemo, da nobenemu županu glavnega mesta nikoli ne bo več prišlo na misel, da bi napisal, da ne vidi razloga, da bi na gradu izobesili slovensko državno zastavo vsak dan. Da nikomur ne bi prišlo na misel, ko bi razpravljali v Državnem zboru, da bi se kategorično opredelil proti ustavni normi, ki določa, še enkrat citiram: ""Himna Slovenije je Zdravica."" To je norma, zapisana v predzadnjem odstavku 6. člena Ustave Republike Slovenije. In vi pravite, da to kategorično zavračate. Potem je nekaj hudo narobe in ta zakon prav zaradi tega toliko bolj potrebujemo. Ne nazadnje ga potrebujemo tudi zaradi razvoja Slovenije, ne nazadnje bi pri tem morda celo veljalo reči, na prvem mestu. Kajti dokler imamo državni vrh, ki se je sposoben usesti pod rdečo zastavo pa sliko Che Guevare in vpiti ""e viva il comunismo"" in da je Evropa banda lopovov, je treba vedeti, da v taki dvorani, v kateri ni bilo ene same samcate slovenske zastave, tudi ni dejanskega domoljubja, gospe in gospodje. Pa tudi ni tistega razuma, ki bi bil odgovoren do lastne države, do razvoja, do ljudi, kajti od take države vsak tuj investitor pobegne na čim večjo razdaljo. Vsak tujec, ki želi poslovnega partnerja, pobegne na čim večjo razdaljo. In zato na koncu vsi slabše in slabše živimo. In potem se zato samo še zadolžuje in se breme teh neumnosti prelaga na naslednje rodove. Zato to ni samo ideološko vprašanje, ni samo vprašanje vrednot in domoljubja, je tudi temeljno razvojno vprašanje. Zato ta zakon potrebujemo in zato smo ga v SDS tudi predlagali in bomo vsi enotno glasovali za."
8,ParlaMint-SI_2003-07-15-SDZ3-Redna-28.u20,SDS,-0.95166015625,2003-07-15,0.0301316287368536,"Hvala lepa. Spoštovani! Tudi v naši poslanski skupini smo presenečeni, razočarani, da kljub temu, da minister Dimovski sam poudarja, da bi ta problematika, ki je ključna v Sloveniji, zahtevala odgovore gospodarske ministrice in ministrice za regionalni razvoj in še katerega ministra - nihče od navedenih ne sedi tukaj, da bi poslušal zgodbe, debate 40-ih poslancev. Ali mislite, da se 40 poslancev prijavi za tematiko, ki ni najbolj problematična? Doslej se niso in zavedam se, da poslanci čutijo, kaj se dogaja. Spoštovani! Včeraj je maturitetne izkaze dobila nova generacija mladih ljudi, mladih, sposobnih, ambicioznih ljudi, ki bi lahko s svojim znanjem gradili bodočnost Slovenije. Nekateri so dosegli briljantne rezultate, vendar so zaradi lokacije svojega doma že obsojeni na neenake izhodiščne možnosti. Taki ljudje, ki bi lahko razvijali nove proizvode, pa te stopnje zaradi ogroženosti in zaradi socialnih slojev, iz katerih prihajajo, ne bodo mogli doseči. Na kri in solze je začel opozarjati ministrski predsednik Rop. Kri in solze po dvanajstih letih samostojne Slovenije. Kri in solze je Churchill obljubljal Angležem v prvem letu po drugi svetovni vojni v izčrpani državi. Naš predsednik pa svojim državljanom obljublja kri in solze sedaj. Na problem razvojnega zaostajanja nekaterih regij smo v Socialdemokratski stranki pravočasno opozarjali. Ob proračunskih predlogih smo s predlogi amandmajev skušali tem regijam zagotoviti več razvojnega denarja, tudi več sredstev, s katerimi bi direktno razpolagale občine na teh območjih, ki so se tudi na področju spodbude in razvoja izkazale za najbolj učinkovite. Žal naša opozorila in predlogi niso bili sprejeti. Čas in današnji odziv poslancev sta pokazala, da so bili naši predlogi pravilni. Že pred tremi leti, v letu 2000 smo vložili predlog zakona o povečevanju zaposlenosti v občinah z nadpovprečno brezposelnostjo. Zakon je predvideval učinkovite razvojne spodbude, redistribucijo razvojnih sredstev in davčne olajšave za investitorje, ki bi odpirali nova delovna mesta v regijah z nadpovprečno brezposelnostjo. V oceni stanja je zelo natančna analiza in tudi prognoza tega, kar se je danes zgodilo. Vendar, če bi bil zakon dobil podporo, bi omogočil dejansko politiko aktivnega zaposlovanja, s čimer zavaja vlada v svoji sedanji politiki. Skoraj polovica Slovenije danes ne bi ječala. Seveda zaradi vsega tega je še toliko bolj nesprejemljiv cinizem ministrice Petrinove, ki je delegacijo trboveljskih brezposelnih delavk zavajala s trditvijo, da opozicija ne dovoli reševanja problemov v Zasavju. V Socialdemokratski stranki že nekaj let opozarjamo na popolnoma neprimerno gospodarsko politiko in neprimerno zasedbo gospodarskega resorja. Moramo se vprašati, kako se problemov regij lotevajo drugod, kako se jih loteva vlada in kako primerjalne države. Žal opažamo velik razkorak med besedami in dejanji, saj se razslojevanje Slovenije nadaljuje in nekatere regije vse bolj zaostajajo. Zato je absolutno aktualna in nujna prva zahteva delavk iz Trbovelj in z njimi večine Slovencev, da je treba izdelati oceno dela in odgovornosti pristojnih državnih funkcionarjev v vladi in ministrstvih ter vodstev družb, ki so odgovorne za propad množice slovenskih podjetij, visoko brezposelnost in zapravljanje denarja davkoplačevalcev. Bolje se ne da zapisati, kot so zapisale delavke. Na koncu bi rekel naslednje oziroma vas pozval. Spoštovana oblast, spoštovane oblastne stranke, vrnite milijarde denarja, ki se je prelil skozi korupcijo, skozi Elan, skozi nagrade, milijardne, zločinske nagrade, skozi SIB, skozi Slovensko razvojno družbo! Vrnite jih prek proračuna! Vzemite jih od svojih strankarskih maziljencev in ta denar plasirajte v razvoj teh deprivilegiranih regij! Dajte jih občinam, ki znajo skrbeti za svoja okolja! Nehajmo govoriti, raje bodimo pragmatični, operativni, storimo to, ne pa zavajati slovenske javnosti. Če boste storili tako, bo voz krenil iz blata. Hvala lepa."
8,ParlaMint-SI_2016-05-20-SDZ7-Redna-19.u22,SD,0.68212890625,2016-05-20,0.004225770011544228,"Hvala lepa, gospod predsednik. Moje izvajanje gre predvsem v smer spoštovanja in podpore gospodu Peršaku. Ne samo kot koalicijski partner, ampak tudi kot poslanec si želim na nek način, da najdemo način in predvsem spodbudimo reševanje problematik na področju kulture. Glede na osebne izkušnje, tako tiste s področja kulture kot tiste s področja politike, mislim, da je gospod Peršak prava oseba na pravem mestu, sicer bodo njegova dela in njegova dejanja tista, ki bodo pokazala, da imamo prav ali ne. Ampak vseeno, na tem mestu je potrebna neka spodbuda in predvsem podpora v danih okoliščinah, kajti kultura je vselej med vročim in hladnim, med ljubeznijo in sovražnostjo, med vojno in mirom. Ampak v našem prostoru, ne samo kulturnem, ampak bivanjskem, ima kultura vseeno en poseben prostor, ki terja posebno skrb. Moja želja je namenjena gospodu Peršaku, da bo predvsem na podlagi njegovih izkušenj in njegovega življenja, ki je bilo prav vpeto med svetova tako politike kot kulture, našel tisto pravo zmerno pot in predvsem energijo, ki bo znal povezovati dva svetova tako političnega kot kulturnega, ker namreč verjamem, da za vsakega posameznika je prav to tisti velik izziv. Sam prihajam iz kulturniške družine in sem se znašal v politiki. Gospodu Antonu Peršaku želim vse najboljše pri njegovem izvajanju, njegovem delu, predvsem veliko poguma pri dialogu s kulturo in s kulturnikom, slovenski kulturi, pa da bi našla in se utrdila na tistem mestu, kamor tudi sama sodi in pripada. Hvala. Toliko z moje strani."
8,ParlaMint-SI_2011-12-21-SDZ6-Redna-01.u21,SD,0.56982421875,2011-12-21,0.8965165615081787,"Hvala za besedo, gospod predsedujoči. Spoštovani zbor! Poslanska skupina Socialnih demokratov se zaveda, da je v Sloveniji nujno treba čim prej sestaviti vlado, ki bo začela delo. Pri tem pa je konstituiranje parlamenta in izvolitev predsednika ter podpredsednikov Državnega zbora ključno. V Poslanski skupini Socialnih demokratov si s predlogom kandidata za predsednika Državnega zbora, to je gospod Borut Pahor, prizadevamo za čimprejšnje normalno delovanje države. Naš predlog za predsednika Državnega zbora prav tako pomeni pristop h koaliciji, saj smo že v preteklih dneh večkrat jasno izrazili, da želimo socialni demokrati biti del koalicije. Poslanec in kandidat za predsednika Državnega zbora Republike Slovenije gospod Borut Pahor je nesporno izjemno izkušen politik. Svojo poklicno pot je začel leta 1990 kot delegat tedanje skupščine Republike Slovenije, leta 1992 kot delegat tedanje skupščine Republike Slovenije, leta 1992 je bil prvič izvoljen za poslanca Državnega zbora. V mandatu 1996 do 2000 je bil do aprila 1997 že podpredsednik Državnega zbora. Na parlamentarnih volitvah leta 2000 je bil ponovno izvoljen za poslanca in je postal tudi predsednik Državnega zbora Republike Slovenije. Še pred koncem mandata Državnega zbora, junija 2004, pa je bil gospod Borut Pahor na volitvah v Evropski parlament s prednostnimi glasovi izvoljen za poslanca v Evropskem parlamentu. Na podlagi rezultatov volitev v Državni zbor leta 2008 je gospod Borut Pahor postal predsednik Vlade Republike Slovenije, ki jo je vodil do septembra 2011, torej v obdobju najhujše globalne gospodarske krize po 2. svetovni vojni. Njegove izkušnje z vodenjem parlamenta, Vlade in stranke Socialnih demokratov ter dobro poznavanje parlamentarne procedure kakor tudi njegove mednarodne izkušnje so nedvomno dokaz njegove primernosti in sposobnosti za opravljanje funkcije predsednika najvišje institucije zakonodajne veje oblasti. Gospod Borut Pahor ima poleg vodstvenih sposobnosti zelo razvito socialno noto, odlikujejo ga strpnost, preudarnost in odprtost do drugačnosti, kar je v trenutni situaciji še kako potrebno. S svojo osebno držo in načinom vodenja je že v preteklosti pokazal, da lahko omogoči pogoje za demokratično, kvalitetno in uspešno delovanje slovenskega parlamenta. Podpisnice in podpisniki smo prepričani, da bo o najpomembnejših strateških odločitvah države po svojih najboljših močeh in v dobri veri kot vedno doslej skušal najti soglasje. V Poslanski skupini Socialnih demokratov bomo seveda podprli gospoda Boruta Pahorja za predsednika Državnega zbora Republike Slovenije. Hvala lepa."
8,ParlaMint-SI_2011-06-15-SDZ5-Redna-29.u38,SD,0.533203125,2011-06-15,0.022030988708138466,"Hvala za besedo. Lepo pozdravljeni, gospod predsedujoči! Spoštovani! Kratek hommage za Belo krajino, ki je že geografsko odmaknjena, saj jo ta odmaknjenost tudi determinira in pove nekoliko več. Občine Črnomelj, Metlika in Semič, ki tvorijo prečudovito Belo krajino, v katero sodijo znamenita Vahta, Jugorje, Bušinja vas, Boldraž, Slamna vas, Gabrovec, Radovica, Drašiči, Gradac, Podzemelj, Adlešiči, Marindol, Preloge, Suhor, Vinica, Božakovo, Lahinja, Kolpa, Dragatuš, Kanižarica, Tri fare – ta simbol sožitja med ljudmi: že stoletja imajo prebivalci tega območja ob meji skupno cerkev. Številne generacije hodijo na bogoslužje, pokopavajo svoje bližnje in jih resnično ne moti. Veseli so in živijo v sožitju in bodo še živeli. Prijazno sožitje je dejansko njihov simbol, obeležje in način življenja. Naj še posebej poudarim, da je Bela krajina dobila ime po beli platneni noši, ki se je ohranila nekako do prve svetovne vojne, ko so jo izpodrinila konfekcijska oblačila, tudi po belih brezah in številnih belih cvetovih. Vendar tudi brez tega ne gre, da se pove in še posebej poudarijo tiste malenkosti, ki grenijo vsakdanje življenje vsakega posameznika. Usode mladih, perspektive razvojne komponente in še mnogo tega, zaposlitve, zlasti zaposlitve. Primum vivere, deinde philosophari in kaj naprej? Skladni regionalni razvoj je paradigma. Tisto, kar nas determinira in tisto, kar poslušamo in skušamo implementirati že vrsto let, saj smo tudi v preteklosti imeli zakon, pa ta ni pripeljal do želenih učinkov, saj so ostale razlike, nekatere so se le poglobile, druge pa nastale, res velike razlike med regijami. Očiten primer je Bela krajina in Kočevska. Danes pa bi radi, da nov zakon kar tako čez noč, ""čiribu čiriba"", s čarobno paličico prinese želene učinke, pa vendar so v Sloveniji ostala in celo postala, naj ponovim, območja, ki so daleč bolj nerazvita kot ostala. Med ta območja sodi, žal, tudi Bela krajina in Kočevska. V Beli krajini so tudi moje korenine. Po stari mami Slobodnikovi, dedu Črnuglju, bratrancu dr. Mavretiču in drugem svetovnem projektantu dr. Črnuglju in da ne naštevam vse ostale znane in manj znane. Zakon sam po sebi vsekakor ni rešitev za vse nakopičene probleme ne le treh občin, vendar tudi regije v celoti, ki je tako usodno povezana med seboj. Soodvisnost vseh je imperativ prihodnosti in kot taka bo regija imela svojo prihodnost. Novo mesto ne bo moglo načrtovati svoje prihodnosti brez razvoja, skupnega razvoja z Metliko in Belo krajino. Naj omenim, da ima Metlika splošno knjižnico, ki ni dostopna za invalide, paraplegike in ostale, za matere z vozički. In kje so tukaj celostne rešitve? Da ne govorim o Črnomlju in črnomaljski knjižnici. Kolpa in Lahinja, po katerih je Bela krajina prepoznavna daleč naokoli, še vedno nimate urejene okolice, tudi ne dostopa, kaj šele cestne povezave na brežine, ki tako kličejo po ureditvi in vabijo številne turiste, ne le tiste iz sosednjih držav, vendar tudi tiste iz vseh turističnih destinacij, ki redno hodijo na Jadran. O ureditvi in ohranitvi kulturne dediščine sem že dostikrat govorila, pa naj ponovim. Grad Gradac kar kliče po dodatnem vlaganju – jurjevanje, kresovanje, vigred, poletje na metliškem gradu in druge prireditve potrebujejo dodatna sredstva in dodatne zaposlitve. In kaj je z IKT tehnologijo, širokopasovno infrastrukturo in še mnogo tega, elektrifikacija, vodovod, kanalizacija. In to je le drobec tistega, kar vse potrebuje Bela krajina in lahko bi naštevala in tega je vse preveč in premnogo. Hvala."
8,ParlaMint-SI_2020-03-19-SDZ8-Izredna-32.u158,SD,-0.9931640625,2020-03-19,0.07468507438898087,"Hvala lepa, spoštovana podpredsednica. Kolega me je prehitel in prenesel tudi širše v javnost ogorčenje, ki smo mu priča. V zadnje pol ure, tričetrt ure, pa nekaj dni že od takrat, ko smo želeli razumeti, da v tej bitki s časom ni levih, desnih, ni pametnih, ni neumnih, ampak smo samo Slovenke in Slovenci. Ampak oprostite mi, to kar se dogaja v zadnjih nekaj urah in nekaj dneh, presega vso moralo in etiko in zdrav kmečki razum, spoštovani predstavniki Vlade. Kako si lahko drznete v času, ko ljudje za to, da najdejo pogum, da gredo v službo, da zagotovijo otrokom kruh, da najdejo čas za to, da se posvetijo normalnemu življenju, ki mu nismo priča, na seji Vlade si drznete sprejeti ukrep, ki ni tisti, ki bi zagotovil varno delovanje kritične infrastrukture v Republiki Sloveniji ali pa varovanje finančnega sistema ali pa zdravstvenega sistema, ampak izboljšanje eksistencialnega vidika članov Vlade, ki zasedajo zadnjih šest dni. Puščate zapornike, odganjate študente iz domov, požvižgate se na 100 tisoč samozaposlenih, mikro podjetij, društev, zavodov, ustanov, predlagate samo odlok ne pa izbris vseh prispevkov, pošiljate vojsko na cesto, želite preprečiti druženje in zborovanje, vzpodbujate pa proteste. Spoštovani! Mi smo danes tukaj v izrednih razmerah in moja kritika gre tudi vodstvu in odločitvi, da danes nimamo omogočenih osnovnih pogojev, da lahko 90 poslank in poslancev izmenično tukaj poda svoje mnenje ob tako pomembnih ukrepih, ki smo jim priča v teh dneh, ki bi jih morali enotno, vi ste bili tisti, ki ste pozvali nas, da vam pomagamo, pomagamo, želimo pomagati, a se požvižgate na vso pomoč zato, da bi ta narod ohranili enoten v času enega večjih izzivov, ki so mu priča od osamosvojitve do danes. Seveda, le skupaj bomo zmogli in jaz verjamem, da bomo. Ampak ob takšnih ukrepih, kot smo jim bili priča, predvsem, ko govorim pa ne za samooskrbo, ampak samopreskrbo vladajočih, ampak ko govorim, odnosa do državljank in državljanov v tako težkih trenutkih, ste se, ne samo preko twitterja kriznega štaba, norčevali z državljank in državljanov, ko je bilo najpomembneje komunicirati javno in glasno v en glas. Izgubili ste tri milijone mask z nekimi trgovanji, ki niso primerne, niti iskanj financ v bosanskih finančnih krogih, in to ste prenesli zdaj na Vlado. Pa, spoštovani in spoštovane, kje je naše dostojanstvo? Kje je dostojanstvo Slovenk in Slovencev in predvsem politikov, ki nas ljudje upravičeno v teh dneh mečejo vse v isti koš? Ja bi si želel, spoštovani predstavniki koalicije in Vlade, predvsem tistih nekdanjih partnerjev, ki so se odločili zato, da bodo, v navednicah, pomagali, da prebrodi Republika Slovenija skozi težke čase, naj ne sodelujejo pri razgradnji naše države. Socialni demokrati bomo vselej zraven tam, kjer bo ponujena pomoč državljankam in državljanom. Ne bomo pa nikjer tam, kjer bo šlo samo za korist posameznikov, in to v tako težkih časih. Meni je zelo žal, da smo prišli iz razprav o petih ukrepih, tako pomembnih, na razvrednotenje tistega, kar bi morale biti jasne in glasne politične aktivnosti v času tako pomembnih izzivov, kot smo mu priča ne samo v Republiki Sloveniji, ampak širše. Mi bomo zraven le tam, kjer bomo lahko pomagali, pri lumparijah pa ne. Srečno, Slovenija!"
8,ParlaMint-SI_2015-07-10-SDZ7-Redna-10.u52,SD,-1.0,2015-07-10,0.9170406460762024,"Spoštovani gospod predsednik, predsednik Vlade, ministrice, ministri, kolegice in kolegi! Jaz bi se pod besede in izvajanje kolega Mesca lahko brez težav in z veseljem podpisal, če seveda ne bi pripadal tistemu delu slovenske politike, ki mora danes zmerno in odgovorno sprejeti kompromis in zavezo, da bo to državo upravljal vzdržno, s premislekom o njenem trajnostnem razvoju in ki si vsled nujnosti dolgoročnega razmisleka o perspektivi ne more privoščiti valovanja na ideologiji in deskanja na populizmu. Stvar je simpatična in zanimiva, je pa neodgovorna in neresna. Vsa sreča v nesreči je danes, da razpravljamo o sprejemu tega zakona v trenutku, ko si lahko pogledamo, žal, na zelo nesrečni sliki Grčije, kaj se zgodi, a, ko se država dolgoročno zadolžuje za tekočo porabo in, b, kaj se zgodi, ko tako državo udarijo radikalni varčevalni ukrepi brez premisleka o tem, kako zelo močno lahko nepremišljeno varčevanje udari standard ljudi in ogrozi gospodarsko rast. Danes ima Grčija zaradi obojega več kot 50 % brezposelnih med mladimi. Zaradi tega, ker na eni strani ni znala prekiniti s populističnim zapravljanjem za tekočo porabo, in na drugi strani, ker je konservativni in neoliberalni del evropske politike Grčijo zlorabil in uporabil kot poizkusnega zajčka, ki danes trpi hude posledice in bo v bodoče še bolj trpela, kar je navsezadnje ugotovil tudi predsednik grške vlade, ko je po referendumu, ki ga je razglasil za veliko zmago, danes tako rekoč pristal na pogoje upnikov, ki jim je skozi referendum, ki ga je sklical sam, najbolj nasprotoval. Socialni demokrati seveda razumemo, da država ni niti gospodinjstvo niti tiskarna denarja. Ne more si dovoliti, da bi porabila zgolj toliko, kolikor ima, ker mora razmišljati o tem, da investira za razvojne projekte, da s svojimi injekcijami in intervencijami ustvarja gospodarsko rast, zagotavlja spodbudno gospodarsko poslovno okolje in predvsem zagotavlja možnost nadaljnje gospodarske rasti tudi takrat, ko je država v krizi. Hkrati pa si ne sme dovoliti, da bi zgolj zaradi možnosti, da do denarja pride, ta denar porabljala zato, da bi v nekem kratkoročnem obdobju na silo dvigovala standard in dajala občutek, da lahko živimo bolje in drugače kot zmoremo. Niti ena niti druga skrajnost nista neizvedljivi niti sprejemljivi. Zato je pomembno, da danes sprejemamo in tudi sprejmemo ta kompromisni predlog, ki nam na eni strani nalaga, da srednjeročno in dolgoročno ohranjamo vzdržne javne finance, in nam hkrati omogoča, da v primerih bistvenih poslabšanj gospodarskih razmer, socialnih, naravnih ali drugih nesreč, na katere nimamo vpliva, ustrezno interveniramo, da obudimo gospodarsko rast, da zagotovimo državljankam in državljanom ustrezen socialni standard in da preprečimo, da bi se Slovenija kadarkoli v bodoče lahko ujela v zanko, ki jo v zadnjih letih situacija in tudi nerazumevanje konservativne politike zateguje okoli vratu grških državljank in državljanov. Ne gre za enostavno odločitev in ne gre za odločitev, za katero lahko pričakujemo aplavze in parade, gotovo ne. Gre pa za odločitev, ki omogoča trajnostno porabo virov, ki so nam na razpolago, ki omogoča dolgoročni razvoj in ki nam za razliko od mnogih, ki populistično razlagajo drugače, omogoča, da izvršujemo tudi načelo suverenosti te države, kar smo pred dnevi z veseljem in slavnostno praznovali. Tisto, kar je izjemno pomembno, je tudi dejstvo, da mi tega fiskalnega pravila ne sprejemamo samo zaradi nekih preteklih zavez, ki smo jih dali v času krize, da bi pomirili zunanje trge, naše partnerje. Mi smo se – prej smo govorili o strategiji zunanje politike – za pot v Evropsko unijo odločili, mi smo se odločili, da želimo evro, mi smo si zadali cilje, ki so bili jasno izpostavljeni ob osamosvojitvi, ki jih razumemo danes in ki jih želimo zasledovati tudi v bodoče: da bomo stabilna država, da bomo predvidljivo gospodarstvo, ki podpira inovatorje, omogoča nove možnosti razvoja in predvsem, da bomo država, ki je socialna, solidarna in svojim državljankam in državljanom zagotavlja enake možnosti. Mi enakih možnosti ne bomo mogli zagotavljati niti do vratu zadolženi, ker bodo takrat naša orodja izvajanja oblasti v tujih rokah, niti pa ne bomo mogli izvajati politike zagotavljanja enake možnosti in solidarnosti, če se pri zadolževanju popolnoma omejimo in si sami vzamemo možnost, da interveniramo, ko država potrebuje podporo pri zagotavljanju gospodarske rasti ali ko naši državljanke in državljani potrebujejo zagotovilo, da se jim temeljni eksistenčni standardi ne bodo znižali, pa naj si gre za zdravje, izobraževanje ali eksistenčna vprašanja, o katerih bomo govorili v petek na izredni seji. Socialni demokrati tako z veliko odgovornostjo, pa na nek način s pozitivnim pogledom naprej, sprejemamo kompromisno verzijo tega predloga, ki na eni strani preprečuje, da bi si zanko za vrat zavezali sami, in na drugi strani onemogoča, da bi zaradi nespametne politike to dovolili tujcem. In ker je kolega Mesec pravilno ugotovil, da nobena država po vojni v času obnove ni uporabljala fiskalnega pravila, mi dovolite, da samo ugotovim, da bi za postvojno stanje verjetno veljalo, da gre za primer neobičajnega dogodka, na katerega ni mogoče vplivati in ima pomembne posledice za finančno stanje sektorja Država, v tem primeru govorimo o suspenzu, ostrih ukrepov, varčevalnih ali nujnosti srednjeročnega uravnovešenja proračuna, ker je seveda treba odgovoriti na druge dileme in na druga vprašanja. Za vse dogodke tega reda imamo tukaj izjemo, ki nam preprečuje, da bi ljudi pustili na cedilu. In še enkrat naj poudarim, ko je Aleksis Cipras prevzel vlado, jo je prevzel z izjemnimi napovedmi o tem, kaj vse se je spremenilo in kako dolgov ne bo treba poplačati. Ni to njegova krivda, izključno gre za problematiko dolgoročnega zadolževanja za tekočo porabo in za posledico ekstremno radikalne konservativne zahteve, da se varčuje za vsako ceno. Ne enega ne drugega si Slovenija ne sme in ne more privoščiti in ne eno ne drugo se ne bo zgodilo, če bomo odgovorno podprli ta zakon in če bomo odgovorno vodili slovensko politiko naprej. Sam računam na podporo tako SDS kot Združene levice. Je pa res, da je tudi jadranje na valovih populizma dovoljeno in, verjamem, primerno za kratkoročno zabavo. Hvala in srečno!"
8,ParlaMint-SI_2007-06-18-SDZ4-Redna-29.u29,SD,-1.0,2007-06-18,0.07128583639860153,"Poslanke in poslanci, gospod predsedujoči, ministrica, ministri! Gospod predsednik Vlade! Ko ste prevzeli vladno krmilo upravljanja Slovenije, ste bili polni obljub o novi poti, drugačni Sloveniji. Vendar se sedaj vidi, da ustvarjate kriminalno Slovenijo, da ustvarjate enoumje in krepite nadzor nad vsem in vsemi. In temu se sedaj upirajo tudi vaši, nekdaj najbližji sodelavci. Tudi oni, kot Slovenija, so spregledali. Ne pristaja več na logiko piramidne strukture oblasti, ki si ne glede na ceno podreja gospodarstvo, medije, javne uslužbence, sodstvo, represivne organe in obveščevalne službe. Zaradi takšne logike oblasti, vi in vaša Vlada padate iz afere v afero. Afera Mercator, afera helikopterski prevozi, afera pediatrična klinika in afera Zavrl, ki ga brani gospod Simič, afera Puh, afera Holding slovenskih elektrarn, prevzemne afere, oškodovanja malih delničarjev, afera oklepniki. In kot potrditev takšnih napačnih metod prevzemanja oblasti v gospodarstvu, pismo bivše državne sekretarke in potem vaš odgovor z grožnjo uporabe informacij tajnih služb. Sprašujem vas, in to je najavljeno: Ali imajo ministri za zdravje, za okolje, za finance, za gospodarstvo, še vedno vašo podporo? Ali so ta dejanja ustrezna? In če imajo vašo podporo, zakaj? In glede očitkov. Kaj boste vi, kaj bo Vlada naredila za odpravo škodljivih posledic teh afer, teh domnevno nezakonitih koruptivnih dejanj? Hvala v naprej za odgovor."
8,ParlaMint-SI_2021-02-15-SDZ8-Izredna-61.u110,OTHER,0.9033203125,2021-02-15,0.9174873232841492,"Spoštovana gospa podpredsednica, hvala za besedo. Spoštovani predsednik Vlade, spoštovani kandidat, cenjene kolegice in kolegi! Kot poslanec Nove Slovenije – krščanskih demokratov verjamem v delo sedanje vlade, ki dela dobro, strokovno in odgovorno v času boja z nevidnim sovražnikom covidom-19. Verjamem, da bo tudi z mojim glasom proti nezaupnici in z modrostjo večine kolegic in kolegov v tem cenjenem zboru sedanja vlada uspešno reševala izzive tudi v bodoče. Velika večina držav v Evropski uniji in v svetu ter tudi v Novi Sloveniji se zavedamo pomena dobro delujoče vojske, tudi v teh zelo zahtevnih časih, mogoče v teh časih celo najbolj. Krščanski demokrati naši lastni slovenski vojski vračamo dostojanstvo. Bela knjiga, ki jo imam tukaj, ki je izšla januarja 2020, eno leto nazaj, ko ste bili še obrambni minister, je dokument »za prenovo ter krepitev vojaških in nevojaških obrambnih mehanizmov«. Tako piše noter. »Varnost je dobrina in vrednota. Brez njene zagotovitve ne morejo biti uresničeni drugi nacionalni cilji, ki se nanašajo na družbeni, gospodarski, politični in kulturni razvoj ter krepitev blaginje posameznika in države.« Zakon o obrambi, trd oreh vsake vlade, se je strl v sedanji vladi z dvotretjinsko večino v tem cenjenen zboru. S tem prvič rešujemo status vojakov po dopolnjenem 45. letu in obračamo trende zaposlovanja v Slovenski vojski, ker tudi skrajšujemo postopke zaposlovanja z 90 na 30 dni. V dvajsetih glavnih ukrepih sledimo dikciji zakonske rešitve za izvajanje ključnih projektov opremljanja Slovenske vojske. Bela knjiga tudi navaja: »Finančni viri bodo prednostno usmerjeni v zagon projektov modernizacije in infrastrukturne zmogljivosti Slovenske vojske. Zato bo pripravljena ustrezna zakonodaja za izvajanje ključnih projektov opremljanja Slovenske vojske.« Nova Slovenija je to uresničila v Zakonu o zagotavljanju sredstev za investicije v Slovenski vojski. S tem smo prekinili obstoječe večletno protiustavno stanje, ker Slovenska vojska ni sposobna zagotavljati obrambe v skladu s 128. členom Ustave. Tukaj se nismo ustavili. Ministrstvo za obrambo je pomagalo vsem slovenskim občinam s 6,5 milijona evrov za kritje stroškov covida-19 in nenazadnje ta koalicija je končno sprejela Zakon o finančni razbremenitvi občin, ki občine drugič razbremenjuje ter dodeljuje dodatna sredstva za uspešen razvoj občin in podeželja. Če še enkrat pogledamo v Belo knjigo: »Jedro zmogljivosti in modernizacije Slovenske vojske bo predstavljala vzpostavitev zmogljivosti srednje bataljonske bojne skupine do leta 2027.« Za konec naj vam zaupam, kaj ljudje pravijo – vlada dela odlično. Hvala za pozornost."
8,ParlaMint-SI_2002-12-11-SDZ3-Izredna-24.u4,OTHER,0.8935546875,2002-12-11,0.948960542678833,"Gospod predsednik, poslanke in poslanci, državljanke in državljani! V čast mi je, da vam lahko kot kandidat za predsednika vlade predstavim programska izhodišča vlade, ki jo bom vodil, če bom za njeno vodenje dobil ustrezno podporo v državnem zboru. Dovolite mi, da se pred predstavitvijo napovedanih programskih izhodišč zahvalim dosedanjemu predsedniku vlade, dr. Janezu Drnovšku za dolgoletno uspešno vodenje vlade Republike Slovenije. V času njegovega vodenja vlade se je Slovenija uveljavila kot samostojna in mednarodno priznana država. Dosegla je primerno raven socialne in siceršnje varnosti, gospodarsko razvitost in ekonomsko trdnost ter opravila vse potrebno za vstop v družbo članic Evropske unije in Nata. Za nami, poslanke in poslanci, je obdobje pomembnih dosežkov. Državljani in državljanke smo si oblikovali sedanjost, ki nam jo v mnogih drugih državah lahko zavidajo. Slovenija se je v mednarodnem merilu uveljavila kot uspešna, gospodarsko razvita in urejena, socialno občutljiva in politično stabilna država. Po oceni komisije Evropske unije sodi med najbolje pripravljene kandidatke za članstvo v Uniji. Te dni se približujemo zaključku pogajanj za vstop v Evropsko unijo. Prepričan sem, da bodo naši pogajalci uspešni in da bodo tudi v zadnjih dneh še izboljšali prvotno ponudbo Evropske unije glede finančnega okvira Slovenije. Vstop v Evropsko unijo je nedvomno zgodovinski korak za Slovenijo. Korak, ki na dolgi rok pomeni, da bo Slovenija prevzela standarde in kakovost delovanja najrazvitejših evropskih držav. Slovenija bo tako v naslednjih dveh letih postala enakopraven del jutrišnje Evrope in pridobila možnost, da skupaj z drugimi evropskimi državami sooblikuje usodo sveta. Evropska unija je danes na razpotju pri iskanju svojega ustroja. Sooča se z ekonomskimi in institucionalnimi problemi in tudi s tako imenovanim demokratičnim deficitom, ki se kaže v povečani kritičnosti oziroma nezaupanju in nezainteresiranosti državljanov. Zato se Slovenija po vstopu v Evropsko unijo ne sme usmeriti le v zagovarjanje lastnih interesov, pač pa mora prispevati svoj delež pri ustvarjanju uspešne evropske integracije, ki bo ekonomsko konkurenčna na svetovnih tržiščih in obenem dejavnik politične stabilnosti v Evropi in svetu. V ospredje stopa razmišljanje o tem, kako območje stabilnosti razširiti na ostalo Evropo in preiti iz procesa stabilizacije v proces integracije. Slovenija se bo morala vključiti v te procese, pa tudi v dejavnosti Evropske unije pri zagotavljanju pomoči tretjim državam in pri varstvu človekovih pravic v svetu. Zaradi dobrega poznavanja jugovzhodne Evrope je naša odgovornost še toliko večja. Slovenija je bila povabljena, da vstopi v Nato, in ima s tem vse možnosti, da zagotovi svojim državljanom najvišjo možno raven nacionalne varnosti. Prepričan sem, da bomo to tudi storili. Naše članstvo v Natu je pomemben izziv, ki zahteva poglobljen razmislek. Ni namreč daleč čas, ko smo poslušali, ponavljali in verjeli, da nikoli več ne bo vojne,in vendar smo jih v prejšnjem desetletju v našem širšem geografskem prostoru doživeli več kot kdajkoli prej. Nihče danes ne more napovedati, kakšna bo podoba oziroma usoda tega prostora čez deset ali petnajst let. Povabila v Nato ne bi bilo, če Slovenija ne bi vsestransko napredovala, če ne bi na nek način izvažala miru in stabilnosti v vso regijo. V Nato smo bili povabljeni, ker nas Nato potrebuje in ker ga potrebujemo tudi mi. Želimo si, da bi se proces širitve Nata nadaljeval in bi njegova vrata ostala odprta za vse, ki si vanj želijo. Z vstopom v Nato se bomo lažje odrekli splošni vojaški obveznosti in jo nadomestili s poklicnimi vojaki ter prostovoljnimi rezervisti. Majhna država na robu velikega nestabilnega območja si sama ne more zagotoviti celovitein zadostne obrambne varnosti. Varnost in kolektivna obramba znotraj Nata bosta cenejši in zanesljivejši. Z mnogimi državljani in strokovnjaki pri nas, pa tudi v Evropi, delim mnenje, da se bo moral v bodoče spreminjati tudi Nato. Novi varnostni izzivi zahtevajo premislek o načinih in vsebini delovanja te zveze. Pri tem mislim zlasti na nujno preusmerjanje pozornosti od klasičnih obrambnih nalog na zagotavljanje varnosti z različnimi instrumenti preprečevanja kriznih situacij, terorističnih napadov in podobno. Slovenija mora vlagati v svoj obrambni sistem brez vstopa v Nato vsaj toliko, kot če bi postala njegova članica. Vendar pa je stopnja nacionalne varnosti ob vstopu v zvezo Nato neprimerljivo višja. S takšno držo in s prepričljivimi argumenti se bo nova vlada zavzemala za vstop Republike Slovenije v Nato. Končna odločitev o vstopu v Nato bo na referendumu pripadla državljankam in državljanom in njihovo voljo bo vlada dosledno spoštovala. Mednarodni odnosi in zunanja politika po eni strani postaja za Slovenijo vse pomembnejša. Po drugi strani pa se bodo zmanjšale razdalje in razlike med domovino in tujino. S članstvom v Evropski uniji in v Natu bo meja vse manj, možnosti za Slovenijo in Slovence bo vedno več. Slovenci bodo poslej, tudi kadar bodo potovali ali živeli daleč od doma, ostajali znotraj povezanega in celo enotnega sistema. Da bi lahko zunaj Slovenije govorili z enim glasom, moramo izboljšati sodelovanje in koordinacijo doma. V sodelovanju z državnim zborom, s predsednikom republike in z drugimi ustanovami sistema si bo vlada prizadevala za čim bolj racionalno, koordinirano in skladno delo. V zunanji politiki si ne želimo podvajanja, ampak delitev dela. Ne želimo si prestižnega boja, ampak medsebojnega razumevanja in pomoči. Državne ustanove si morajo pomagati. Diplomacija mora pomagati gospodarstvu. Znanost in šolstvo morata pomagati obrambi in diplomaciji. V majhni Sloveniji ni možnosti za skrivanje informacij, ampak jih je potrebno deliti in izmenjavati. Naj izpostavim le nekaj nalog iz zunanje politike. Ohraniti moramo dobre sosedske odnose ter partnersko sodelovanje s sosednjimi državami, ob sočasni skrbi za slovenske manjšine v teh državah. Ohraniti je treba aktivno politiko do jugovzhodne Evrope ter ji nuditi vso pomoč pri približevanjuk evroatlantskim integracijam, saj je stabilnost jugovzhodne Evrope vitalnega pomena za Slovenijo. Pomoč jugovzhodnim sosedom, da bi čimprej postali člani Evropske unije in Nata, ni fraza, ampak slovenski nacionalni interes. Slovenija lahko znotraj Evropske unije in Nata odigra vlogo enega od ključnih poznavalcev razmer in procesov v jugovzhodni Evropi. Potrebno je utrditi status Slovenije kot srednjeevropske in tudi sredozemske države. To naj se odraža v bilateralnih odnosih in povezovanjih z državami v tem prostoru. Potrebna je prilagoditev diplomatsko-konzularne mreže novim razmeram ter dodatna okrepitev ekonomske diplomacije in podpore gospodarstvu v tujini. Med cilje koalicijskega sporazuma o sodelovanju v Vladi Republike Slovenije, ki so ga dosedanje vladne stranke sklenile pred dvema letoma, smo na prvo mesto zapisali strpnost in več povezovanja v Sloveniji, upoštevanja svobode izbire, uveljavljanja novih idej in nevsiljevanja starih ideologij, prihodnost brez travm preteklosti. Seveda ne trdimo, dasmo vse to že dosegli, saj gre za načelne cilje, ki so bolj ideal, h kateremu je treba stremeti, kot pa nekaj, kar je mogoče doseči enkrat za vselej. Toda dejstvo, da Slovenija v očeh tujih opazovalcev velja za politično stabilno državo, pravzaprav za tovrstno izjemo v regiji, po svoje kaže, da smo na dobri poti. Tudi sami želimo hoditi po taki poti. Spoštovani! Osnova delovanja nove vlade bodo vizije, strategije, programi in naloge, opredeljeni v koalicijskem sporazumu o sodelovanju v vladi Republike Slovenije, ki so ga sklenile Liberalna demokracija Slovenije, Združena lista socialnih demokratov, Slovenska ljudska stranka in Demokratična stranka upokojencev, v strategiji gospodarskega razvoja Slovenije, v predpristopnem ekonomskem programu in državnem razvojnem programu, v dopolnitvah koalicijskega sporazuma, v katerih bomo opredelili prioritete za prihodnje obdobje. Upoštevali bomo tudi vse domišljene predloge opozicije in še posebej pozorno se odzvali na predloge državljank in državljanov. Slovenija je v zadnjem desetletju prehodila uspešno pot gospodarskega razvoja. Na začetku novega tisočletja je ena redkih tranzicijskih držav, ki so presegle predtranzicijsko raven gospodarske aktivnosti. V tem času vseskozi dosega višjo gospodarsko rast kot države članice Evropske unije. V letu 1996 je tako Slovenija dosegla 64% povprečnega bruto proizvoda na prebivalca po kupni moči Evropske unije, v letu 2001 pa že 70%. V tem obdobju smo uspeli zagotoviti razmeroma visok delež investicij v bruto domačem proizvodu,ki je vse od leta 1994 že višji kot v Evropski uniji. Spremljata ga tudi visoka stopnja varčevanja in odprtost gospodarstva, ki se kaže v visokem deležu uvoza in izvoza v bruto domačem proizvodu. Kljub še vedno prehitremu naraščanju plač v javnem sektorjuv zadnjih letih vendarle beležimo umirjeno rast plač, ki rastejo počasneje od produktivnosti dela. Tudi zahvaljujoč razumnim dogovorom in delujočemu socialnemu partnerstvu smo znižali brezposelnost na raven, ki je med nižjimi v Evropi. V tem obdobju smo uspeli ohraniti relativno stabilnost slovenskih javnih financ. Izpolnjujemo oba maastrichtska fiskalna kriterija, tako glede deleža javnega dolga kot tudi javnofinančnega deficita v bruto domačem proizvodu. In ne nazadnje, ocena kreditnega tveganja za Slovenijo se je pri vseh neodvisnih mednarodnih agencijah izboljšala do ravni nekaterih članic Evropske unije in je najbolj ugodna med vsemi kandidatkami za vstop v Evropsko unijo. Stanje na področju socialnega razvoja se izboljšuje. Pri tem ima veliko zaslug aktivna socialna politika polpreteklega obdobja. Vrednost indeksa človekovega razvoja kot skupnega kazalca družbenega razvoja je visoka. Primerjava dohodkovne neenakosti in stopnje tveganja revščine s povprečjem v Evropski uniji kaže, da sta obe pri nas precej manjši. Na področju izobraževanja se Slovenija po razvitosti uvršča v zgornjo polovico Evropske unije. S programom varstva starejših, ki ga vlada izvaja v zadnjih petih letih, se je začel izboljševati odnos družbe do starejših, zagotovljenih je več oblik socialnovarstvenih storitev, razširile so se tudi izvajalske mreže, regionalni pristop do razpoložljivih kapacitet pa je enakomernejši. Na podlagi nacionalnega stanovanjskega programa je vnovič oživela gradnja socialnih in neprofitnih stanovanj. Pomembno vlogo pri tem bodo v bodoče morale odigrati tudi občine, še zlasti pri pridobivanju stavbnih zemljišč. V zadnjih dveh letih sta se dostop in uporaba interneta povečala z 20% gospodinjstev na 37%. Za razliko od nekaterih drugih tranzicijskih držav, je Slovenija ohranila tudi razmeroma stabilen sistem zagotavljanja javnega interesa na področju kulture. Ob tem je rasla kakovost umetniške produkcije, ki se kaže tudi z vse opaznejšim uveljavljanjem slovenske kulture v Evropi in v svetu. V zadnjem času denimo pri filmski produkciji. Spoštovani! V preteklem obdobju smo torej dosegli veliko, in to praktično na vseh področjih našega življenja. Lahko bi rekli, da smo že zgradili hišo, sedaj si jo moramo še urediti tako, da bomo v njej čimbolj udobno živeli. Naše možnosti in ambicije so velike. Želimo postati aktiven del razvitega, demokratičnega sveta. Želimo si, da bi bile naše državljanke in državljani deležni vseh dobrobiti svetovnega razvoja. Zato pa moramo sprostiti in spodbuditi vse razvojne potenciale, ki so nam na voljo in ki jih ni malo. V minulem desetletju smo izvedli postopno in razmeroma uspešno tranzicijo na mnogih področjih našega življenja. Za zagotavljanje kakovostnega in stabilnega razvoja države in gospodarstva pred in po vključitvi v Evropsko unijo pa nujno potrebujemo dodaten, kakovosten premik v razvojni in ekonomski politiki, ki naj nadgradi dosedanje tranzicijske reforme, pa tudi oblikovanje institucionalnega okvira tržnega gospodarstva, ki bo skladen s pravili Evropske unije in osredotočen na makroekonomsko stabilizacijo. Pospešeno moramo delati pri dokončanju preostalih tranzicijskih nalog in optimalno kombinirati ekonomske in strukturne politike na poti v Evropsko unijo, da bomo organizacijsko in kadrovsko in vsebinsko pripravljeni na nove pogoje delovanja države in gospodarstva v Evropski uniji, ERM2 in EMU. Potrebujemo program izvedbe strategije pospešenega spodbujanja razvoja, gospodarskih, človeških in okoljskih razvojnih dejavnikov. In ne nazadnje, potrebujemo moderno, fleksibilno, strokovno vlado, javno upravo in javne storitve. Potrebno bo izgraditi sisteme, ki bodo sposobni učinkovitega, strokovnega in hitrega odločanja in ki bodo ob obrambi naših nacionalnih interesov spodbujali tudi komunitarni način delovanja Unije. Ti sistemi pa ne morejo biti omejeni le na delovanje izvršilne oblasti oziroma političnih struktur, pač pa bodo morali vključiti gospodarske subjekte, sindikate, nevladne organizacije, se pravi vso civilno družbo. Spoštovane poslanke in poslanci! Dovolite mi, da v nadaljevanju pojasnim nekatere od najpomembnejših nalog v naslednjem obdobju. Potrebno bo dokončati uskladitev slovenskega pravnega reda s pravnim redom Evropske unije. Če je bil v preteklih letih poudarek na izpeljavi ključnih reform in vzpostavitvi novih sistemov, pa bo v obdobju do vstopa na zakonodajnem področju poudarek na tistih končnih prilagoditvah, ki so potrebne zaradi dejanskega vstopa Slovenije v Evropsko unijo, zaradi sprememb, ki jih prinaša pravni red Evropske unije, sprejet v zadnjem obdobju. Na politični ravni je najpomembnejša naloga izvedba nujnih sprememb ustave, ki so potrebne za vstop v Evropsko unijo, in seveda izvedba referenduma o vstopu Slovenije v Evropsko unijo ter ratifikacija pogodbe o pristopu. Vlada bo slovenski javnosti tudi v prihodnje celovito predstavljala okoliščine in posledice vstopa v Evropsko unijo oziroma razloge, zaradi katerih je vredno izkoristiti to enkratno zgodovinsko priložnost. S končanjem predpristopnih pogajanj z Evropsko unijo in določitvijo datuma vstopa novih članic v Evropsko unijo je določen tudi časovni okvir dokončne prilagoditve naše ekonomske politike, jasni pa so tudi problemi, ki jih moramo v tem času rešiti. Prvi med njimi je nedvomno inflacija, ki je previsoka in bi bila takšna ob vstopu v Evropsko unijo, ERMZ, gospodarsko nevzdržna. Uspešna vključitev v Evropsko unijo ni mogoča brez znižanja stopnje inflacije na evropsko raven. Zato bo v naslednjih dveh letih nujno potrebno, ob polnem sodelovanju z Banko Slovenije, ustrezno kombinirati restriktivno monetarno in stabilno fiskalno politiko z omejevalno politiko reguliranih cen in umirjeno dohodkovno politiko, zlasti v javnem sektorju. Učinkovito, transparentno upravljanje in zagotavljanje stabilnih javnih financ bo ena izmed prioritetnih nalog tudi nove vlade. Uvedba dveletnega proračuna in izkaz izravnalnega proračunskega deficita za leto 2002 pomembno prispevata k večji transparentnosti slovenskih javnih financ in k bolj preglednemu in selektivnemu sprejemanju novih javnofinančnih obveznosti. Osnovni cilji javnofinančne politike v naslednjih dveh letih so: aktivno prilagajanje odhodkov države razpoložljivim prihodkom, s čimer bo doseženo postopno zniževanje javno finančnega primanjkljaja, določanje ciljnega strukturnega primanjkljaja ob možni uporabi vnaprej določenega in omejenega cikličnega primanjkljaja proračuna v neugodnih gospodarskih razmerah, s čimer bo v omejenem obsegu možno samodejno izravnavanje cikličnih gibanj in s tem tudi vodenje proticiklične gospodarske politike, in zmanjševanje stroškov financiranja javnega dolga, upoštevajoč merila likvidnosti, varnosti in donosnosti. Predloga proračuna za leti 2003 in 2004 jasno kažeta na odločenost vlade Republike Slovenije, da tako zastavljene cilje tudi dosežemo. Ob na novo ocenjeni gospodarski rasti za 2003 in 2004 je predvidena realna rast proračunskih izdatkov za ti dve leti manjša od rasti bruto domačega proizvoda, kar pomeni, da se bo v naslednjih dveh letih delež javnofinančnih odhodkov v bruto domačem proizvodu zmanjšal, prav tako pa se bo v naslednjih dveh letih zmanjševal tudi delež proračunskega in javnofinančnega primanjkljaja ter javnega dolga v bruto domačem proizvodu, s čimer se bodo zmanjšali tudi stroški financiranja javnega dolga in sprostila nujno potrebna sredstva zaambicioznejše financiranje proračunskih razvojnih prioritet. V naslednjih dveh letih bomo v skladu s projektom racionalizacije nabave blaga in storitev za potrebe posrednih in neposrednih uporabnikov širšega sektorja države natančno preverili in racionalizirali javnofinančne izdatke za blago in storitve, s ciljem, da jih znižamo vsaj za 10 odstotkov. Pomembno racionalizacijo in s tem povečanje sredstev, namenjenih za razvojne cilje, bomo v naslednjih dveh letih dosegli tudi na področju plačil obresti. Temeljna instrumenta za nižja plačila obresti bosta optimalna uporaba kupnine iz naslova privatizacije za zmanjšanje javnega dolga in prestrukturiranje javnega dolga oziroma zamenjava dragih, državnih obveznic s cenejšimi. Kljub preteklim intenzivnim tranzicijskim procesom, ostajajo nekateri pomembni in ključni strukturni problemi, ki jih bo potrebno v naslednjem obdobju aktivno razreševati. Gre za prestrukturiranje podjetniškega sektorja, zlasti v tistem delu gospodarstva, kjer je nujno potrebno dodatno spodbuditi dvig konkurenčnosti, tehnološkega razvoja, dodane vrednosti in inovativnosti. Še zlasti to velja za nekatere delovno intenzivne dejavnosti. Drugič. Gre za prestrukturiranje finančnega sektorja, ki zajema dvig njegove konkurenčnosti in mednarodne primerljivosti. V tem okviru sta posebej pomembna priprava in izpeljava drugega finančnega stebra okrog Nove kreditne banke Maribor in dokončna izvedba zakona o lastninskem preoblikovanju zavarovalnic. Sestavni del prestrukturiranja finančnega sektorja mora biti tudi zagotovitev sistemskega poenotenja nadzora nad poslovanjem bank, zavarovalnic, investicijskih skladov in trga kapitala. In tretjič. Gre za liberalizacijo in demonopolizacijo tako imenovanega nemenjalnega sektorja. Zlasti na področju telekomunikacij, energetike in komunalnih storitev. Spoštovani. Na področju socialnega razvoja Slovenije se je potrebno še bolj preusmeriti od tako imenovanih pasivnih oblik pomoči k aktivnim oblikam. Predvsem k tistim, ki odpravljajo vzroke revščine, med katerimi pa so najpomembnejši prenizka izobrazbena raven in neustrezna poklicna usposobljenost ter s tem povezano težje iskanje zaposlitve. Izrednega pomena za dosego ciljev socialne vključenosti pa je tudi zagotovitev možnosti dostopa do stanovanj, ki bodo ljudem omogočila dostojno bivanje in hkrati sistem pomoči pri plačilu najemnin. Z vidika zagotavljanja vključenosti v družbo in s tem zniževanja osebnega tveganja so pred slovensko vlado in njeno politiko posebej pomembne naslednje naloge: dvigovanje izobrazbene ravni, zmanjševanje brezposelnosti, na področju invalidskega varstva povečanje obsega zaposlitvene rehabilitacije in vpeljava novih oblik zaščitnega in podpornega zaposlovanja ter kvotnega sistema zaposlovanja invalidov ter povečanje števila socialnih stanovanj in vpeljava novega sistema subvencioniranja najemnin. Še naprej moramo koordinirano voditi politike, ki bodo znižale stopnjo tveganja revščine pri najbolj ogroženih skupinah, kot so brezposelni, enočlanska gospodinjstva, še zlasti ženske, starejši pari brez otrok, enostarševske družine in družine z vsaj tremi vzdrževanimi otroki. Povečanje zaposljivosti bo vsekakor ena ključnih prioritet vlade Republike Slovenije v naslednjem obdobju. V naslednjih letih se bo treba usmeriti predvsem k naslednjim ciljem: zvišati stopnjo zaposlenosti, zmanjšati bo treba delo na črno, spodbujati mobilnost delovne sile in se še posebej posvetiti regijskim razlikam na področju zaposlovanja; izboljšati kvaliteto dela, ki je pogoj za povečanje zaposlovanja in produktivnosti dela. Za izboljšanje kvalitete dela je izrednega pomena dialog med socialnimi partnerji in dogovarjanje o kolektivnih pogodbah. Zmanjšati razlike pri dostopnosti do trga dela, glede na socioekonomske faktorje in regionalno raven. Zaposlitev je glavni dejavnik socialne kohezije in vključenosti. S stavkom ""Slovenija, družba znanja"", država, v kateri poznamo številne, vsakomur odprte poti in priložnosti za pridobitev ustrezne izobrazbe, je mogoče strnjeno povzeti enega najboljših načinov uresničevanja ustavnega določila o Sloveniji kot socialni državi. Že nekaj časa je očitno, da družbe sodobnosti varne prihodnosti svojih državljanom ne morejo zagotoviti z neomejenim zagotavljanjem različnih vrst dobrin. Prizadevanja mnogih držav so zato usmerjena v zagotavljanje bolj ali manj neomejenih priložnosti za doseganje čim višje stopnje izobrazbe čim večjemu številu ljudi. Za to se je odločila tudi Slovenija, saj lahko tekmujemo z večjimi državami, predvsem z višjo izobraženostjo in usposobljenostjo vsega prebivalstva. Poseben izziv v obdobju, ki je pred nami, predstavlja ponudba dodatnih priložnosti za izobraževanje odraslih. Omogočiti uspeh, je geslo koncepta razvoja človeških virov, ki si ga za svoj cilj zastavlja tudi Republika Slovenija. Da bi uspeh tudi dejansko omogočili, pa potrebujemo priložnosti za tiste, ki so na to pripravljeni in zmorejo doseči najmanj štiriletno relativno splošno izobrazbo, za vse, da pridobijo vsaj prvi poklic, da nadaljujejo izobraževanje v razvejanem posrednem izobraževanju, zaizobraževanje odraslih, ki želijo in potrebujejo izobrazbo, ki je višja od njihove obstoječe, izobraževanje za tretje življenjsko obdobje in z uporabo informacijsko-komunikacijske tehnologije s strani vseh generacij. Slovenija potrebuje tudi korak naprej na področju znanosti, za začetek na področju večje finančne avtonomije. Ob nujno potrebni finančni avtonomiji univerze je treba vzpostaviti tudi od politike čim bolj neodvisen sistem financiranja raziskovalne dejavnosti. Raziskovalni inštituti in univerza bodo tako dobili razvidno odgovornost za lasten razvoj. Povečala se bo njihova odgovornost za iskanje tesnejše povezanosti, posebej aplikativnega dela raziskav in praktično usmerjenega študija z gospodarstvom in drugim družbenim okoljem ter prehodnost znanstvenikov med univerzo in inštituti. Očitno je tudi, da bodo potrebna dodatna vlaganja, tako države kot gospodarstva v znanje, raziskave in razvoj tehnologij. Temeljna vodila politike na področju zdravstvenega varstva bodo povečana solidarnost, povečana odzivnost na potrebe državljanov, povečana odgovornost vseh uporabnikov in izvajalcev zdravstvenega varstva, pravična in učinkovita delitev sredstev, povečana dostopnost vseh državljanov do zdravstvenih storitev, izboljšano varovanje pravic bolnikov, stalna rast kakovosti zdravstvenih storitev in povečana soudeležba državljanov pri odločanju. Za spremljanje uresničevanja take politike bo potrebno dograditi sistem za spremljanje in analizo zdravja državljanov in stopnjo njihovega zadovoljstva s sistemom zdravstvenega varstva. Temeljno načelo sistema zdravstvenega varstva mora biti usmerjenost v državljana oziroma v skupine državljanov s podobnimi zdravstvenimi tveganji. Na podlagi teh vodil bomo pripravili dopolnjeni nacionalni program zdravstvenega varstva, ki bo dal večji poudarek področju javnega zdravja. Cilj je državljan, ki že v mladosti pridobi dovolj znanja in vrednot, ki ga usmerjajo v zdrav način življenja. Predvidena reforma bo pomenila družbeni dogovor o razmerju med potrebami in pričakovanji državljanov glede zdravja in zdravstvenega varstva na eni strani ter količino vložkov, ki so jih državljani pripravljeni investirati za to. Ta dva dela sta ključnega pomena, zato njuna izpeljava ni možna brez poprejšnjega soglasja med socialnimi partnerji. Skladnejši regionalni razvoj in regionalizacija bosta med najpomembnejšimi prioritetami nove vlade. Temeljni strateški cilj regionalne politike bodo podpora, spodbujanje in kreiranje regionalnih razvojnih potencialov, usmerjenih v enakomernejše povečevanje blaginje prebivalcev vseh slovenskih regij. Najpomembnejši mehanizmi, s katerimi bomo udejanili skladnejši regionalni razvoj, so: krepitev regionalnih središč nacionalnega pomena z načrtno in koordinirano državno in lokalno razvojno politiko: aktivno vključevanje, oblikovanje in izvajanje evropske regionalne politike z usposobitvijo za polno pridobivanje sredstev, strukturne in kohezijske politike Evropske unije in predvsem za njihovo učinkovito porabo; krepitev vloge prostorskega planiranja, dokončna izpeljava reforme kmetijske politike, zlasti v funkciji razvoja podeželja in uveljavljanje lokalne samouprave ter oblikovanje pokrajin. Pokrajine bodo pomembno orodje decentralizacije oblasti ter bolj poudarjenega policentričnega razvoja in nujnega odpravljanja prevelikih razlik v razvitosti med regijami. Uveljavitev pokrajin pa ne sme povečati relativnih stroškov upravljanja celotne družbe, zato bo temeljila na doslednem spoštovanju načela sorazmernega prenosa pristojnosti in virov financiranja. Kultura je pomemben dejavnik gospodarstva in družbenega razvoja. Kulturna dediščina, kultivirana krajina in festivali pomenijo enega ključnih dejavnikov turističnega gospodarstva. Kulturna ustvarjalnost prispeva k ustvarjalnosti in inovativnosti človeških virov tudi na drugih področjih. V prihodnjem obdobju je potrebno sprejeti in pričeti izvajati nacionalni program za kulturo. Določitev strateških ciljev na področju kulture in kulturnega razvoja Slovenije za dolgoročno obdobje je ena od prioritet vlade, še zlasti z vidika ohranjanja kulturne identitete slovenskega naroda v množici narodov v Evropski uniji. Pospeševanje procesov informatizacije in nastajanje informacijske družbe je bila in ostaja ena od prioritet vlade Republike Slovenije. Še zlasti je pomembno ustvarjanje stabilnih pravnih okvirjev in varnostnih politik, ki bodo pospeševale razmah elektronskega poslovanja v gospodarstvu, pri čemer bomo posebno pozornost namenili elektronskemu poslovanju malih in srednjih podjetij. Z ukrepi računalniškega internetnega opismenjevanja je treba zmanjšati tako imenovano digitalno ločnico. V tem okviru naj omenim samo medresorski projekt računalniškega izobraževanja brezposelnih, kar bo povečalo njihove možnosti na trgu dela. Najpomembnejši nalogi na področju pravosodja sta modernizacija pravosodja in priprava ustrezne zakonodaje, implementacije slovenske in evropske pravosodne politike. Čeprav s sodnimi zaostanki srečuje večina sodišč po svetu, to ne more biti naš izgovor. Število sodnih zaostankov bo potrebno močno zmanjšati in tako zagotoviti predpostavke pravne države, predvsem pravico do sojenja v razumnem roku. Vlada bo še naprej skrbela za pogoje, ki bodo omogočali tekoče delovanje sodstva. Projekt elektronskega vodenja zemljiške knjige bo potrebno nadaljevati in dokončati. Po njegovem dokončanju bo potrebno omogočiti ustrezen javni dostop do podatkov zemljiške knjige v elektronski obliki, enako tudi do podatkov sodnega registra. Obe javni knjigi bo potrebno dokončno povezati tudi z informacijskim sistemom za podporo dela sodišč in z drugimi registri in evidencami podatkov, kar bo omogočilo tekoče izmenjavanje in dopolnjevanje podatkov v najsodobnejših oblikah ter olajšalo poslovanje strank in organov. Vlada si bo še naprej prizadevala za čimprejšnje dokončanje postopkov denacionalizacije. Pripravila bo enoten nacionalni načrt zaključka denacionalizacije, na podlagi katerega bo opredeljen tudi časovni okvir. Osrednja naloga na področju notranje varnosti bo še naprej zmanjševanje varnostnih tveganj vseh vrst in zagotavljanje notranje varnosti po najzahtevnejših evropskih standardih. Za to bo poskrbel z evropskim usklajen pravni red, tako pri varovanju bodoče zunanje meje Evropske unije kot tudi pri zatiranju vseh oblik kriminalitete ter zagotavljanju javnega reda in miru. Uveljavljanje zahtevnih schengenskih standardov nadzora bodoče zunanje meje je eden od najpomembnejših in finančno najzahtevnejših nacionalnih projektov. V prihodnje bo osrednja pozornost vlade namenjena nadaljnji izgradnji infrastrukture, razvoju kadrov in tehnični posodobitvi. Za izvedbo projektov si bomo prizadevali pridobiti dodatna finančna sredstva iz skladov Evropske unije in uveljaviti pravilo delitve bremen med vsemi državami članicami. Izhodišče za to je resolucija evropskega parlamenta iz leta 1998, ki določa, da so za učinkovit nadzor zunanjih meja Evropske unije odgovorne vse države članice. Na področju izvajanja nacionalnega programa izgradnje avtocest pospešeno potekajo vse potrebne aktivnosti. V osnovnem planskem aktu s področja avtocest je za upravljanje, vzdrževanje in gradnjo avtocest predvidenih v letu 2003 34 odstotkov več finančnih sredstev kot v letošnjem letu. Za samo gradnjo pa je predvidenih dobrih 38 odstotkov več sredstev kot letos. Razvojni program izgradnje avtocest do leta 2005 je pripravljen s ciljem prioritetne izgradnje avtocestnih povezav v smereh, ki so trenutno najbolj prometno obremenjene. Ob tem pa je potrebno proučiti tudi možnost vključevanja dodatnih izvenproračunskih virov na področju gradnje, upravljanja, vzdrževanja cestne infrastrukture, predvsem avtocestnega omrežja. Na segmentu ostalih državnih cest, to je glavnih in regionalnih cest, bo osnovni cilj dolgoročnega razvoja izboljšati razmere na državnih cestah ter ob njih in s tem prispevati k trajnemu razvoju države. Strateški cilj razvojnega programa glavnih in regionalnih cest bo omogočiti primerne pogoje dostopnosti glede na geografski položaj ter učinkovito in gospodarno notranjo povezavo na celotnem področju Slovenije z upoštevanjem demografsko ogroženih obmejnih in turističnih območij. Investicije v mrežo glavnih in regionalnih cest bodo usmerjene v odpravo tistih ozkih grl v obstoječi cestni infrastrukturi, ki že ali bi v bližnji prihodnosti predstavljala omejitveni faktor gospodarskega in družbenega razvoja, pri čemer pri načrtovanju ukrepov ne bo pozabljeno načelo skladnega regionalnega razvoja. Večji poudarek pa bo v prihodnje dan tudi varstvu glavnih in regionalnih cest ter varstvu prometa na njih. Ključna naloga na področju prostora je sprejetje strategije prostorskega razvoja in prostorskega reda. Ta dva dokumenta oziroma prostorska akta bosta nadomestila sedanji državni prostorski plan iz leta 1986, ki že zdavnaj ni več prilagojen razvojnim zahtevam Slovenije. Ob nacionalnem programu boja zoper kriminaliteto, ki ga bo vlada predložila v obravnavo državnemu zboru v prihodnjem letu, ter že sprejetem nacionalnem programu varnosti cestnega prometa izpostavljam naslednje prioritete: učinkovito preprečevanje in preiskovanje vseh oblik organizirane kriminalitete s poudarkom na boju zoper trgovino z drogami in prepovedanimi substancami ter trgovino z ljudmi, preprečevanje in učinkovito zoperstavljanje vsem oblikam nasilja, predvsem nasilju v družini in nasilju nad otroki, preiskovanje novih oblik gospodarskega kriminala v povezavi s trgom kapitala in mednarodnimi finančnimi transakcijami, zagotavljanje večje varnosti v cestnem prometu in zmanjšanje števila žrtev v prometnih nesrečah za 50% do leta 2005 v primerjavi z letom 1995. Vlada bo nadaljevala s procesom poenostavljanja organiziranosti državnih organov. Pri tem bo izhajala tudi iz evropskih izkušenj, saj mora biti slovenska država organizirana tako, da bo kakovosten in učinkovit sogovornik ustreznim evropskim institucijam. Nadaljeval se bo proces deregulacije ravnanj do državljank in državljanov ter pravnih subjektov, da bi odpravili pretirano normiranost njihovega obnašanja oziroma ravnanja. Preverili bomo vse predpise, in sicer z vidika smotrnosti, nujnosti, potrebnosti in racionalnosti posameznih postopkov v različnih fazah izvajanja in pridobivanja upravnih storitev. Slovenija je majhna država in naš vpliv v Evropi bo odvisen predvsem od naše kreativnosti in sposobnosti doseganja notranjega soglasja o ciljih in prioritetah. Vključvanje vseh generacij v proces oblikovanja družbenih odločitev je za to ključnega pomena. Med mladimi je treba krepiti vrednote sodobne demokratične družbe, kot so svoboda, enakopravne možnosti, odgovornosti, podjetniški duh, etika individualnega prizadevanja, strpnost in solidarnost. Povečati je treba njihovo participacijo v družbi ter spodbujati osebno avtonomijo in socialno integracijo, še zlasti z zviševanjem izobrazbe in ustvarjanjem priložnosti za zaposlitev ter lažjim dostopom do stanovanj. Mladim želimo zagotovitimladost kot obdobje produktivnega življenja, iskanja in eksperimentiranja. Skozi mladinsko politiko bomo zagotovili možnosti in pravico izbire, iskanja in izražanja ter udejanjanja lastnih zamisli, stališč in pogledov. Spoštovani! Pred nami je obdobje novih priložnosti in preizkušenj. Prepričan sem, da bomo preizkušnje prestali in priložnosti izkoristili. Upam, da bomo pri tem opravili vsak svoj del naloge in dobili vsak svoj del priložnosti. Želim si, da bi tako koalicijske kot opozicijske stranke še naprej odgovorno ravnale, tako kot so ravnale v preteklih letih. Tudi nova vlada bo pri tem zavzeto prevzela nase svoj del odgovornosti. Za Slovenijo se z vstopom v največje mednarodne integracije tako rekoč začenja drugi polčas. Menim, da lahko dvignjenih glav vstopimo vanj. Hvala lepa."
8,ParlaMint-SI_2020-04-02-SDZ8-Izredna-33.u26,OTHER,0.85546875,2020-04-02,0.07079245895147324,"Hvala za besedo, gospod predsednik. Drage kolegice in kolegi, spoštovana vladna ekipa! Olika od mene zahteva, da se najprej v imenu Poslanske skupine Nova Slovenija – krščanski demokrati zahvalim vsem, ki v teh izjemno težkih časih za vse človeštvo v Sloveniji skrbijo, še več, pregorevajo za naše zdravje, za naša življenja in pri tem nesebično udejanjajo ljubezen do bližnjega v skladu s Hipokratovo prisego ali na mnogo drugih načinov. Hvala tudi tistim, ki so pripravljeni pomagati, ki so človekoljubi in domoljubi, pa jim je to prepovedano. Zakaj? Zato ker se en del slovenskega spektra tudi po skoraj 30 letih samostojne države boji lastne slovenske vojske in se boji lastne slovenske policije. Slovenska vojska in slovenska policija so naši sodržavljani, so naši otroci, bratje in sestre, sosedje, sorodniki. Kdo se torej boji slovenske vojske in kdo se boji slovenske policije? Zaradi takšne blokade slovenske policije in slovenske vojske je danes vsa normalna Slovenija na nogah. Trideset let po prvih svobodnih volitvah se sama po sebi ponuja logična korelacija med političnimi silami, ki danes v času grozljive epidemije onemogočajo slovensko vojsko in policiji pri pomoči ljudem, in med političnimi silami, ki jim slovenska osamosvojitev nikoli ni bila intimna opcija. Nadaljujem z zahvalami, in sicer posvetovalni skupini naših domačih strokovnjakov iz akademskega in poslovnega sveta, ki jo je imenovala Vlada in jo je vodil dr. Matej Lahovnik. Štirinajsta slovenska vlada, na katero smo krščanski demokrati ponosni in v njej aktivno delujemo za dobro naših ljudi, je praktično v 100 urah od prisege pripravila 5 interventnih ukrepov, ki smo jih sprejeli prejšnji teden in že takrat napovedali, da bomo pripravili naslednji sveženj ukrepov. In danes napovedujemo, da že pripravljamo novi sveženj ukrepov za pomoč ljudem in gospodarstvu, da bi ohranili delovna mesta, ukrepov za omilitev posledic epidemije covid-19. Ja, tudi morebitne napake iz zakona, ki ga danes obravnava Državni zbor, bomo v okviru možnega popravili. Zavedamo se, da ni mogoče sprejeti za vse poslovne subjekte in državljane idealnega zakona, še posebej ko gre za 3 milijarde in 100 milijonov evrov pomoči. Nihče iz zakona, ki daje pomoč, ni izostal namerno. Nihče ni pozabljen. V novi sveženj ukrepov za omilitev posledic epidemije bomo poskušali zajeti tiste skupine, ki so pomoči res potrebne in so nenamerno izpadle iz obstoječe rešitve. Gre za to, da rešujemo ljudi, gre za to, da rešujemo slovensko gospodarstvo, od katerega vsi živimo. To je ključni namen tega zakona. V duhu tega zakona, kar je bilo tudi s strani naših ministrov večkrat poudarjeno, je zavedanje »Kdor prvi da, dvakrat da« in še pomembno načelo »Najprej daj in potem preveri«. Spoštovani gospe in gospodje! Če ukrepov za zajezitev okužb, ukrepov, ki jih predlagajo zdravstvena stroka in seveda tudi politika, Vlada in Državni zbor, ne bom spoštovali, bomo te 3 milijarde in 100 milijonov evrov vrgli skozi okno. Dragi kolegice in kolegi, če nas je v teh dneh lahko česa strah, nas je lahko strah samih sebe. Če v teh slabih časih mi ne moremo iz sebe izvleči najboljšega, gorje, kaj nas čaka v dobrih časih. Ne gre za to, kdo bo v politični tekmi prvi, gre za to, kaj je prvo. Zdravje zagotovo. In to je ključna človekova pravica vsakega, ključna. Tisti, gospe in gospodje, ki je danes na respiratorju, ima samo eno željo – da ponovno samostojno diha in da dokončno ozdravi. Nihče v človeški družbi nikoli nima dovolj časa. Virus SARS-CoV-2 ali koronavirus ga ima na pretek. Od nas, Državnega zbora, poslank in poslancev pa je odvisno, kako bomo darežljivi s tem časom do tega nevidnega, grozljivega sovražnika, ki pobira življenje ne samo v tako imenovanih rizičnih skupinah ljudi, žal tudi med mladimi. Hvala lepa."
8,ParlaMint-SI_2021-02-15-SDZ8-Izredna-61.u84,OTHER,-1.0,2021-02-15,0.020618552342057228,"Hvala za besedo, predsedujoča. Janez Janša je izjemno škodljiv za Slovenijo. To je dejstvo. Vsakih deset let se mu v tridesetih letih samostojne Slovenije uspe nekako prebiti in preriniti na oblast, naredi škode, kolikor jo more; potem pa je vmes v opoziciji destruktiven, lobira, kadruje, zbira denar in tudi sumljive zaveznike ter seveda posluje z gotovino. Ključ do vsega tega je mati vseh afer, to je orožarska afera, v kateri si je s preprodajo orožja Teritorialne obrambe zagotovil nesluteno politično in finančno prednost pred ostalimi strankami. Zato je podpora njegovi politiki podpora avtoritarnosti, neenakosti, populizmu, manipulacijam, cenzuri, širjenju strahu, manipulativnosti. Je podpora razkolu, je podpora policijski državi, nespoštovanju in diskretizaciji stroke in vseh drugače mislečih. Podpora njegovi vladi je tudi uničenje prihodnosti naših otrok in njihovih otrok. Je podpora genocidu nad starejšimi v domovih starejših občanov. Je podpora uničenju kulture in neodvisnih medijev, je podpora uničeni zunanji podobi Slovenije, tudi naši mednarodni kredibilnosti. Podpora njegovi vladi je podpora tviteraški politiki, koruptivnim praksam in orbanizaciji Slovenije ter predvsem oddaljevanju od vsega, kar smo v teh tridesetih letih gradili. Mi smo danes tu, da Sloveniji vrnemo normalnost, strokovnost, strpnost, pravičnost in mir. Okoli tega smo se združili. Slišali smo ogromno žalitev, najprej s strani predsednika Vlade in potem njegovih poslancev, ki se učijo od njega. Ogromno žalitev, podcenjevalnih odnosov do opozicijskih poslancev. Mi projiciramo, mi nagajamo, mi smo cirkus; zanimivo je gledati, kako opisujejo sebe in s prstom kažejo na nas. Slišali smo tudi, da to počnemo zaradi nekega medijskega pompa, pa ravno Janševa Nova24TV neposredno prenaša – lepo vas vse pozdravljam, gledalce Nove24TV – z dvema komentatorjema, ker se bojijo, da državljani ne bodo sami razumeli, kaj danes slišijo, in potrebujejo kar dva komentatorja v studiu. Vsaka čast, lepo pozdravljeni. Skratka, danes vsak izmed 90 poslancev, ki sedi tukaj, nosi zgodovinsko odgovornost za vse, kar se bo zgodilo jutri. Ampak, spoštovani kolegice in kolegi, jutri zna biti zelo prepozno. Hvala lepa."
8,ParlaMint-SI_2007-10-25-SDZ4-Redna-32.u146,OTHER,-1.0,2007-10-25,0.0013234313810244203,"Hvala lepa za besedo. No, veste, ko govorimo o denacionalizaciji, imamo v mislih premoženje, in to tisto premoženje v prvi vrsti, ki spet postaja cerkvena last. Pa mi dovolite, tisti, ki govorite na pamet in ki s prstom kažete na opozicijo, kako krivična je, ker si upa govoriti o nepravilnostih, ki se dogajajo v naši družbi tudi pod to Vlado. Franc Rode je pred davnimi leti dejal, da je bila Cerkev pred drugo svetovno vojno, pa ga bom citirala, ""preveč bogata"". Cerkev je imela premoženje, ki ni bilo potrebno za izpolnjevanje njenega poslanstva. Torej, premoženje, ki je izhajalo še iz fevdalne dobe. Sama bi se morala odpovedati svojim posestim in jih izročiti ubogim. To je dejal gospod dr. Franc Rode pred davnimi leti. Zato tisti, veste, ki ste primerjali Cerkev z verniki - sram vas bo, ker hočete na tak način manipulirati, manipulirati s širšo slovensko javnostjo. Verniki so nekaj, Cerkev pa je v današnjem času tudi zaradi te Vlade postala največji kapitalist na Slovenskem. Pa ne le največji kapitalist, RKC bo po končanih postopkih denacionalizacije tudi zaradi tega zakona, ki ga je pripravil gospod Šturm, najpremožnejše civilno združenje na Slovenskem. Toliko o poštenosti, toliko o enakopravnosti oziroma standardih enakosti, ki so jih nekateri iz vaših vrst zagovarjali danes na seji. O standardih enakosti - naj vas spomnim, kaj je zapisano ali pa kaj je cilj tega zakona. Cilj tega zakona je tudi, da bodo za pravnomočno končane postopke, v katerih upravičenci iz katerega izmed razlogov, ki so sedaj jasno urejeni v tem zakonu, se pravi, novih razlogov, niso uspeli po starem, je potrebno predvideti v kratkem roku možnost sprožiti nepravo obnovo pravnomočno končanega postopka. Pa ne se šaliti! Kje je, spoštovane kolegice in kolegi, tukaj standard enakosti? Jaz bi vas prosila, če boste upoštevali ta standard enakosti takrat, ko se je potrebno znotraj naše države, pa tudi pred evropskimi inštitucijami boriti za slovenske državljanke in državljane posameznike. Pa verjamem, da se tudi gospod Šturm spomni družine Šelih, tiste družine, ki je leta 1993 zaradi domnevne zdravniške napake izgubila sina. Ko zaradi učinkovitosti naših sodnih mlinov niso dočakali doma pravnomočne kazenske sodbe, ampak so morali iti pred Evropska sodišča za človekove pravice! Ampak tudi, ko je Evropsko sodišče reklo, da je država Slovenija dolžna izplačati, pa bom rekla zgolj 9 tisoč evrov odškodnine tej družini, se je Republika Slovenija, državno pravobranilstvo pritožilo znova pred evropske inštitucije. Kje je, spoštovane kolegice in kolegi, moralna odgovornost naše države? Padli smo na celi črti za 9 tisoč evrov. Danes pa govorimo, jaz imam podatek, da naj bi Rimskokatoliška cerkev po končanih postopkih denacionalizacije dobila več kot 200 milijonov evrov! Pa primerjate: 9 tisoč evrov na eni strani - ne, to je preveč za družino, ki je bila oškodovana v našem sistemu - 200 milijonov evrov - pa bomo dali Rimskokatoliški cerkvi, zgolj iz postopkov denacionalizacije. Pa bom tukaj odštela tisto odškodnino, ki jo je Republika Slovenija že ali pa jo še bo plačala. 8,1 milijona evra odškodnine za nezmožnost uporabe objektov, ki so bili predmet denacionalizacije, zgolj en primer. In veste, kaj je rekel minister Zver na to? Minister Zver je izjavil, da je bil to dober posel zgolj 8,1 milijona evrov odškodnine, dober posel zato, ker je Rimskokatoliška cerkev hotela več. Spoštovane kolegice in kolegi! Ne se šaliti. Ta zakon je pisan na kožo zgolj in samo eni, če hočete, pravni osebi v naši državi: Rimskokatoliški cerkvi. Ja, ker tudi preko tega zakona poplačujete tiste obljube, ki so bile še dane v času pred volitvami ali pa - verjamem, da jutri imela več tudi časa, da bom spregovorila o še eni veliki preveri te Vlade, ki se ji reče konkretno Mladinska knjiga. Veste, tudi tam je Rimskokatoliška cerkev večinski lastnik. Pa vam bom jutri prikazala, na kakšen način se Rimskokatoliška cerkev preko Mladinske knjige vsiljuje v učbeniški sklad oziroma na področju šolstva."
8,ParlaMint-SI_2009-09-21-SDZ5-Redna-09.u9,OTHER,-1.0,2009-09-21,0.9260629415512085,"Hvala lepa. Prav lep pozdrav vsem skupaj. Problematika s Hrvaško se vleče že od leta 1991, zaradi nesposobnosti vseh vlad do zdaj. Zaradi nepoznavanja zgodovinskih dejstev in zaradi pretesne povezanosti nekdanjih kolegov iz istih političnih struktur. Nesporno dejstvo je, da smo v tem času marsikaj zamudili. Predstavljena je bila cela vrsta neumnih, nesrečnih, zavoženih predlogov, ki k sreči niso bili sprejeti na hrvaški strani. Zdaj se govori o tem, da smo naredili korak naprej. Pa vendar je vprašljivo, kakšen je ta korak, kajti že v samem izhodišču je slovenska stran pristala na to, da se govori o meji v Piranskem zalivu, kar so nam že v samem začetku imputirali Hrvatje. Nesporno dejstvo je namreč, da je Slovenija vstopila v skupno jugoslovansko državo s slovenskimi deželami, s Štajersko, Koroško, Kranjsko, Primorsko. Primorska je bila nedeljena in nedeljiva. Vsebovala je od Vršiča do Lošinja kompletno ozemlje. Razdelili so jo šele gospodje po drugi svetovni vojni s komunističnim dekretom v Beogradu, ko so Hrvaški odvzeli Srem, ga pripojili k Ljudski republiki Srbiji, v zameno pa so Hrvatom dali Istro s tremi kvarnerskimi otoki in jo pripojili k Ljudski republiki Hrvaški. Po normalnem pravu se tisto, kar se prinese v zakon, tudi ob razdružitvi tega zakona, ob razvezi, vzame nazaj. Slovenija ima absolutno pravico, da zahteva celotno slovensko nacionalno ozemlje, ki je bilo takrat vključeno v Jugoslavijo. Dejstvo je, da so se celo okupatorji v času od leta 1941 do 1945 zavedali, kje je slovensko nacionalno ozemlje, in zato tistega dela nikoli in nikdar niso pripojili k svoji sicer zagrizeni zaveznici Nezavisni državi Hrvatski. Danes se v Sloveniji posluša neke kvazi zgodovinarje in kvazi pravne strokovnjake, ki v sosednjih evropskih državah ne bi mogli zastopati niti tistega, ki bi podrl sosedovo pasjo uto, kajti ne znajo, ne zmorejo, nočejo, ne poznajo zgodovine, predvsem pa jih je v bistvu strah. Zato sprašujem predsednika Vlade: Ali ima Vlada sploh pripravljena kakršnakoli izhodišča za morebitno arbitražo oziroma kakšno drugo obliko reševanja mejnega spora?"
9,ParlaMint-SI_2003-02-26-SDZ3-Redna-23.u16,SDS,0.431640625,2003-02-26,0.953288197517395,"Hvala lepa za besedo. Spoštovani vsi skupaj! Predlog za spremembo poslovnika v parlamentarni preiskovalni komisiji je dejansko zelo pomemben dokument. Mogoče ga na začetku nekateri niso vzeli tako resno, ampak tudi danes iz te razprave, ki se je začela, kaže na to, da je to resna materija in da moramo k temu pristopiti izredno resno. Jaz sem zelo navdušen, da tudi drugi razmišljajo tako rekoč podobno kot sam, gospod Podobnik, gospod Rokavec in tudi drugi. Dejansko moramo mi s to spremembo poslovnika o parlamentarni preiskavi določiti preiskovalnim komisijam bistveno večje pristojnosti, če želimo, da bodo naše preiskovalne komisije resnično v najkrajšem času, kar je izredno pomembno, dosegle želene rezultate. Kaj se zdaj pojavlja pri vprašanju delovanja parlamentarnih preiskovalnih komisij? Tudi kdo, da so naše komisije, ki bi morale po moji oceni, in to je tudi bilo razumeti iz govora nekaterih poslancev danes, imeti celo prednost pred vsemi ostalimi odbori in komisijami. Zdaj se pa dogaja to, da jaz ne morem kot predsednik preiskovalne komisije sklicati komisije v prvih dveh tednih, vsaj tako mi moje strokovne pomoči razlagajo, da moram v zadnjem terminu, kadar so pač prosti termini, si rezervirati prostor za mojo preiskovalno komisijo. Mislim, da to ni v redu. Če želimo pospešiti delo parlamentarnih komisij, kar bi morala biti seveda prednost pred vsemi ostalimi,morajo imeti pravico sklicati predsedniki seje tako rekoč vsak teden, če je treba tudi dvakrat. To je nujno in to je potrebno, če ne s tem poslovnikom, pa potem s spremembo poslovnika državnega zbora ustrezno urediti. To je prvo. Kar se tiče odprtosti dela preiskovalnih komisij, se popolnoma strinjam s tem, da moramo popraviti tudi te določbe, da bodo parlamentarne komisije delale čim manj na zaprtih sejah. To je dejstvo in upam, da bomo v tej smeri tudi poslovnik spremenili. Edino moti me, spoštovani kolegi, ko govorite o tem, da dosedanje preiskovalne komisije niso bile učinkovite in da se v splošni slovenski javnosti in pa tudi med samimi poslanci in vsepovsod pojavlja mnenje, da so tako rekoč tudi parlamentarne preiskovalne komisije nepotrebne. Ni res. Ni res, to pa ni res in še desetkrat bom povedal, da to ni res. Poglejte si stare arhive preiskovalnih komisij, pa boste ugotovili, da je bilo veliko stvari ugotovljenih, tudi dokazanih in tako naprej, vendar je večina potem odločila drugače oziroma sploh stvari ni sprejela, ali pa je stvari zavlekla tako daleč, da se sploh niso sprejemale na državnem zboru. Ne govoriti o tem, da preiskovalne komisije niso bile učinkovite. Ne sami sebi zavezovati možnosti učinkovitosti, ker enostavno to ne drži. In bi vas prosil, da poskušamo te stvari preseči in dajmo pozitivno razmišljati - so učinkovite, vendar moramo imeti političen interes, voljo do tega, da se bodo stvari čim prej razrešile in da bo komisija dosegla tisti namen, zaradi česar je bila ustanovljena. Pojavlja pa se nek drug problem. Tudi to, da s tem predlogom predlagamo, da naj bi imel vsak član nadomestnega člana, mislim, da ni dobra rešitev. Sam se zavzemam, in sem hvaležen, da tudi drugi poslanci tako razmišljate, da bi tu obstajalo vsesplošno pravilo, da lahko vsaka poslanska skupina, ker je v interesu poslanskih skupin v prvi vrsti, da delujejo v parlamentarni komisiji, torej interes poslanskih skupin, da imajo tam svojega predstavnika, ne glede na majhno ali veliko poslansko skupino, in da bi lahko bil nadomestni član kdorkoli, ne pa samo tisti, ki bi ga določil državni zbor. Namreč, kaj se želi s tem doseči? Doseči se želi točno to, kar ste tudi že nekateri opozorili, da bi se nekako mogoče celo oviralo delo parlamentarne komisije s tem, ko enostavno ne bi bilo mogoče doseči sklepčnosti, ali pa da se preprečuje poslancem državnega zbora vpogled v določeno dokumentacijo. Spoštovani kolegi, to se ne sme zgoditi! Imamo ustavno kategorijo, poslanci smo popolnoma vsi enakopravni in imamo pravico vpogleda v vsak dokument zaradi opravljanja naše splošne funkcije poslancev v državnem zboru. Reševati moramo vse naloge v tej državi, vsa družbena vprašanja, ki se pojavljajo na celotnem nivoju države, zato moramo imeti tudi pravico vpogleda v vsak dokument. Vsi pa vemo, kako je treba ravnati z dokumenti zaupne narave po zakonu o poslancih, po zakonu o tajnih podatkih, po zakonu o gospodarskih družbah in celi vrsti drugih dokumentov - vemo, kako je treba ravnati z zaupnimi dokumenti. In to je nedopustno. Nekdo očitno želi, da poslanci ne bi bili enakopravni in da poslanci ne bi smeli imeti vpogleda v določene dokumente. Poglejte, samo en primer bom povedal, ker sem naredil preskus, kaj se pri nas dogaja. Pa ne zaradi tega, ker je to nekdo, ki ga bom zdaj omenil ali pa tudi ne bom njegovega imena omenjal, toda kaj se mi je zgodilo, ko sem hotel preveriti, kako imam pravico dostopa do določenih dokumentov, tudi kot predsednik preiskovalne komisije, vendar ne te. Poglejte, napisal sem pismo generalni sekretarki, in sicer: ""Spoštovana! Kot poslanec državnega zbora Republike Slovenije zahtevam vpogled v arhiv preiskovalne komisije o raziskovanju povojnih množičnih pobojev, pravno dvomljivih procesov in drugih tovrstnih nepravilnosti, ki je delovala v mandatu 1992-1996,ki jo je vodil dr. Jože Pučnik. Vpogled želim opraviti najkasneje do jutri, 25. februarja,"" in tako naprej. To stvar sem hotel sprožiti ravno zaradi današnje razprave. Dobil sem naslednji odgovor [[citiram]] : ""Za vpogled v dokumentacijo končane parlamentarne preiskave se smiselno uporabljajo določila zakona o kazenskem postopku,"" je odgovor. Zakon o kazenskem postopku [[128. člen]] določa, da se sme vsakemu, ki ima upravičen interes, dovoliti pregled ali prepis posameznih kazenskih spisov. Ko je postopek končan, dovoli to predsednik sodišča ali uradna oseba, ki jo on določi. Pregled in prepis se sme odreči, če to narekujejo posebni razlogi obrambe ali varnosti države ali, če je bila javnost izključena iz glavne obravnave. V pismu niste navedli razloga, zakaj potrebujete zaprošeno gradivo, tako ni mogoče oceniti, ali upravičeni interes obstaja. Lepo vas prosim, spoštovani, pa ne zato, ker je to podpisala generalna sekretarka, gospa Jožica Velišček. V redu, ona si je pač vzela svoje pooblastilo. Kolikorkoli, jaz je ne napadam zaradi nje, da bi kdo mislil, da imam kaj proti njej. Ne gre za to. Gre, moji spoštovani kolegi, za institut poslanca. Mi imamo ustavno kategorijo in nam ne more nihče preprečiti dostopa do teh dokumentov. Ali si bomo dovolili, da nam bodo topreprečevali? Lepo vas prosim, to je zadeva, ki je zaključena, ki je v arhivu. Zdaj pa poglejte, kaj se dogaja v Jugoslaviji, v stari Jugoslaviji ali pa v novi Jugoslaviji, Srbiji, ki je totalitaristična država, Beograd odpira vojne arhive, to je bilo objavljeno 16.1.2003 na TV Dnevniku 1 in tudi o povojnih pogojih. Naše delegacije so že šle v Beograd iskat te dokumente. S kakim interesom - ne vem, kdo jih je poslal oziroma naši strokovnjaki ali raziskovalci ali kdorkoli že. Mi pa zdaj arhive zapiramo v neke bunkerje in ne pustimo, da bi niti poslanec državnega zbora imel pravico, ali poslanka, da se bomo razumeli, nima pravice pogledati te dokumente. To je nedopustno. Če tega ne bomo uredili z novim poslovnikom, potem, spoštovani poslanci, smo si sami krivi, če nas bodo tako obravnavali. Jaz celo menim, da bi dejansko morali zaradi situacije, v kakršni se Slovenija nahaja, vsi dobro vemo, da ni najbolj rožnato stanje ta prehod, od leta 1990 do danes, uvesti mogoče celo več preiskovalnih komisij, tako na področju SIB banke, Elana, pri vseh teh nagradah in tako naprej. Vemo, da so stvari dosti bolj nedorečene, tudi Tama, če hočete. Tam so se velike stvari dogajale. Tu gre za povezavo med enimi in istimi ljudmi. Dobro veste, da je to tako. Mi samo napišemo seznam 20, 30 ljudi in bomo videli, da se vse prepleta med temi ljudmi. 20, 30 ljudi odloča o celotnem gospodarskem, družbenem, ekonomskem življenju te države. Ne, to ne more biti. O tem lahko odloča ljudstvo oziroma preko poslancev samo državni zbor, o usodi Slovenije, in civilna družba in vsi ostali, ki imajo pač pravico v skladu z državo. Poglejte, na tem primeru sem hotel čisto plastično dokazati, da mi seveda podpiramo, bomo podprli spremembo poslovnika o parlamentarni preiskavi, vendar v nadaljevanju si resnično pri obravnavi tega vprašanja vzemimo čas in stvari temeljito preštudirajmo in najdimo take rešitve, da bodo parlamentarne preiskovalne komisije imele tisto pristojnost, zaradi katerih jih državni zbor ustanavlja in bodo resnično še bistveno bolj učinkovite, kot so bile do zdaj in da bodo imele prednost pred vsemi ostalimi. Potem bo dejansko dosežen rezultat in prav gotovo tudi ugled državnega zbora in pa parlamentarne komisije na vrhuncu. Toliko. Hvala lepa."
9,ParlaMint-SI_2015-06-17-SDZ7-Redna-09.u193,SDS,0.40380859375,2015-06-17,0.00274085346609354,"Najlepša hvala, gospod predsednik. Tudi sam ne bom nasprotoval temu paketu volilne zakonodaje. Verjamem pa, da bomo v kasnejšem branju proučili različne vidike, kar je kolega Gorenak povedal. Strinjam se tudi z izjavo kolega Škoberneta, da tudi sodelavci okupatorja ne bi smeli kandidirati. Jaz verjamem, da mislite na te iz leta 1991, ki so sodelovali pri odvzemu orožja Teritorialni obrambi. Zato pozdravljam tudi tak dogovor. Opozoril pa bi tudi ostale skupine, kako bodo kandidirale. Recimo, tu imam dokument iz leta 1982, ko kolega Hainz sprašuje, ali lahko in koliko jih je kandidiralo v sekretariat, torej pri delegatskih volitvah – udeležba duhovnikov in kaplanov. In mu odgovorite na ta vprašanja. Primož Hainz leta 1982 kot član SZDL. Mislim, da tudi vas zanima, če lahko duhovniki kandidirajo, recimo v Državni zbor ali na najvišje politične funkcije, kot vas je zanimalo recimo leta 1982 in ste dali predlog, da vsi preiskujejo, da se do 25. aprila ugotovi, koliko duhovnikov je v takratni delegatski skupščini, ali je kdo duhovnik v takratni delegatski skupščini. Mislim, da bi tudi to lahko sedaj ugotavljali. Kolega Hainz, lahko odprete že danes kakšno preiskovalno komisijo, ugotavljate, če je kdo od nas mogoče celo duhovnik ali se ukvarja z duhovniškim poklicem in je morda kandidiral; pa da jih izločimo, kot ste vi to počenjali leta 1982. Tudi tu lahko širimo, lahko daste tudi amandma, kot je rekel danes kolega Gorenak. Verjamem, da boste to počeli, ker ste vedno enaki, vedno gledate enako, z enake perspektive, z enakimi vrednotami. Poleg tega, da sem rekel, da podpiram, imam tudi dva predloga za naslednji branji. Najlepša hvala."
9,ParlaMint-SI_2022-02-02-SDZ8-Redna-29.u90,SDS,0.40234375,2022-02-02,0.034438710659742355,"Hvala lepa, predsedujoči, za besedo. Spoštovani vsi v dvorani in pred malimi zasloni! Preiskovalna komisija o zadevi Franc Kangler in drugi je 21. decembra 2021 prišla do sklepnega dejanja, to je do sprejetja poročila in dodatnega poročila, ki ju danes obravnavamo na seji Državnega zbora. Do tega finala je komisija opravila 17 rednih sej, 26 nujnih sej, zaslišali smo 32 prič in izvedli eno soočenje. Treba je povedati, da gre tukaj posebna zahvala seveda predsedniku komisije mag. Dejanu Kalohu, na katerem je bila večina dela in tudi težina tega dela. Je pa treba na drugi strani povedati tudi to, da v komisiji niso želele sodelovati stranke tako imenovane leve opozicije in da so tej komisiji celo nasprotovale. Očitno je bila slaba vest prevelika, da bi lahko naredili drugače. Na podlagi izpovedi več prič je komisija nesporno ugotovila, da je bil kazenski pregon v kar 24 kazenskih zadevah zoper Franca Kanglerja zelo verjetno politično motiviran. Zlorabe organov iz vrst policije, tožilstva in sodišč v Mariboru so bile namreč v Kanglerjevem primeru tako obsežne in kontinuirane, da je, kot so izpovedale nekatere priče, zelo verjetno, da je pregon takrat zelo uspešnega desnega politika v Mariboru koordiniral in spodbujal nekdo z vrha državne politike v povezavi z njegovimi lokalnimi političnimi nasprotniki. Tej ugotovitvi preiskovalne komisije pa nedvomno pritrjujejo tudi vse kasnejše odločitve sodišč izven območja Višjega sodišča v Mariboru, Vrhovnega sodišča, pa tudi, kot izhaja iz odgovora Okrožnega državnega tožilstva v Mariboru, o zavrženju 24 kazenskih ovadb zoper Franca Kanglerja, ki so jih kot po tekočem traku producirali njegovi bivši sodelavci na PU Maribor in drugi ovaditelji. V času dolgega čakanja na popravo krivic, ki so mu jih neverjetno množično prizadejali mariborski policisti, organi pregona in mariborska sodišča, pa je ob izdatni medijski gonji poleg izgube mandata župana mesta Maribor, mandata državnega svetnika izgubil tudi ugled in zdravje. Kdo mu lahko povrne vse to? Kdo mu lahko povrne vso to bolečino? Nihče. Nihče, spoštovani. Smo pa v Poslanski skupini Slovenske demokratske stranke prepričani, da bo tudi poslej imel zaradi dela te preiskovalke marsikateri državljan večjo pravno varnost tako v predkazenskih postopkih kot kasneje na sodnih inštancah. S predlaganimi spremembami kazenske zakonodaje bomo ob morebitni uveljavitvi le-teh namreč tesnili možnost zlorab in tako državljanom prihranili dolgoleten križev pot čez vse možne sodne inštance do končne pravice. Žrtev Franca Kanglerja je bila v zadnjem desetletju ogromna, a v luči izsledkov te preiskovalne komisije, kaj je potrebno nujno spremeniti za izboljšanje stanja glede pravne varnosti državljanov v predkazenskih in kazenskih postopkih, hkrati tudi blagodejna. Če je bila politična odgovornost nosilcev javnih funkcij v svojstvu te preiskovalne komisije posredno izkazana, pa je nujnost sprememb zakonodaje na več področjih upravičena in več kot nujna. Glede nezakonitih vpogledov v policijske evidence in ravnanja z osebnimi podatki pa je preiskovalna komisija ugotovila, da so se vpogledi v personalne mape poslancev pa tudi ministrov v času vlade Marjana Šarca ekscesno povečali predvsem v obdobju formiranja aktualne vlade Janeza Janše, kar sta izpovedali tudi priči Zdravko Počivalšek in Monika Gregorčič, kar kaže na neko usklajeno dejavnost in zlorabo policijskih evidenc z namenom pridobiti kakšne občutljive podatke za očrnitev politične konkurence. Policist, ki je v času mandata notranjega ministra Boštjana Poklukarja nezakonito v vpogledoval v osebne evidence takratnega obrambnega ministra Karla Erjavca, je bil zaradi tega tudi pravnomočno obsojen. V zvezi s obstojem morebitnega omrežja, ki naj bi ga ustanovil bivši državni sekretar za nacionalno varnost Damir Črnčec v povezavi s svojim strankarskim šefom Marjanom Šarcem, pa je priča dr. Vinko Gorenak izpovedal, da je stopnja verjetnosti, da se je kaj takega dogajalo, zelo velika, kar je še posebej zaskrbljujoče. Spoštovani, v tem kontekstu bo potrebno vsekakor razmisliti o omejitvi dostopa do posameznih evidenc oziroma osebnih podatkov posameznikov tam, kjer ta dostop ni nujno potreben za opravljanje policijskega dela, ravno zaradi preprečitve zlorab na tem občutljivem področju varstva osebnih podatkov. V Poslanski skupini Slovenske demokratske stranke bomo tako bistvene ugotovitve poročila kakor tudi same sklepe soglasno podprli in nas veseli, da je komisija prišla do konca svojega dela. Hvala lepa."
9,ParlaMint-SI_2009-09-23-SDZ5-Redna-09.u190,SDS,-1.0,2009-09-23,0.07854584604501724,"Hvala za besedo. Spoštovani! Ker nam očitate, da smo se že mi odločili in da je nekdo kriv, bi vas želel spomniti, da je točka dnevnega reda akt o odreditvi parlamentarne preiskave zaradi ugotovitev politične odgovornosti zaradi suma. Zaradi suma. To še ne pomeni, da že mi koga obtožujemo, ampak gre za sum. Tudi na sodišču so ljudje, pa so nekateri oproščeni, drugi pa obsojeni. Kar se pravi, da potem sodišča delajo - kaj, če koga oprostijo? Da bi sodišče, ne vem, morali kritizirati zaradi tega? Isto počenjate vi. To je samo mimogrede. Drugo pa, želel bi spomniti na nekatere trditve, ki gredo v smer omalovaževanja preiskovalnih komisij. Nekdo je dejal, da v enem letu imamo že štiri komisije. To pomeni, da bo v štirih letih 16 komisij. Na osnovi tega bi lahko z isto logiko rekel sledeče. V enem letu je Vlada pridelala minus 9% padle bruto domačega proizvoda; torej, v štirih letih bomo pridelali 36% padle bruto domačega proizvoda. Če to ne bi bila resna zadeva, bi še kaj komentiral. S tem hočem povedati, da tudi tista prejšnja trditev o šestnajstih komisijah ne more držati - ampak v redu, za diskusijo eventualno še gre. Naslednje, kar se mi pa zdi izredno pomembno, je pa to. Vsi trdite, kako so preiskovalne komisije neproduktivne, kako so že vnaprej obsojene na neuspeh in da še nobena ni naredila nič. Dovolite, da vas spomnim, da če ne bi bilo preiskovalne komisije Vič-Holmec, bi danes bila Slovenija na haaškem sodišču. Na haaškem sodišču! In hvala bogu, da se je zgodila ta komisija in da se je ovrglo vse tisto, kar so tudi nekateri tuji mediji predstavili, da so se na slovenskih mejnih prehodih dogajali vojni zločini. Hvala bogu se je to zgodilo! Na Hrvaškem očitno nimajo takšne trditve s preiskovalnimi komisijami in se to ni moglo zgoditi in so danes na haaškem sodišču. Jaz pravim, da so po nedolžnem, ampak to je njihov problem. Ampak v Sloveniji smo to zadevo rešili in danes Slovenija ni na haaškem sodišču. Takrat pa je vse kazalo na to, da bomo morali iti tja, ampak to se ni zgodilo. In to je tudi zasluga preiskovalne komisije. Če vas zanima, kdo jo je vodil - naš kolega Jerovšek. Lahko povem, da ovreči tisto, kar je bilo tam povedano in prikazano v tujem mediju, to je bila avstrijska televizija, je bilo lahko delo. Vseeno je bilo treba opraviti ta napor in ta komisija je to naredila. In tej komisiji gre zahvala, da nismo na haaškem sodišču. Govoriti, da nobena komisija ni nič naredila, da ni prišla do nobenih zaključkov, ne drži. In tudi če je samo ta komisija nekaj naredila, se izplača imeti preiskovalne komisije, zato ker smo se rešili haaškega sodišča. Je vredno imeti preiskovalne komisije! In sedaj po toliko opevanem, kako smo v prejšnjem mandatu preprečili neki komisiji, da ni mogla narediti do konca in da smo celo predsednika, ne vem, kaj že. Lahko povem, da gre za spoštovanega kolega Cvikla, ki je delal po svoje, ni upošteval nobenega poslovnika, ničesar. In to je tisti gospod, ki je v tem času osmešil Slovenijo in našega ""prime ministra"" v Vatikanu. Cela svetovna javnost se smeji. To je isti gospod. Takšne stvari, kot jih je predaval in zavajal predsednika Vlade, je počenjal tudi takrat. In zato ni čudno, da se je zgodilo tisto. On je onemogočal svojemu odboru, da bi odbor normalno delal in sprejemal zakonodajo s področja [[....]]"
9,ParlaMint-SI_2013-09-25-SDZ6-Redna-17.u148,SDS,-1.0,2013-09-25,0.004340978804975748,"Ta izjava tedna je bila v približno istem času, ko je veleposlanica Marta Kos objavila celostranski oglas proti naši stranki, in je bila letos nagrajena za to, da je za tisti oglas plačana z veleposlaniškim mestom. Vidite, kako so te stvari povezane. Žal pa je na uradnem mestu izjavila, da bo letos žal zmagala Angela Merkel in s tem naredila sramoto Sloveniji, ker se je politično vpletla v nemške volitve, kar je za veleposlanika nespodobno in tudi nedopustno. Te zlorabe, na kakšne načine vse preprečujete ter uporabljate, instrumentalizirate celo RTV in zlorabo otrok točno v to zadevo. V tisti inkriminirani oddaji so avtorji po naročilu napisali, da je Janševa vlada sprejela sklep o nabavi 135 oklepnikov. Laž na kvadrat! Ropova vlada je z gospodom Pavčkom najprej v parlamentu sprejela resolucijo in nekaj dni zatem pismo o nameri. Sklepi so bili sprejeti pod Ropovo vlado, odločitev, ker se je videlo stotine milijonov v žepih! Ampak v Infodromu je to pripisano Janševi vladi, in to je zloraba otrok! Majda Potrata je pokazala, da do zlorabe otrok nima odnosa, ker je preprečila debato o zlorabah otrok. Se ne čudim. Ormož je tudi dokaz, da ste neobčutljivi do tega, da se je lahko tudi otroke pobijalo brez pietete, brez empatije do tega. Na Odboru za kulturo, kjer so preprečili to razpravo [[...]]"
9,ParlaMint-SI_2017-09-21-SDZ7-Redna-33.u216,SDS,-1.0,2017-09-21,0.006675022654235363,"Hvala za besedo, gospod podpredsednik. Poslanke in poslanci, najprej si poglejte to ironijo. Vemo, kakšne načrte oziroma, bolje rečeno, nenačrte ima vlada glede implementacije arbitražnega sporazuma. In ko želiš to vlado vprašati, kakšni so načrti oziroma kaj bo vlada naredila v primeru, da pride do kakšnega konflikta, te takoj obtožijo, da rožljaš z orožjem in tako naprej. Če pa s svojo aktivnostjo oziroma bolje rečeno neaktivnostjo omogočiš, da se opere milijarda dolarjev za nakup in izdelavo jedrske bombe, ki lahko dokazano ogrozi svetovni mir, potem si pa – kaj? Predsednik države, vodja kakšnega raziskovalnega centra na Ekonomski fakulteti, minister, državni sekretar, šef Term Čatež ali pa Marine Portorož in tako naprej. A vidite to ironijo, to dvoličnost, kako se obravnava določene teme v tej državi? Gospod Dobovšek je dobro rekel, kaj pa četrta veja oblasti. Mediji? Lepo vas prosim! Koliko pa so mediji sploh poročali o tej zadevi? Koliko so mediji poročali o tej zadevi? Nič. Le zakaj? Koliko denarja od teh provizij je končalo tudi na račun tega, da mediji poročajo, bolje rečeno ne poročajo o tem? In sploh ni treba odkrivati tople vode. Sploh ni treba odkrivati tople vode, ker se ve, kdo je takrat bil na kakšni funkciji in kje je odgovornost. In tudi vi, gospod Stare, zanimivo je bilo gledati vašo obrazno mimiko, kako ste spreminjali barve takrat, ko je Anže podajal poročilo. Ali veste, kaj je bilo na zaprti seji rečeno? Ne bom povedal, kdo je rekel, ne kdaj ne kako. Če bi vi poslali drugače s KPK naprej, kot ste, ko ste rekli: Prikrili smo žvižgača. Ne, če nekdo pošlje z imenom in priimkom, ta človek ni žvižgač, če dejansko obstaja. Ko ste pokrili gor, od kje je to prišlo in kdo je to poslal, oni tega niso jemali resno in se postopek ni začel. Isto gospod Klemenčič. To sta vidva govorila na odprtem delu, ko sta bila pred Komisijo za nadzor nad obveščevalnimi in varnostnimi službami. Ampak za vsakega od teh pa samo po priimkih – Pahor, Križanič, Stare, Klemenčič, Plausteiner, Zalar, Klesar, Selan. To so ljudje, ki so bili takrat na funkcijah, ki bi lahko preprečili; ki bi lahko preprečili, da ne govorimo o tem, da je bilo potrebno leto in še več, da je sploh prišlo do kakšnih ukrepov. A ni zanimivo, da tik pred tem, preden je Sova obveščena, kaj se dogaja, da se zamenja direktor Sove in da za direktorja Sove pride Sebastjan Selan. Potem ko svoje delo v Sovi opravi, pa gre za direktorja Term Čatež, družbe v lasti Bojana Petana, vidnega člana Foruma 21 in tesnega zaveznika Milana Kučana. A ni to zanimivo? Da sta gospod Klemenčič in gospod Stare danes prvi dve osebi pravosodnega ministrstva, ki bi se lahko ukvarjalo s tem; pa se ne. Ali ni zanimivo, da na podlagi neke anonimke, nekega pisanja policija ob šestih zjutraj pride na posamezne naslove? Tukaj, ko gredo v javnost dokumenti, ko so javne seje, ali je policija kam potrkala? Ali je šla mogoče na NLB? Ali je šla do bivših direktorjev? Ali je šla do gospoda Plausteinerja, gospod Šefic? Kakšna je to policija? Tu ne gre za sume. Kaj se bo sedaj zgodilo, ko bodo poročila sprejeta, ko je vse črno na belem, kaj bo naredila policija? Kot je rekel gospod Ferluga, ali bomo dejansko s tem, ko o tem razpravljamo, se črni ugled naše države. Ne vem, s čim se ga črni, ali s tem, da se je to delalo, ali da se sedaj o tem razpravlja. Vse pomesti pod preprogo, tako kot specialisti za to znate in ste zato tudi na teh funkcijah, kot ste. Gospod Muženič, nobene samokritike, nobene samorefleksije, nič. Vprašanje, ali zato, ker ste bil zraven; ali zato, ker se še sedaj to počne. Na nobeno vprašanje ni bilo odgovora. In resnično je samo vprašanje, kako bodo danes mediji o tem poročali. Moj odgovor je, da ne bodo, ker roka roko umije. Ne bodo poročali ne sedaj in prepričan sem, da verjetno – odvisno, kakšno bo poročilo komisije, ki jo vodi kolega Möderndorfer – tudi takrat ne bo kakšnega poročanja o tem. Kaj bo naredila policija, gospod Šefic? Nič, ker je treba določene ljudi ščititi."
9,ParlaMint-SI_2022-03-21-SDZ8-Redna-30.u46,SD,0.4033203125,2022-03-21,0.03991236910223961,"Hvala za besedo. Takoj na začetku bi rad povedal, da bomo Socialni demokrati vmesno poročilo preiskovalne parlamentarne komisije z njenimi zaključki podprli. Nenazadnje nas v to prepričuje tudi dejstvo, da praktično pri svojem preiskovalnem delu neodvisni preiskovalni ustanovi, kot sta protikorupcijska komisija in računsko sodišče, kar sta na predmetni zadevi že naredili, praktično potrjujeta in utemeljujeta vse sklepe in ugotovljena dejstva, ki jih vmesno poročilo preiskovalke daje na plan. Poglejte, stopnja kaosa, korupcije in tudi konflikta, ki smo ji bili priča v času mandata odhajajoče vlade, je brez primere vse od časa trgovine z orožjem. A kljub temu po dveh letih od zaprisege aktualne vlade, da bodo upoštevali in spoštovali ustavni red in skrbeli za blaginjo prebivalstva, torej tudi za zdravstveno varnost, ponovno velja spomniti na rokohitrsko in gostilniško logiko delovanja od začetka epidemije in te vlade. Velja ponovno ponoviti in spomniti, kako so nam razlagali, da so, v narekovaju govorim in citiram, »reševali so življenja«, dobili smo golfe, zdravniki so si želeli mercedese, se je govorilo, potem smo celo lahko prebrali, da nekateri pravijo, da to ni golf, ampak jugo, ampak potem so potrdili, da s to opremo so dejansko dobili passate. Kot Socialni demokrati že nekaj časa opozarjamo, nas je ta gostilniška logika in pristop Kako ćemo? Lako ćemo, kjer nič ni potrebno ne razumeti, kakor tudi ne upoštevati pravil, pripeljal do tega, da je v času prvega vala epidemije vladal popoln kaos, žal tudi korupcija, zadevo pa so ljudje plačevali s svojim zdravjem in tudi v velikem številu z življenji. Presežne smrti, kot smo danes ugotovili, so ogromne. Kot smo že pred časom ugotovili, ste z epidemijo vse ostalo spolitizirali od prvega dne dalje. To je nepravilen pristop. Delali ste po domače, po strankarskih in prijateljskih zvezah in nekateri so pri tem lepo zaslužili. Kdo, upajmo, da bo uspelo pokazati preiskovalnim organom. Vse dogajanje je tudi pokazalo, da bomo v Sloveniji morali takoj zagotoviti zaščito žvižgačev, da bodo domačijski politiki vsaj malo lahko zatrepetali pred nepridipravščinami, ki jih ima javnost v Sloveniji pravico izvedeti. Verjamemo tudi, da bo revizija Računskega sodišča poleg tega, kar je to sodišče že do zdaj kot neodvisna preiskovalna ustanova raziskala, dokazala porabo, pravilno ali nepravilno, javnih sredstev. Žal se bojimo, da bo tu ugotovljenih ogromno nepravilnosti, ki bodo dokumentirane in utemeljene z dokumentacijo. Je pa res, da je Komisija za preprečevanje korupcije že ugotovila, da je eden od ministrov kršil Zakon o integriteti in preprečevanju korupcije, ko je dajal navodila direktorju blagovnih rezerv, naj privilegiranemu podjetju za določen del zaščitne opreme plača vnaprej. In »nikome ništa«, bi rekli na Balkanu, kamor nas pelje aktualni režim. Kot sem že prej povedal, Socialni demokrati bomo vmesno poročilo in sklepe potrdili. Vas pa, upamo, bodo posledice dejanj pričakale v nedeljo, 24. aprila, ko boste imeli možnost z oblasti spraviti vlado, ki na tak način nepravilno rešuje epidemijsko situacijo v državi. Hvala."
9,ParlaMint-SI_2011-07-15-SDZ5-Redna-30.u28,SD,0.1009521484375,2011-07-15,0.004884068388491869,"Hvala za besedo, gospod predsednik. Spoštovani kolegice in kolegi! Glede na to, da sem eden od sopredlagateljev in da nismo v uvodu nič povedali, bom kakšno minuto več porabil za to in bom izkoristil predstavitev poslanske skupine tudi za razloge, zakaj sem sopodpisal ta predlog zakona. V Poslanski skupini Socialnih demokratov bomo kot sopredlagatelji tega zakona le-tega tudi podprli. Razlogov je veliko, zato bom izpostavil le nekatere. Eden pomembnih razlogov je v dejstvu, da ponavljajoča se politična razprava o trgovini z orožjem brez tega, da bi tudi javnost imela vpogled v nekatere dokumente iz tistega časa, ustvarja podlago za nenehne obtožbe o vpletenosti, odgovornosti in krivdi političnih subjektov, in je do danes ostala brez epiloga. To postaja že sila neproduktivno in utrujajoče. Zato v Poslanski skupini Socialnih demokratov menimo, da je po 18 letih dozorel čas, da se umaknejo stopnje tajnosti in zaupnosti s tistih dokumentov, ki so po vseh teh letih še ostali v arhivih različnih državnih organov. Kajti kot vedo povedati poznavalci, je kar nekaj teh dokumentov iz različnih obdobij zadnjih 18 let preprosto izginilo ali se celo uničilo. Zakaj, razen pričevanj udeležencev, bo ostala velika skrivnost očitno za večno. Prav tako v poslanski skupini menimo, da ni možno in smotrno sprejemati sklepov, ki bi državnim organom priporočali ali zahtevali, kaj naj storijo, temveč je preprosto treba sprejeti zakon, na podlagi katerega noben od državnih organov ne bo imel več izgovora, da tega ali onega dokumenta ne more izročiti. Dovolj je tudi skrivanja očitno nečednih poslov pod krinko nacionalnega interesa. Ob nespornem dejstvu, da so bila v Republiki Sloveniji v okviru najvišjih organov, predsedstva Republike Slovenije in Sveta za nacionalno varnost, v letih 1991 in 1992 sprejeta politična stališča, da je treba pomagati, tudi z orožjem, novonastalima državama Hrvaški ter Bosni in Hercegovini v obrambi pred srbsko agresijo, kar je bilo tudi v interesu Slovenije, očitno obstoji v javnosti že skoraj celih 18 let močan dvom, da pri tem ni šlo samo za pomoč, ampak tudi za trgovino, in to nelegalno trgovino z orožjem, in vojno dobičkarstvo posameznikov. Zato je skrajni čas, da se naloži predvsem Ministrstvu za obrambo in Ministrstvu za notranje zadeve, da odpreta vse dokumente, ki se nanašajo na vrsto in količino orožja in vojaške opreme, način nudenja pomoči, dokumente o celotnem materialnem in finančnem poslovanju v zvezi s tem, dokumente, ki bi podkrepili ali podkrepljujejo, kako se je poslovalo s finančnimi sredstvi, preko katerih računov doma in v tujini, v kakšne namene so bila porabljena finančna sredstva, kdo je o tem odločal in kdo je to nadziral ter v katerih dokumentih je vse to izkazano. In pokažejo naj se tisti dokumenti, ki dokazujejo, da je o poteku pomoči Hrvaški ter Bosni in Hercegovini bila obveščena tudi Vlada Republike Slovenije in kdo v tej takratni vladi. In še in še. Ker se vse to do danes ni zgodilo, ni odgovorov na vprašanja, kdo je pobral denar od trgovine z orožjem, kam so šli dobički in kako visoke so bile provizije. Številna dosedanja pričevanja, dokumenti, objavljeni celo v knjižnih publikacijah, ki jih ni tako malo, nedvomno dokazujejo, da je trgovina na slovenskih tleh prinašala ogromne dobičke in ustvarjala nove elite. Prvi slovenski tajkuni so se rojevali prav v nelegalni trgovini z orožjem pod krinko nacionalnega interesa. Po letih ugibanj, špekulacij, številnih parlamentarnih preiskovalnih komisij je v interesu državljank in državljanov, da se resnici o trgovanju z orožjem pride do dna. Ne glede na to, da so v preteklosti potekali v zvezi s temi vprašanji postopki pred sodišči, da je trgovino z orožjem raziskovala kriminalistična služba Ministrstva za notranje zadeve, da je v Državnem zboru bilo nekaj preiskovalnih komisij, ostajajo vprašanja, ali je šlo pri uresničevanju političnih stališč, ob pomoči tudi za trgovino z orožjem, ali so bila eventualno storjena tudi kazniva dejanja, vse do danes brez odgovora in brez epiloga. V Poslanski skupini SD menimo, da bi takšen pristop z zakonom v veliki meri prispeval k relevantnemu ugotavljanju dejstev o pomoči z orožjem in k umiritvi javnega mnenja, ali je pri tem šlo morebiti za nezakonito ravnanje in korupcijo, okoriščanje posameznikov. Drugi razlog, zakaj je treba z zakonom odpreti te dokumente, je dejstvo, da je ta tema po skoraj 20 letih postala zelo vroč kostanj za nekatere njene akterje. Kajti danes so spregovorili ljudje, ki se počutijo izigrani, saj so živeli v prepričanju, da nekatere stvari počnejo zaradi plemenitih nagibov in ne lumparij, ki so jih tudi na njihov in za njihov račun počeli nekateri posamezniki. Več kot očitno je, da so bile odločitve najvišjih vrhov slovenske države o pomoči Hrvaški ter Bosni in Hercegovini zlorabljene tudi za nelegalno trgovino z orožjem, da je šlo za osebno okoriščanje in za vojno dobičkarstvo. Še več, ko je bil 25. septembra sprejet v Varnostnem svetu embargo, so se zakoniti kanali pomoči spremenili v nezakonite, s tem pa seveda še okrepili nedovoljeno trgovino z orožjem. Na ta način so se že dotedanji nelegalni orožarski posli bili še bolj v temi. Zacvetel je tako imenovani državni kriminal. Nekateri bi danes rekli, da je šlo za sistemsko korupcijo. Cene orožja so se zaradi embarga še povišale in dobički od trgovine so bili še bolj izdatni. Orožarski posli temeljijo na pohlepu in neumnostih. Tako trajajo in bodo trajali, dokler bo obstajalo človeštvo. Toda to ne pomeni, da se moramo s tem sprijazniti in si zatiskati oči, kajti kot vidimo, se nekatere izkušnje in spoznanja iz tistega časa prenašajo tudi v današnji čas pri nabavi orožja, vsaj ko gre za transparentnost nabav in vpletanje posrednikov v nabave orožja za Slovensko vojsko, in še imena so si včasih podobna. Toda ker gre za stvari, ki jih je treba na nek način dati iz političnega menija, smo tudi v Poslanski skupini SD v tem kontekstu sopripravljali ta zakon. Torej, po mnenju Poslanske skupine SD ni mogoča verodostojna in relevantna razprava o tem, dokler ne bodo na voljo vsi dokumenti, do takrat pa se bo ta tema vedno znova in znova odpirala in služila dnevnopolitičnim orodjem za odvračanje pozornosti od drugih pomembnejših problemov in vprašanj. Ne glede na to, da so preiskovalne komisije imele velike probleme z zbiranjem dokazov, saj jih je predvsem obrambno ministrstvo pri tem najbolj oviralo, pa jim je po njihovem mnenju uspelo zbrati dovolj dokazov in pričevanj, ki potrjujejo, da se je v letih 1990–1993 na ozemlju Slovenije intenzivno odvijala nelegalna trgovina z orožjem. Pretežni del te trgovine je opravljalo Ministrstvo za obrambo, manj Ministrstvo za notranje zadeve, manjši del trgovine pa so opravljala tudi nekatera podjetja. Zanimiva so tudi poročila vlad v zvezi s temi pomočmi in sploh s trgovino z orožjem. Tako je vlada leta 1996 v svojem poročilu zapisala: ""Nesporno je, da se je Slovenija pred in po osamosvojitvi legitimno, povsem upravičeno in zakonito oboroževala. V interesu lastne varnosti je pomagala tudi Hrvaški in Bosni in Hercegovini. Poleg številnih zakonitih in legalnih aktivnosti pa je prihajalo do primerov nezakonite prodaje orožja ter do osebnega okoriščanja posameznikov na tej osnovi. Pri nekaterih nakazilih preko računov v tujini obstaja sum, da je prihajalo do zlorab in osebnega okoriščanja. Ugotovljeno je, da se je orožje prodajalo tudi za gotovino. Cene so bile različne in sta jih določala minister za obrambo in predstojnik takratnega varnostnega organa Ministrstva za obrambo od primera do primera."" To poročilo je bilo narejeno v treh letih na podlagi kriminalističnih izsledkov in vojaške obveščevalne službe. In tudi, kar je še posebej simptomatično v tistem obdobju in v teh poročilih: ""Žal vlada ugotavlja, da pristojna tožilstva večine kazenskih primerov s tega področja še niso obravnavala oziroma ni seznanjena z njihovo fazo obravnave na tožilstvih. Postopki so dolgotrajni, kar dopušča neskončne možnosti dvomov in manipulacij."" Tako je zapisano v tistem poročilu vlade v letu 1996, ki nikoli ni zagledalo luči sveta v tem državnem zboru. In res je neverjetno, da ni bilo nobenih epilogov. Večina ovadb tudi iz kriminalistične službe Ministrstva za notranje zadeve in izsledkov ugotovitev Obveščevalno-varnostne službe Ministrstva za obrambo je bila zavrženih že v tožilskih vrstah. In takšnih ugotovitev o konkretnih nečednostih je še veliko, veliko. Zato je povsem odveč te ugotovitve in dejanja še danes skrivati pod oznako tajnosti. Njihovo odprtje in dostopnost javnosti do teh dokumentov je edini način, da se zgodbe z namigovanji in ugibanji končajo. Res pa je, da bo marsikateri komentar ali ocena za nekatere posameznike neugodna po toliko letih. Toda ravno to ne more biti razlog, da se stvari še naprej skrivajo pod oznako nacionalne varnosti in še česa. Hvala."
9,ParlaMint-SI_2007-04-26-SDZ4-Redna-27.u44,SD,0.048492431640625,2007-04-26,0.0032831812277436256,"Hvala, predsednik. Lep pozdrav kolegice in kolegi! Uvodoma, zaradi korektnega prikazovanja zgodovine vladanja na slovenskem v času večstrankarskega parlamentarnega sistema povejmo in bodimo korektni, o pavšalnih in lahkotnih razlagah, ki jih slišimo, da v tem času je dlje na oblasti SDS kot SD, sedem let napram šest. Da ni nikoli bilo na oblasti LDS in SD, ampak zraven so bili še DeSUS in SLS in da je bila tudi neka Vlada, ko smo bili vsi skupaj, tudi SDS, SD, takrat ZLSD, LDS in Ljudska stranka in DeSUS. Tako, da so bile mešane situacije. Kljub številnim, sicer cenenim obtožbam, tudi na naš račun, ki smo jih slišali pravkar in v samem uvodu, ali prav zaradi teh obtožb Socialni demokrati nimamo najmanjšega namena ugovarjati zahtevi kolegice in kolegov in vladnih strank po odreditvi parlamentarne preiskave za ugotovitev javnih odgovornosti pri nabavi valukov, Falcona, izraelskih havbic, Pilatusov, pri obnovi razvpitih tankov ali pri razorožitvi tedanje, nekdanje teritorialne obrambe. Tudi ko bil lahko, tega ne bi storili. Še več, prepustili bomo podpisnicam in podpisnikom zahteve, če že ne vso, vsaj največji del časti in seveda bremena preiskave, da ne bi kdo, kot je bilo že slišati v tej dvorani predvčerajšnjim, morda jutri pripisoval drugi politični strani oteževanje teka preiskave in oviranje njenih razkritij in ugotovitev. Za vodenje preiskovalne komisije, ko bo odrejena, predlagajte, kogar želite, nikomur - ne glede na to, kar si osebno o njem mislimo, ne bomo oporekali legitimnosti in kvalificiranosti vodenja te zahtevne naloge. Toda komentar na to, kar počnete si bomo vendarle tudi Socialni demokrati dovolili. Če povzamem nekaj izmed vaših razmišljanj in pripomb na preiskavo, ki smo jo že odredili in ki zadeva posel z oklepniki 8x8, lahko ugotovim, da tudi sami, kolegice in kolegi iz vladnih strank, ne verjamete v to, da bo ta vaša iniciativa vodila h kakšnemu bolj otipljivemu rezultatu, ki naj bo rezultat, ki ga preiskava mora zasledovati. Že omenjeni preiskavi o enem samem poslu, ki je šele sklenjen in ni niti malo še realiziran ali je šele na začetku realizacije, ki ima vso zbrano dokumentacijo in relativno dostopne akterje, za katerega ni odkorakal, vsaj tako upamo, iz javne blagajne še nobeden pomemben evro, pripisujete že tej preiskavi malo možnosti za uspeh. Češ, premalo časa bi naj imeli na voljo ter izkušnje prejšnjih preiskav bi vse prej kot hrabrile in spodbujale s takim početjem. A kljub temu, ko ste že tisti preiskavi pripisali malo šans, ste zahtevali, da bi ji pripojili še tiste preiskave, ki jih sedaj zahtevate ločeno: o investicijah v obrambo, ki so že zdavnaj pase, ki so že leta in leta mimo, ki jih je bilo potrebno, če je obstajal kakršenkoli sum v njihovo spornost, preiskati, ko so bile še žive, aktualne, ko so dišale po spornosti in katerih protagonisti z javnimi pooblastili so danes že dolgo zasebniki ali pa vedi kje. Takrat ste tudi vodili odbor za obrambo, pa bi lahko posumili, da nekaj ni bilo v redu, in tudi dobili preiskavo, lahko bi zbrali podpise. Do mene nikoli iz vaših vrst nihče ni pristopil in zaprosil, da bi podprl takšno preiskavo. O orožju preiskavo - vsakršno bi z veseljem sopodpisal. A se utemeljen sum, zanimivo, pojavi šele danes, ""post festum"". In šele potem, ko druga stran, ko naša stran, ko opozicija, ki vodi nadzor nad oblastjo, posumi v poštenost, v gospodarnost, v korektnost in čistost trenutne oblasti. Nekoliko bizarno je tudi, če mi dovolite, kolegi in kolegice, da se poslužujete parlamentarne preiskave ob tem, da imate v rokah vse vzvode vladanja in izvrševanja oblasti in ko bi lahko ter bolj učinkovito sproščali vaše utemeljene sume in preverjali domnevno sporno preteklost s pomočjo pravih, najbolj kompetentnih preiskovalcev. Ne, tega ne počnete, ampak greste na instrument, ki ga ima opozicija. No, da verjamete v smiselnost te preiskave, da resno računate v njen iztržek in izkoristek in da nimate najmanjšega namena z njo odtrgati vsaj del javne pozornosti in zgodbo. Patrijinih oklepnikov oziroma slednjo, kolikor bo le mogoče, potisniti na stran - še otroka v vrtcu ne morete prepričati. Tudi ne, da bi s preiskavo odredili in želeli razčistiti preteklost tudi, ko bi mi ne zahtevali resnico pri zadevi 8x8. Sicer od vodstva Državnega zbora, ki mora tovrstno delo poslank in poslancev ustrezno servisirati, Socialni demokrati pričakujemo, da zagotovi vse pogoje za normalno, strokovno in nemoteno delo o preiskavi, ki smo jo že odredili, in ne poišče v tisti, ki jo odrejamo danes, kakšen izgovor za morebitne slabosti v tem smislu. Opozarjam na to, ker je politična odgovornost v zvezi z zagotavljanjem primernega okolja in instrumentarija za že odrejeno preiskavo in politična odgovornost za uvajanje nove preiskave v istih rokah. Naj še na koncu pojasnim s svoje plati, ker sem bil tudi omenjen in sem sodeloval pri pogajanjih, s svoje plati zgodbe, ki se je kar nekajkrat zavrtela v minulih tednih iz ust kolegov iz vladnih vrst, da bi naj jaz onemogočil ustanovitev ene same komisije, ki bi preiskovala vse skupaj in ki bi jo lahko lažje servisirali. Imam dokumentacijo, ampak danes so tudi kolegi priznali, ki dokazuje, da sem se na pogovorih tudi strinjal z eno samo komisijo, pod pogojem - in na pogovorih sem imel pooblastila tudi drugih sopodpisnikov, tudi kolega Anderliča - a pod pogojem, da bi se najprej opravila in zaključila preiskavo o Patrijinih oklepnikih, za kar, poudarjam še enkrat, smo predlagatelji prepričani, da lahko zmoremo v letu in pol, kolikor nam ostane do konca mandata, in šele potem prešla na ostale domnevne sporne posle. Pristal sem tudi na to, da bi pri prvi preiskavi določili nek omejen, razumen časovni okvir, tako da bi lahko tako do konca mandata preiskali še ostalo, a to za drugo stran, za vašo stran bilo sprejemljivo in je dogovor zato propadel. Danes obžalujete, da nimamo ene same komisije, a ko bi se dogovorili tako, kot ste želeli, kot ste hoteli, bi pristali na to, da bi našo preiskavo že obsodili na neuspeh takoj. No, ta nova preiskava bo odrejena ne glede na to, ali bomo v njej sodelovati ali ne bomo, ali jo bomo skrbno spremljali in vam želimo tudi veliko uspeha. Hvala."
9,ParlaMint-SI_2010-03-04-SDZ5-Redna-14.u193,SD,-0.94140625,2010-03-04,0.005276879761368036,"Ta nivo razprave v zvezi s to tragedijo, ki se zdi, da je dobil domovinsko pravico v Državnem zboru, je res nedostojen, nedopusten in mi je res v veselje, da je prej predsedujoči prekinil govorca SDS-a v zvezi s tem. Spomnila bi samo na to, da je nedopustno na ta način razpravljati o teh rečeh. Naj samo pomislimo, da je preminuli imel mater, očeta, svoje svojce in da enostavno tako ne gre, pa tudi če ste poslanci v Državnem zboru. Pri tem je bilo celo klicano na pomoč dejstvo, da hvala bogu, da imamo tak medij kot je Požar Report, kajti sicer sploh ne bi mogli o teh stvareh pošteno biti obveščeni. Ja, bog pomagaj, če bog je, klicati na pomoč takšen medij, kot je Požar Report! Potem tega dejstva tudi ni treba komentirati, ker tako sklicevanje in klicanje na pomoč samo po sebi pove vse in seveda preveč. Sama sem podpisnica tudi te zahteva za uvedbo preiskovalne komisije o zadevi, o kateri danes govorimo. Menim, da bo prav ta preiskovalna komisija ena od redkih, ki so doslej zadostile pravemu namenu uvedba instituta parlamentarne preiskave v vseh dosedanjih mandatih Državnega zbora. Mimogrede, doslej je bilo od leta 1992 ustanovljeno 22 preiskovalnih komisij, če ne upoštevam prvega mandata Državnega zbora, kjer je bila tudi predhodnica današnje SDS članica vladne koalicije, je nesporno dejstvo, da je bila večina komisij zahtevana ob sodelovanju poslancev SDS: kar 11 od 16-ih. Kar 11 od 16-ih. Morda bo kdo rekel, da je normalno, saj je bila SDS v dosedanjem slovenskem parlamentarizmu pretežno v opoziciji. In parlamentarna preiskava naj bi bila v principu institut nadzora in ugotavljanja politične odgovornosti funkcionarjev v rokah opozicije. Tokrat res preiskovalno komisijo ustanavljamo koalicijski poslanci. Slišali smo danes nekatere pripombe, ki se zdijo, vsaj meni, povsem deplasirane, o tem, da je glavni namen ustanavljanja preiskovalne komisije to, da bo predsedujoči ali predsedujoča imela pač bistveno zvišan osebni dohodek. Mislim, da tisti, ki so to izrekli, bi se morali pogledati v ogledalo in bi tam, začuda, videli svoje obraze. Toda mi smo prepričani, da nam bo prav preiskovalna komisija dala odgovore na številna relevantna vprašanja o politični in pravni kulturi današnje opozicije in še pomembneje, odgovorila bo na vprašanja, kako je prejšnja oblast zlorabila in demantirala pravno državo, direktno kršila volilno zakonodajo, še posebej zakon o financiranju političnih strank, medijsko zakonodajo. Vse bolj se mi dozdeva, da bomo naposled ob koncu dela te preiskovalne komisije morali poseči oziroma nam bo prav prišla tudi kazenska zakonodaja. Morda bomo celo izvedeli za imena nekaterih imenitnih avtorjev, ki so oglaševali v teh brezplačnikih. In morda se bomo direktno obrnili na kakšnega od avtorjev z vprašanjem, naj nam končno pove, ali bog je ali boga ni. Kajti mislim, da bi vsak od nas pravzaprav rad prišel naposled do tega odgovora. V nekaterih uvodnih predstavitvah smo danes imeli priložnost slišati tudi precej sarkazma, kar pa je mene osebno samo še bolj prepričalo o moji podpori tej preiskovalni komisiji. Sicer je bilo slišati tudi nekaj grenkih in sarkastičnih, po mojem nespodobnih, na račun uglednega psihiatra. Ampak slednji bi vam znal razložiti, kdaj in zakaj se človek v stiski in iz obupa posluži sarkazma. No, iskreno si želim, da bi se ta preiskovalna komisija dokopala do relevantnih podatkov in ugotovitev, od kod torej denar. Morda se bo kot ""kolateralna škoda"" [[kolateralna škoda v narekovajih]] razjasnilo tudi kaj več o tem, zakaj je zmanjkalo denarja za nabavo ustrezne konfiguracije vojaških oklepnikov, zakaj so bile založene nekatere Interpolove depeše, zakaj smo priče nekaterih izstopov in odstopov v tožilskih vrstah. In tako naprej in tako naprej. Skratka, drage kolegice in kolegi, zelo dobro sem razumela nekatere današnje sarkastične tone. Hvala lepa."
9,ParlaMint-SI_2008-06-16-SDZ4-Redna-40.u195,SD,-0.97314453125,2008-06-16,0.008278349414467812,"Kolegice in kolegi, gospod predsedujoči, državljanke in državljani! Moje vprašanje gospodu ministru Dragutinu Mateju je naslednje: Kako ocenjujete sodelovanje slovenske policije s preiskovalnimi in drugimi organi pregona tako v Sloveniji kot v tujini v zvezi z indikacijami o nepravilnostih in sumih korupcije pri nakupu oklepnikov 8 x 8? Moram reči, da v petek, ko sem pripravljal to vprašanje, nisem vedel, da bo danes v Sloveniji tako visok obisk. Moram reči, da tudi nisem vedel, da bodo nekateri skušali s pozornostjo na druge stvari pomen tega obiska zmanjšati. Ampak gospod minister, gre za zelo resne zadeve. Mene že nekaj mesecev preganjajo z raznoraznimi zadevami, da ne moremo v miru opraviti svojega dela. Kakšno leto je dokumentacija v Državnem zboru. Dokumentacija, ki nedvomno dokazuje, da obstaja pomembna diskrepanca med tistim, kar se je izbralo, da se naj bi kupilo, in med tistim, kar se je dejansko kupilo. Sicer bo gospod Erjavec še velikokrat povedal, da se še ni nič plačalo. Vendar pogodbe so podpisane. Po teh pogodbah bo posrednik, bo prodajalec dobil vsaj za 50 milijonov evrov več, kot je dejansko bilo v njegovi ponudbi. Pustimo zdaj detajle o tem, ali sploh kupujemo ustrezno orožje. Ampak gre za vprašanje cen, gre za vprašanje dobavnih rokov, gre za vprašanje garancij, gre za vprašanje certifikatov, gre za vprašanje posrednikov. Gre za tisto, kar so seveda nekateri tudi danes zapisali oziroma v sobotnem Delu, gre za izvajanje tako imenovanih konzultantskih storitev, ki niso nujno opredmetene v konkretnih pisnih izdelkih. Ob tem vas seveda podredno takoj vprašam: Kaj je s to famozno zgodbo kablov in svetovanja za kable na Pediatrični kliniki, ker smo že pred letom predali policiji vso dokumentacijo? Kaj je s to korupcijsko preiskavo, ki jo izvaja finska policija, razumem danes, tudi v sodelovanju s slovensko policijo in slovenskim tožilstvom? To sprašujem zato, ker pred dvema mesecema je nekdo v Državnem zboru grozil Državnemu zboru, državi Slovenije, da nas bodo tožili, ker smo opozorili na stvari. Ta isti, ki je grozil, je danes v zaporu na Finskem. Finskim novinarjem sem rekel, če verjame v to, da je Finska še zmeraj nizko koruptivna država in sem rekel: ""Ja, ravno to, kar delate, to dokazuje."" Minister Dragutin Mate, ste minister za notranje zadeve, kako vi ocenjujete to sodelovanje in ali je policija storila vse kar je v njeni pristojnosti? Prosim za odgovor."
9,ParlaMint-SI_2005-11-30-SDZ4-Redna-11.u193,SD,-0.9853515625,2005-11-30,0.011904282495379448,"Jaz bi samo zelo na kratko gospoda predsednika prosila, da mislim, da je proceduralno, da ste nekoliko bolj objektivni, kadar poslušate poslance, ko razpravljajo. To, kar se danes dogaja je višek vsega. Vi ste popolnoma subjektivni in dajte pripombe oziroma ustavljate poslance, samo tiste, ki vam niso po godu. Gospoda Starmana, ki je govoril o desetih drugih stvareh samo o preiskovalni komisiji ne, pa ne, gospoda pred njim ravno tako ne, ki je govoril o nekih genocidih, ki ne vem kakšno zvezo imajo s tem, ali je morda gospod predsednik vlade naredil genocid, ko je prodal Mercatorjeve delnice ali kaj podobnega ne vem. Zato vas prosim, bodite objektivni in ustavljajte poslance takrat, kadar ne govorijo o stvareh, ki so tema posamezne točke. Hvala."
9,ParlaMint-SI_2007-04-26-SDZ4-Redna-27.u54,OTHER,0.6640625,2007-04-26,0.002328258939087391,"Hvala za besedo, gospod podpredsednik. Kolegice in kolegi! Govorim v svojem imenu, o svojih pogledih o svoji odločitvi, tudi kot eden od podpisnikov zahteve za to parlamentarno preiskavo, se z njo strinjam in jo hkrati tudi podpiram. Že v uvodu moram poudariti, da podpiram ugotavljanje političnega odgovornosti za tiste projekte, ki so se izvajali za Slovensko vojsko v preteklih letih, pri katerih je bilo tudi nestrokovnjakom in nepoznavalcem vojaške stroke jasno, da so bile v danem obdobju možne tudi boljše rešitve. Vladno letalo se je v temeljnih razvojnih programih pojavilo čez noč. Nikjer, v nobenih obrambnih programih niti programih razvoja vojske ni bilo zajeto. Ni bilo zajeto niti z zakonom, ki ureja po letu 1994 financiranje temeljnih razvojnih programov Slovenske vojske. Edina povezava z vojsko, ki jo je možno za ta nakup ugotoviti, so bile trditve takratnega generalne sekretarja, da se bo letalo uporabljalo tudi za prevoz ranjencev in da bodo sredstva za nakup tega letala zagotovljena v okviru temeljnih razvojnih programov. To se je tudi zgodilo. Nakup je bil izvršen na podlagi zakona o izvrševanju proračuna in kasneje vključen v načrte za izvajanje temeljnih razvojnih programov. Kupljeno je bilo izjemno drago, pretirano opremljeno in luksuzno letalo v vrednosti okli 35 milijonov dolarjev. Zakaj tak nakup? Zakaj prav taka luksuzna izvedba letala in zakaj v okviru obrambnih programov? Če katera, potem je bila ta investicija zgrešena. O oklepnikih je v zadnjih dveh letih govora skoraj vsak dan. Vsak je postal strokovnjak za oklepna vozila, za oborožitev, za njihovo namembnost in opremo. Z oklepniki se ukvarjamo neprestano tudi v Državnem zboru in še posebej v Odboru za obrambo. Vse te razprave pa so namenjene nabavi oklepnikov 8x8, za katere je bila odločitev sprejeta v prejšnjem mandatu, nič pa pri tem ni bilo rečenega o nabavi oklepnikov 6x6 v preteklih letih. Moram poudariti, da podpiram v izhodišču, da se mora pri izvajanju obrambnih programov in opremljanju vojske iskati tudi koristi za domače gospodarstvo. Toda pri tem morajo ostati prizadevanja v realnih okvirih in ne sme se jih uveljavljati za vsako ceno. Prepričan pa sem, da se je prav to pri nabavi 85 lahkih oklepnih vozil 6x6 v prejšnjih let zgodilo. Kako si je sicer mogoče razlagati, da je bilo k osnovni pogodbi sklenjenih kar 26 drugih pogodb in aneksov? Kako se je lahko zgodilo, da so se sistemi za zveze in komuniciranje v vozila vgrajevali šele naknadno, ko so bila že vozila uporabljena v Slovenski vojski. Kaj pomeni potrditev generalštaba ob neki razpravi na Odboru za obrambo, da je pri 30 vozilih prišlo do prelomov na konstrukciji oziroma osnovnem oklepu in je bilo treba vozilo naknadno ojačati? Kako se je lahko zgodilo, da je lahko uradnik na Ministrstvu za obrambo podpisal z dobaviteljem teh vozil pismo o nameri v katerem je zagotovil sodelovanje tudi pri oklepnih vozilih 8x8, pa ta še sploh niso bila ne v obrambnih programih ne v razvoju? In še bil lahko našteval. Vrednost teh nakupov pa je bila bistveno prek 20 milijard takratnih tolarjev. Tudi modernizacija tankov T55 se je odvijala čudno. Najprej se je izvajalo več let, izvedena je bila s povsem novimi rešitvami in prestopi, čeprav v nekaterih državah ruske tanke posodabljajo. Vrednost posodobitve je bila prav tako prek 10 milijard tolarjev in komaj smo tanke posodobili, smo jih tudi izločili iz operativne uporabe. Če smo torej pri tem, da se preveri in ugotavlja smotrnost nabave vojaške opreme, je prav, da se preverja vse nabave in s tem povezane posle za ves čas po sprejetju temeljnih razvojnih programov. Zato to komisijo tudi osebno podpiram. Hvala."
9,ParlaMint-SI_2011-04-12-SDZ5-Izredna-41.u97,OTHER,0.59033203125,2011-04-12,0.004689014051109552,"Hvala za besedo gospod predsedujoči. Spoštovani kolegi in kolegice. Naj mi bo na začetku dovoljeno izraziti v imenu Poslanske skupine Zares iskreno zadovoljstvo ob tolikšni in verjamem tudi iskreni želji po ugotavljanju resnice oziroma po razkrivanju vseh dejstev in zaupnih ter tajnih dokumentov, ki zadevajo trgovanje z orožjem v prvi polovici devetdesetih let. Tokratna zahteva prihaja tudi s strani največje opozicijske stranke, Slovenske demokratske stranke. Veseli nas, da nas danes navdihuje očitno ta skupna težnja po dokumentiranem razumevanju obdobja, ki zaznamuje v dobrem in slabem nedavno zgodovino Slovenije in širšega balkanskega prostora. Zavedamo se sicer, da se bodo danes mnogi državljani in državljanke zelo upravičeno vprašali čemu spet ena izredna seja Državnega zbora namenjena vprašanju, ki bi ga lahko obravnavali in o čemer bi lahko sklepali na matičnem odboru v času, ko bi morali po našem skromnem mnenju plenarne seje tega zbora posvečati izključno zakonodajnemu delu ter aktualnim oziroma perečim problemom krize, gospodarstva, sociale, dela, zaposlovanja in razvoja. Ampak danes smo tukaj na pobudo, na zahtevo Slovenske demokratske stranke. SDS je ocenila očitno, da je potrebno po tistem ko je koalicija na Odboru za notranjo politiko, javno upravo in pravosodje sprožila zahtevo po umiku oznake zaupnosti iz vseh dokumentov, ki zadevajo trgovino z orožjem, koalicijo, torej isto koalicijo prehiteti po desnem ter razpravo o tem pripeljati do izredne plenarne seje Državnega zbora in jo hkrati razširiti tudi na poglavja izključnim vprašanjem trgovine z orožjem nimajo neposredne zveze, so pa zelo priročna za politično in tudi ideološko preumerjanje pozornosti iz izvirnega bistva celotne zgodbe. To bistvo pa se glasi. Mar si je nekdo v času vojn na Balkanu in mednarodnih embargov na trgovino z orožjem okoristil in sicer politično soglasno odobrene prodaje in preprodaje orožja takrat napadenima državama Bosni Hercegovini in Hrvaški? Ali lahko morebitnemu mrhovinarskemu okoriščanju pripisujemo začetek korupcije in tajkunstva v naši državi? Ali je možno iz številnih zaupnih dokumentov, ki so hranjeni v fasciklih in arhivih nekaterih ministrstev ter v Državnem zboru z oznako zaupnosti sestaviti mozaik, ki nam bo razkril resnično podobo vojno-dobičkarske krajine tudi pri nas ter dejanja in protagoniste takratnega trgovanja. Trgovino z orožjem so v Državnem zboru Republike Slovenije preiskovale že tri parlamentarne preiskovalne komisije, vendar nobena ni končala svojega dela tako, da bi bilo sprejeto končno poročilo. Po skoraj dvajsetih letih še vedno ni znano vseh orožarskih poslov, kakor tudi iz tega naslova višina pridobljenih sredstev. Mnoge javne objave, pričevanj udeležencev dogajanja, kot tudi različnih dokumentov že predolgo ostajajo brez pravega epiloga. Prav to je razlog, da se ta tema nenehno vrača v politično in medijsko obravnavo. Da je nenehno obravnavanje te tematike brez dokončnega epiloga, že neproduktivno, je domala enotna ocena vseh političnih akterjev, ki so doslej že večkrat pozvali pristojne državne organe, da umaknejo oznake zaupnosti iz vseh ključnih dokumentov med letoma 199 in 2010 ki zadevajo trgovino z orožjem. Trgovino z orožjem pa je vsekakor potrebno razdeliti na dva dela in na dva obdobja. Prvi del obsega trgovino za potrebe lastne oborožitve v času pred in med osamosvajanjem in tistim, ki so pri tem za potrebe obrabne suverenosti Republike Slovenije tvegali tudi svoje življenje je potrebno danes izreči zahvalo. Drugo obdobje pa je čas po osamosvojitvi, ko nam ni neposredno pretila vojaška agresija a tudi takrat se je bilo potrebno oboroževati le za svoje potrebe hkrati pa je bil to čas ko je v sosednjih državah v Republiki Hrvaški in Republiki Bosni in Hercegovini vihrala vojna. Potrebovali so orožje za obrambo svoje domovine in v interesu zagotavljanja lastne varnosti je bilo jasno, da je Republika Slovenija v določenem obdobju pomagala tema dvema republikama. Seveda pa je to neizbežno bila tudi priložnost za nezakonito orožarsko trgovanje. Danes, petnajst let kasneje od takratnega dogajanja lahko mirno ugotavljamo, da z zgodovinskega zornega kota kršitev takratnega mednarodnega Embarga [[?]] nad prodajo orožja samo po sebi ni problematično. Razmere in varnost države so ga upravičevale in marsikatera pomembna država je pred tem dejstvom zamižala na obe očesi. Tudi tiste države, ki so Embargo [[?]] zahtevale in so bile odločilne kasneje pri nadaljnji širitvi Nata. Etično in politično pa za nas ostaja aktualno vprašanje ali se je nekdo v takratnem političnem in obrambnem vrhu Republike Slovenije okoristil te priložnosti. Priložnosti, ki jih je mednarodni Embargo [[?]] ponujal. Kdo, komu, koliko in po čem pa so ostala odprta vprašanja vse do danes. Se je trgovalo z gotovino, kje je ta trgovina, kje so evidence o prodanem orožju, kje je bil v lasti Republike Slovenije, so trgovci z orožjem kupovali orožje v tujini in ga prodajali naprej, so bili vojni dobičkarji, so obstajali res tajni računi v tujini s prikupnimi ženskimi imeni preko katerih so se pretakala sredstva mimo proračunskega evidentiranja. Po mnogih namigih, pričevanjih in tudi objavljenih podatkih, ja. A to so vprašanja, ki še zmeraj terjajo natančne odgovore, resnica o temu poglavju je v javnem interesu, pomagala pa bi nam razumeti tudi nekatere aktualne deformacije naše sedanje politične kulture, našega političnega ne transparentnega ravnanja in tako dalje. Ko se zavzamemo za novo protikorupcijsko paradigmo v tej državi se tega moramo zavedati in se tega ne moremo in ne smemo izogniti. Po letih ugibanj, špekulacij, številnih parlamentarnih preiskovalnih komisijah, medijskih odkritjih, zgovornih dokumentih objavljenih v knjigah, bolj ali manj zanesljivih pričevanjih in po številnih nezaključenih kazenskih postopkih vključno z nezakonitimi dejanji v tujini, na primer ugrabitev tujih državljanov v sosednji državi je v javnem interesu, predvsem pa je bistvenega pomena za prihodnost naše države, da se resnici o trgovanju z orožjem pride končno do dna. Zavedamo se, da je večina teh postopkov že zastaranih in jih ni več mogoče sodno preganjati vendar je kljub vsemu pomembno, da se izve resnica in da odgovorni nosilci javnih funkcij in posamezniki, ki so sodelovali pri trgovini z orožjem nosijo vsaj moralno in politično odgovornost. Poleg tega je tudi v interesu Republike Slovenije oziroma njenega ugleda, da se trgovina z orožjem v obdobju 1991 in 1993 pri kateri obstaja sum osebnega okoriščanja posameznikov oziroma kaznih dejanj dokončno javno obelodani v vseh tistih primerih, kjer obstojijo osnove za takšne domneve, in da se s tem potegne jasna ločnica med legalnim in legitimnim oboroževanjem Republike Slovenije in drugih držav za obrambne potrebe in nezakonito trgovino z orožjem z osebnim okoriščanjem. Če ima osebno okoriščanje tudi imena in priimke, je čas, da jih končno spoznamo. Zaradi navedenega v Poslanski skupini Zares odločno zagovarjamo umik stopnje zaupnosti iz vseh dokumentov, ki so ključni za ugotavljanje resnice brez predsodkov in brez časovnih omejitev, čeprav se dobro zavedamo, zlasti pomena dokumentacije iz obdobja, ko se je odvijala nezakonita trgovina z orožjem med že samostojno in mednarodno priznano Slovenijo ter Hrvaško in Bosno in Hercegovino, kjer je še divjala vojna. Podprli bomo zato sklep, ki bo dostop do vseh teh dokumentov omogočil na zakonit način, to je z zakonom. Sami pozivi vladi, ki jih lahko preberemo v predloženih sklepih predlagatelja te izredne seje, sami pozivi in to mislim, da je ugotovila tudi pravna služba, ne zadostujejo in so v resnici le retorična predstava brez pravega učinka. Drugače rečeno, so velik blef. Državni zbor pa je predvsem zakonodajno telo, ki ima pravico in možnost in dolžnost, da z zakonom umakne stopnjo zaupnosti tudi v tistem resorju, ki se temu najbolj brani in to je obrambno ministrstvo. Zato smo v Poslanski skupini Zares predlog zakona že pripravili oziroma pripravljali, danes pa se zavezujemo v tem Državnem zboru, da ga bomo pripravili skupaj z vsemi drugimi poslanskimi skupinami koalicije in opozicije ter razširili njegov učinek na vse ustanove države. Želim izpostaviti ta zadnji odstavek, kajti zakon, ki bo nastal, bo nastal v sodelovanju s pozicijo. Ne želimo, da bi bil zakon enostransko obravnavan in želimo, da zakon omogoči dejansko učinek, ki si ga danes tukaj želimo. Zato bomo sklep podprli in pričakujemo, da ga bo podprla tudi opozicija, ob zavedanju, da je ta pot edina možna pot do dejanskega odprtja vseh dokumentov. Vsi sklepi, ki zvenijo zelo lepo in ki pozivajo predsednika države, vlado, ministrstva, nimajo pravnega učinka. Mi bi jih lahko danes sprejeli in jutri se ne bi zgodilo to kar si želimo. Zgodilo se bo takrat ko bomo v tem Državnem zboru izglasovali zakon, ki bo to zahtevalo. Nihče se ne bo mogel sklicevati po drugih pravilih, zakonih ali podobno. Tako da, poslanska skupina Zares bo predlog oziroma sklep podprla in hkrati vabi tudi slovensko demokratsko stranko in celotno pozicijo, naj to možnost podprejo. Hvala."
9,ParlaMint-SI_2007-02-15-SDZ4-Izredna-26.u8,OTHER,0.56005859375,2007-02-15,0.007041378412395716,"Spoštovani! Ta seja Državnega zbora je bila sklicana zato, da odgovori na večkrat jasno, javno zastavljeno vprašanje: Ali je bil podpis pogodbe za nakup oklepnikov 8x8 izveden skladno z dokumenti, ki jih je sprejel bodisi ta Državni zbor bodisi Vlada Republike Slovenije? Ali je bil postopek izbora transparenten in predvsem koliko bo posel stoletja, kot ga mnogi imenujejo, in nekateri se radi hvalijo z njim, stal slovenske davkoplačevalce? Nesporno je, da v tem trenutku nimamo jasnih odgovorov, minister jih ne želi podati, kaj točno kupujemo in za kakšno ceno ter kdaj bomo to dobili. Uvodoma moram povedati, da je razmerje med civilno družbo ter varnostnimi subjekti najbolj eno najbolj občutljivih, če ne zares najbolj občutljivo, pa seveda tudi eno najpomembnejših in sam se tega zavedam, zato se tudi aktivno s tem ukvarjam. Obrambni sistem je v vsaki družbi oblikovan za zadovoljevanje potreb civilne družbe po varnosti, torej vseh nas in tudi tistih zunaj. Gre za usodno soodvisnost, zato je nujno, da država zagotavlja ustrezne pogoje za funkcioniranje obrambnega sistema, še bolj pa, da vzpostavi ustrezne in uspešne mehanizme preverjanja in kontrole izvršne oblasti ter posebej Ministrstva za obrambo in oboroženih sil, ko gre za pooblastila in ko gre za javni denar. Parlament kot celota, ne le opozicija, je dolžan kritično preverjati delo na tem področju. Včeraj ste lahko spremljali dogajanje v Ameriki, kjer so tako republikanci kot demokrati zelo ostro nasprotovali predsedniku Bushu, ko je samovoljno nekatere stvari hotel početi v zvezi z Irakom. Zelo vprašljivo je, kako se bo tam razprava končala. Gre za pozicijo in opozicijo v ameriškem kongresu. Da ne navajam Avstrije, kjer ravno sedaj poteka ostra razprava in je uvedena preiskovalna komisija na temo porabe javnega denarja v državi Avstriji, nakup znamenitih eurofighterjev. Kako pa to izgleda pri nas? Z vztrajnim ministrovim odrekanjem pravice vpogleda Odbora za obrambo v zvezi z nakupom oklepnikov je bil onemogočen nadzor, in to s skrivanjem za poslovno skrivnostjo, in njegova izvaja, češ, imam zvezane roke zaradi Patrie, kar je svojevrsten absurd in nezaslišana praksa v demokratičnih državah. Eno državo mi povejte, kje je temu tako. Minister je storil vse, da bi vpogled preprečil, celo predsednika Državnega zbora je želel vplesti v ta nečedni posel, ko je od njega zahteval pojasnila in navodilo za ravnanje, očitno v želji, da mu bo pomagal preprečiti nadzor nad njegovim izborom in podpisano pogodbo. Ni mu uspelo, to je dobro za slovensko demokracijo, vendar nezadosten nadzor je še vedno tu. Zadostnega nadzora nismo uspeli vzpostaviti in ni vzpostavljen, tako ni mogoče izključiti dvomov, da gre za netransparenten nakup, še več, obstajajo resni sumi, da minister še kar naprej nekaj skriva in ne želi javnosti povedati vse resnice o nakupu. Ugotovljeno je, da obstajajo velike razlike med dokumenti, ki so omogočali nakup, razpisno dokumentacijo in podpisano pogodbo, da za 63 takratnih milijard slovenskih tolarjev ni kupil 135 oklepnikov 8x8, za kar je imel pooblastila, ampak jih je kupil takih, ki so bili razpisani 110, 25 pa brez vsake opreme, ne da bi obrazložil, s kakšno opremo, kdaj in za koliko denarja jih bo zares opremil. Neopremljeni so neuporabni. Minister je vseskozi podcenjeval javnost, še zlasti po tistem, ko je že vedel, da bodo oklepniki, za katere se je odločil, stali več kot 63 milijard oziroma kolikor ima odobrenega denarja za nakup in je vztrajno ponavljal znamenita njegova zaklinjanja na Odboru za obrambo, večkrat ponovljena tudi na raznih televizijah. 63 milijard za 135 oklepnikov. Čeprav je načelnik Generalštaba na isti seji odbora, kjer smo obravnavali v septembru mesecu, potrdil obstoj dokumentov Generalštabu z njegovim podpisom, ki so ga očitno po naročilu izdelali v Generalštabu za potrebe nakupa teh oklepnikov in je predvideval podražitev iz 63 na 92 milijard. Ogromna razlika. On je zanikal, da med pogajanji prihaja do razlik in do višanja cene. Pri tem nakupu gre očitno za veliko nejasnosti in čudnih stvari. Že v razpisu se pojavi številka 150, kar naj bi pomenilo, da bo minister kupil toliko oklepnikov, čeprav bi jih smel razpisati in kupiti le 135. To je po dokumentih, ki sem jih že citiral. Je šlo za lapsus, zavajanje? Seveda, za to je šlo. In še več. Če bi zavajal samo nas na odboru, nič hudega, ker se ukvarjamo z isto stvarjo, bi rekel minister. Ampak gre tudi za zavajanje morebitnih dobaviteljev, ki bi se pač javili lahko. Povabila za oddajo javnega naročila zaupne narave je dobilo pet podjetij. Gre seveda za to, da je ministrstvo imelo ekskluzivno pravico, da pozove, od koga bi rado kupilo ali koga smatra, da je takšen, da se ga lahko pozove. Ponudbi sta izdali dve. Izbrano pa je bilo podjetje Rotis, ki je edino od petih pozvanih posredniško, do tedaj brez enega prodanega vozila take vrste, pa naj si gre za 8x8, 6x6 ali karkoli drugega, do takrat ni prodalo, vsaj po nam znanih podatkih, nobenega. Čudno je, da država oziroma Ministrstvo za obrambo, ki ima zelo močno nabavno oziroma logistično službo, ne želi pogajanja in sklenitev posla direktno s proizvajalcem, v tem primeru s finskim podjetjem Patria. Komu je potreben in zakaj posrednik? Posrednik dela za zaslužek, kar javno pove direktor tega podjetja, kar je logično in prav in jaz se s tem absolutno strinjam. Med pogajanjem se pojavijo informacije, da bo prišlo do ustanovitve novega podjetja Patrie, Rotisa in Gorenja za proizvodnjo vozila, vse s ciljem javnosti predstaviti neverjetne koristi za slovensko gospodarstvo, predvsem pa opravičiti točno ta izbor. Od tega do danes nič. Seveda se pa druge države pogajajo direktno. Kupili so Poljaki, kupili so Čehi, kupili so Portugalci, Belgijci in tako naprej podobna vozila 8x8. In ko smo že verjeli, da bo minister držal obljubo, da bo nehal zavajati slovenske davkoplačevalce in parlament, ga na laž postavi načelnik Generalštaba Slovenske vojske, ko po podpisu pogodbe na predstavitve podpisane pogodbe na Odboru za obrambo 11.1.2007 diskusija sledi takole. Minister Erjavec, citat: ""Kot sem že omenil, dosežena je bila zelo ugodna cena, to se pravi, da sem tudi skozi to ceno spoštoval tisto, kar sem rekel na tem odboru, da vozila z vsemi konfiguracijami ne bodo stala več kot 63,6 milijarde"" - tudi tukaj mu 0,6 milijarde ne pomenijo nič, ker je to drobiž očitno - ""naj povem, da je cena teh vozil z vso konfiguracijo 61,9 milijard oziroma 258,5 milijonov evrov. Kot ste že sami povedali, predsednik, ta pogodba je bila sklenjena 19. decembra za nakup 135 oklepnih vozil, in sicer v skupni višini 278 milijonov evrov oziroma 66,6 milijard slovenskih tolarjev, nekdanjih. Pogodba obsega tudi..."" Potem pa načelnik Generalštaba, citat: ""Projekt v celoti obsega nakup 135 vozil. Od tega je 110 vozil v konfiguraciji poveljniških vozil in štirih tipov pehotnih bojnih vozil z nadgradnjami, oborožitvenimi sistemi, torej s topom, protioklepnim sistemom, avtomatskim bonbometom, težkim mitralijezom in minometom, preostalih vozil pa je v osnovni konfiguraciji in predstavlja osnovo za doseganje zmogljivosti za izvedovanje zvez, inštruktorsko podporo in logistiko."" Brez opredelitve, kaj bo s temi petindvajsetimi. Torej gre za nakup 25 vozil, ki šele bodo, če, enkrat v prihodnosti opremljena. Sedaj se izgovarja, da se spreminjajo cilji Nata. Za Slovenijo so se spremenili že sredi leta 2006, torej že zelo zgodaj med pogajanji, kar pomeni, da bi lahko ta vozila opremili tako, kot so jih na primer Poljaki ali pa bi jih mi kupili kasneje. Poljaki so, mimo grede, tiste, o katerih načelnih Generalštaba govori, inženirski, izvedovalni itn., opremili iz tega istega programa že v lanskem letu. Tako je tukaj precej čudno. Seveda jih niso mogli opremiti, ker bi to že v tej fazi stalo bistveno več. Koliko, ne ve nihče. Niti Meta Malus ali Denis Šmid, kot se je slikovito vprašal eden od poslancev koalicije na seji Odbora za obrambo. ""Kako naj mi to vemo iz koalicije, če ne vesta niti onadva?"" Če pa bi jih ne kupili, mogoče ne bi zadovoljili dobaviteljev ali posrednikov. Koga smo s tem, da smo kupili neopremljene, hoteli zadovoljiti? Ali je to odgovorno ravnanje ministra, ko bi moral za vsak tolar ali sedaj evro, zaupanega mu javnega denarja in tudi porabljenega, imeti podrobno pojasnilo. Sedaj je tudi že jasno, da zahtevani roki iz razpisov za začetek dobav oklepnikov ne držijo, saj prihaja do zamika začetka dobav. Na željo koga? Proizvajalca ali posrednika ne moreta spoštovati rokov? Prva večja nabava vozil bo po nakupni pogodbi glede na razpis zamujala vsaj eno leto. Ali je to posledica, da izbrani ponudnik ne bo mogel zagotoviti proizvodnje v Slovenije? Obveznost dobavitelja je sicer, da bo delal v Sloveniji, ampak v pogodbi se pojavi, da se začne proizvodnja šele, in ne boste verjeli, natanko na dan 31.12.2008. Zakaj ne 1.1.2009? Zato, ker bi to izgledalo še bolj čudno in oddaljeno. Že vizualno. Minister je zagotovil, da bo ves čas trajanja posla na projektu stalno delalo 320 ljudi oziroma delavcev. Pogodba velja, projekt teče, o zaposlitvah ne duhu in ne sluha. Včeraj je bilo mimogrede vprašanje za direktorja Rotisa pa tudi za Gorenje, kako je s temi delovnimi mesti. Nihče ne zna odgovoriti, ker jih ni. Torej, nadaljnja obljuba. Posredno zaposlenih 1206 delavcev. Nobenega seznama podjetij, ki bodo vključena, čeprav bi to moralo biti sestavni del pogodbe. Tega seznama ni, kje bo torej delalo 1206 delavcev. To so vsa vprašanja, na katera bo potrebno odgovoriti. Prav zanimivo in nelogično in strašljivo je naslednje. Prav tako, ker iz seznama protidobav, s katerimi mora biti posel pokrit 100%, predsednik medresorske komisije za protidobave gospod Peter Stavanja izjavi, citiram: ""Jaz sedaj, ja sedaj, imamo celo tako, da program protidobav mora biti sestavni del pogodbe, to je obvezujoče za obveznika."" - konec citata. Nobene priloge k pogodbi, ker če je program se ve, kdo, kdaj, za koliko in kaj. Tukaj v tem primeru očitno v tej pogodbe ta priloga ni priložena. Jaz tega vsaj nisem mogel preveriti, ko sem sam želel to preveriti na ministrstvu. Spoštovane poslanke in poslanci, danes ne gre za to, lahko mi verjamete, da bi razpravljali o tem, kateri dobavitelj je izbran, ampak moramo vsi skupaj ugotoviti, ali so bili vsi postopki izbora korektni, v skladu s sprejemnimi in normativnimi podlagami za izbor javnega naročila zaupne narave in ali je res to najugodnejše za slovenske davkoplačevalce. Do sedaj sem imel občutek, da so državni uradniki branili izbor, zagovarjali dobavitelje, niso pa hoteli odgovarjati na jasna vprašanja, kako je zaščiten javni interes oziroma ali je razpis izveden korektno. Ne smemo dovoliti, da ne dobimo jasnih odgovorov na vsa vprašanja, davkoplačevalci so upravičeni, da izvedo, zakaj in koliko država troši njihov denar. Verjamem, da bomo te odgovore danes dobili. Hvala lepa."
9,ParlaMint-SI_2014-03-24-SDZ6-Izredna-58.u152,OTHER,-1.0,2014-03-24,0.010534201748669147,"Hvala lepa za besedo. Po vsej današnji razpravi se je potrdilo tisto, kar sem že dopoldne rekel – da ne bomo uspeli doseči nekih pretresljivih zaključkov, še zlasti, ker nam marsikdaj uhajajo zadeve od sistema ad rem na ad personam, in kadar si to skopljemo, potem naj ne obračunavamo med seboj. Takrat prav gotovo nekih kvalitetnih zaključkov, razprave ne more biti. Mislim, da bi zadevo lahko zelo hitro danes končali. Enostavno bi lahko ugotovili, da predlagatelj nima večinske podpore v tem parlamentu za to, da se ta komisija ukine. Mislim, da to sami že dobro vedo, ker so se zatekali v neka protislovja, ko po eni strani želijo, da se to ukine, po drugi strani pa predlagajo dopolnitve in spremembe obstoječega zakona. Tu se boste morali odločiti, kaj bi radi. Če govorim v imenu naše stranke, lahko rečem, da nam je jasno, da je treba obstoječi zakon, takšen, kot ga imamo, dopolniti oziroma ga spremeniti. Ta zakon, ki je morda res bil v veliki veri, da bo učinkovit, dober, je pokazal tudi pri delovanju sedanjega senata v odstopu, da imamo nekatere pomanjkljivosti. Najprej bi omenil ta problem, da je KPK pravno umeščena v pravni red tako, da bi bilo njeno delo politično učinkovito, pravno pregledno in ustavnopravno neoporečno. To bi morala biti poanta zakonodaje oziroma spremembe te zakonodaje. V sami zakonodaji imamo neko nelogičnost, ko se prepleta po eni strani kriminalistična pooblastila v tej komisiji z oprijemi preiskovalnega novinarstva in se uporablja vse oblike, recimo, materialov, od prijav, celo anonimk in še kaj drugega, in potem prihaja do tako imenovanega sklepa ugotovitev, kjer se razglaša, ali ima to dejanje tako imenovano korupcijsko tveganje. To so že notranji konflikti v samem zakonu, zato mislim, da bi bilo zelo pomembno, zelo pametno, da bi ustavnopravna analiza tega zakona, ki so jo pripravili trije pravniki, Pirnat, Čebulj in Ribičič, dobila večje mesto tudi v razpravah v Državnem zboru in bi služila tudi kot osnova za prenovo te zakonodaje. Zdi se mi, da je to zelo pomembno, in tukaj bi lahko končali s tem, da priporočamo Vladi, da čim prej pripravi te spremembe, dopolnitve zakonodaje, da odpravimo nekatere pomanjkljivosti. Druga stvar, o kateri sicer ne bi rad govoril, ker je o tem že kolegica Melita Župevc veliko govorila, to je o samem postopku imenovanja sedanjega oziroma novega senata. Najprej lahko zelo odkrito rečem, da tega problema niti ne bi bilo, če ne bi to vodstvo KPK odstopilo sredi mandata in bi to svoje delo nadaljevalo. Zakaj so to storili, mi še sedaj ni jasno, še zlasti, ker moram reči, da tudi v Državnem zboru obstaja in je tudi že prej obstajala volja, da se nekatere sugestije, ki so bile podane, tudi implementirajo, in smo jih tudi že implementirali v zakonodaji. Nekateri pomembni zakoni so sprejeti, nekateri pa bodo v kratkem tudi sprejeti, in mislim, da obstaja večinska politična volja, da se te zadeve spremenijo. Se mi pa postavi vprašanje, ki je tudi v vsebini pisma, ki ga je predsednik države pisal predsedniku parlamenta in predsednici Vlade, glede članstva v političnih strankah. Tukaj moram reči, da nimam razčiščenih stvari v tem smislu, da ne bi smel biti nihče, ki je član te komisije, član politične stranke. Morda bi se omejitve nanašale na vodstva, na organe teh strank, nikakor pa se mi ne zdi in tudi ustavnosporno se mi zdi, da ne bi smeli biti člani te komisije tudi člani političnih strank. Imam občutek, kot da se ne zavedamo, da smo leta 1990 ali 1991, ko smo spreminjali sistem, uzakonili večstrankarsko demokracijo v državi. In smo rekli, da se politično delovanje odvija preko političnih strank, preko volitev v ta parlament. Kar nekaj takih stvari – recimo, razen pri vojski in policiji imamo možnost, da se ljudje politično udejstvujejo in so tudi formalno člani političnih strank. Celo v Sovi so lahko člani političnih strank, celo v nekaterih drugih takih službah, ki so lahko občutljive, in ne vidim razloga, zakaj bi morali tukaj dajati večji poudarek samo na to komisijo in s tem tvegati protiustavno pozicioniranje članov senata in tudi ostalih, ki delujejo v tem. Tako da mislim, da se moram strinjati z vsemi tistimi, ki ste ta problem izpostavili. Namreč, ali res želimo imeti na vseh funkcijah samo netopirje ali pa preračunljivce, ki danes kalkulirajo, kje bi bili, pa drugi dan ugotovijo, da če si politično sterilen, da imaš več možnosti, nekam greš. Mislim, da je tukaj bolj problem v tem, da ne znamo ločiti politike od profesionalnega dela. To je bolj problem. Zato osebno še vedno stojim na stališču, da je vsakemu človeku treba dati možnost, da se izkaže, in ne tako histerično, ko že a priori vsakega na nož sprejemamo, čim je politično kontaminiran. Zato še enkrat ponavljam, ali je to, da se nekdo opredeli ali, kot bi rekli na Primorskem, da ""ne jugla, da ni jugler"", ampak da ima svoje prepričanje, nujno hendikep. Mislim, da ne, ampak smo tudi s pomočjo medijev ustvarili tako pozicijo v tej državi, da vsako politično angažiranje nujno pomeni to, da si nekako pristranski in tako dalje. Čeprav poznam veliko ljudi, ki svoje profesionalno delo opravljajo kvalitetno, odgovorno, profesionalno, in nanje, na to njihovo delo politična opredelitev ne vpliva. Zato še enkrat ponavljam: zdi se mi, da je morda, če je kaj koristnega bilo v tej razpravi – ker bi morali samo to spoznanje, da politično angažiranje nujno ne pomeni, da si že a priori invaliden pri opravljanju nekaterih funkcij. Morda bi to veljalo za tiste, ki so opravljali nekatere pomembne funkcije, kot so predsedniki vlad, ministri ali kakšne druge take osebe, ki so imele za seboj že nekatere zadeve, in je težko kontrolirati tiste, s katerimi si deloval. Še zlasti v tem zadnjem primeru, ko, če kdo verjame ali pa ne, tega konkretnega gospoda, ki je sedaj na čelu te komisije, razen kolega Ficka nihče v stranki ni poznal. Za vse nas je bil čisto presenečenje, kot tudi za ostale. Še enkrat ponavljam, če kdo verjame ali ne verjame, da zase lahko povem, da ga nisem nikoli videl. Nikoli ni izstopal, nikoli ni govoril ne na kongresih ne na kakšnem drugem forumu ali pa organu stranke. Če se je odločil, da izstopi – mislim, da je to, vsaj zame, bolj odraz nekih javnih pritiskov kot pa neko delo, ki zahteva, da se mu aplavdira. Ne glede na to še enkrat ponavljam: mislim, da ima vsakdo pravico, da pokaže, česa je sposoben, in tudi gospodu Štefanecu želim, da bi demantiral vse tiste, ki v njegovo delo dvomimo. Če pa bo obratno, bom pa tudi sam verjetno spremenil to mnenje. Vendar še enkrat ponavljam: samo članstvo v politični stranki ni nujno hendikep za kvalitetno opravljanje svoje funkcije. In še nekaj. To, ali imamo v primerljivih državah v Evropi take in podobne organe, ali se imenuje komisija, ali je to urad, ali je to pozicionirano na ministrstvu, ali je to parlamentarni organ, ali je to kakšen drugi – to sploh ni tako bistveno. Bolj je problem v tem, da te organe in tudi pri nas to komisijo potrebujemo. Zakaj? Zato, ker je korupcija družbeni problem in zlo te družbe. Če bi imeli stvari morda drugače urejene, takšnega organa morda ne bi potrebovali, ne zdi se mi pa smotrno, da se prenaša nekatere pristojnosti na Računsko sodišče, ker Računsko sodišče konkretno z zasebnimi financami ali pa s premoženjem res nima nič opravka. Naj zaključim. Mislim, da je treba priti do dopolnitve, dopolnjene zakonodaje, ki bo v veliki meri odpravila te dileme, ki so bile danes v teh razpravah izpostavljene. Hvala."
9,ParlaMint-SI_2009-07-16-SDZ5-Izredna-11.u210,OTHER,-1.0,2009-07-16,0.013940554112195969,"No, saj tukaj se ne pojavlja drugo vprašanje kot to, ali zaradi navedb gospoda Jerovška ne bi bilo treba zapreti te seje za javnost, kajti s takšnimi kvalifikacijami, kot je tukaj opisoval, kaj naj bi se dogajalo, je pa res mogoče prišlo komu na um, da se dogaja kaj nesprejemljivega, kaj zarotniškega, kaj, kar naj bi bilo škodljivo. Ne, gospod Jerovšek, nič takšnega se ni dogajalo ne prej ne zdaj, ste pa zadnji, ki bi lahko se postavljal v bran tej državi ali tem obrambnem ministrstvu, ali tej vojski, res zadnji. Kajti, dokler ne boste, ker vidim vašo ogorčenost samo v tem, da zagovarjate nekatere, ki so zraven že 20 let pri nekaterih poslih na tem področju. Pridite s podatki, povejte, zakaj to počnete."
9,ParlaMint-SI_2009-07-15-SDZ5-Redna-08.u170,OTHER,-1.0,2009-07-15,0.003793989773839712,"Hvala lepa za besedo. Spoštovani kolegi in kolegice. Dejstvo je, da v slovenski poosamosvojitveni zgodovini ne pomnimo primera tako obsežnega brezobzirnega in neizprosnega političnega in medijskega linča politične osebnosti, kot smo ga spremljali v zadnjih tednih v primeru Golobič. Na relativno nepomembni vsebini zamolčanja 10% deleža v zasebnem podjetju pred, poudarjam mediji in javnostjo, je bila zgrajena zgodba odstranitve in krutega obračuna s politikom, ki je očitno trn v peti mnogim; posameznikom, politični konkurenci in številnim lobijem. Od tu prav gotovo izvirajo mnogi motivi za podpihovanje in potenciranje njegove napake, ki pa so presegli vse meje zdravega razuma in sorazmernosti. Naj vas zato spomnim in to ne zaradi opravičevanja ali izmikanja od problemov, pač pa zaradi sorazmernosti in primerjanja teže zadev na nekatere velike afere in zgodbe iz preteklosti, kot so: nikoli zaključena in raziskana afera s prodajo orožja - mater vseh afer, oškodovanja pri gradnji slovenskih bolnišnic, nepravilnosti in neracionalnosti pri gradnji avtocest, pri nakupu patrij, prodaji Mercatorja in s tem povezanega osvajanja medijskega prostora, neracionalne in škodljive poteze na področju energetike. Na primer samo zaradi zavlačevanja pri izdaji dovoljenja za gradnjo šestega bloka termoelektrarne Šoštanj s strani bivšega ministra Vizjaka je nastalo po oceni 200 milijonov podražite. Odprto ostaja vprašanje, čemu in zakaj 21 milijonski kredit dravskih elektrarn mariborski škofiji. Vsem so znane razpredene mreže in vpliv nekega podjetja s področja klima naprav, pa prikrivanje gradnje nove stavbe Ministrstva za notranje zadeve v vrednosti 60 milijonov evrov brez javnega razpisa, ki si ga je privoščil Dragutin Mate. Ali pa velikanske škode, ki so nastale v številnih podjetjih zaradi politično nastavljenih direktorjev, kot to velja za Lovšinovo Interevropo, Palomo, Hit, Luko Koper, Petrol in tako dalje. Milijoni evrov izgubljenih, zapravljenih, ukradenih. Oškodovanja, goljufije, poneverbe, prikrivanja, korupcija. To ni iskanje izgovora za primer Golobič, a vendarle med njimi obstajajo velikanske razlike. Pri tem je treba vedeti vsaj troje. Zaradi prikritja lastniškega deleža zgolj medijem niso utrpeli država in njeni državljani nobene škode. Nič ni bilo ukradeno. Za tem ni nobene goljufije, nobene poneverbe. Ultra v času njegovega opravljanja javne funkcije ni sklepala poslov z državo. Pri Ultri gre za zasebno podjetje, kjer si nihče ni na tajkunski način prilastil državnega premoženja, saj so vse, kar so ustvarili, naredili z lastnim delom, znanjem, raziskavami mlade in prodorne ekipe. Golobič ni v ničemer kršil zakonodaje, saj je svoj delež korektno prijavil tam, kot to zahtevajo pravila. Torej v prijavi premoženja protikorupcijski komisiji in pristojnim davčnim organom. V medijskem linču zoper Gregorja Golobiča prav gotovo prednjači nacionalna RTV in ni težko ugotoviti, zakaj. Iz maščevanja. Zato, ker smo v stranki Zares najbolj glasno in argumentirano opozarjali na nepravilnosti in zapravljivosti pri porabi finančnih sredstev ter izpostavljali odgovornost vodilnih na RTV. Ali je normalno, da se v oddaji Odmevi, dan pred današnjo razpravo v Državnem zboru, pojavi in komentira zadeve Ultra, krediti, Golobič, odgovorni urednik informativnega programa televizije, kot da smo v vojnem stanju ali izrednih razmerah? Ob tem pa se obenem izogiba odgovornosti zaradi neobjave popravka na zahtevo Ultre in globe, ki mu jo je za to izrekel medijski inšpektor. Vrhunec pa je blatenje in zlonamerno obtoževanje doseglo prav s predlogom za uvedbo parlamentarne preiskovalne komisije, saj v njej predlagatelji skušajo slediti izključno političnim interesom in izrabljanju instituta parlamentarne preiskave. Pravi namen ni v raziskavi spornih zadev, javnega pomena in ugotavljanju dejanskega stanja, ki bo podlaga za ugotavljanje odgovornosti, pač pa le gonja proti Gregorju Golobiču. Parlamentarna preiskovalna komisija se bo namreč prvič lotila izključno posameznika, nosilca funkcije in ne predmeta. Torej javnega pomena. Zato želimo opozoriti na strokovno mnenje enega od ustavnih sodnikov, ki je zapisal, da politično in kazensko preganjanje nosilcev javnih funkcij ne sme in ne more biti namen parlamentarne preiskave in da so ključna vprašanja preiskave namen, predmet in meje, znotraj katerih poteka, da ostane legitimna in da se ne spremeni izključno v politični proces preganjanja nasprotnikov. Prvotno vložena zahteva za parlamentarno preiskavo je bila po oceni stranke Zares bolj politični pamflet kot resna zahteva. Naslednje kaže tudi opozorilo Zakonodajno-pravne službe, ki je opozorila, da predmet preiskave ne more biti oblikovan kategorično, ampak pogojno in da je treba stopnjo suma o morebitnih nepravilnostih skozi preiskavo šele dokazati. Tako pa so predlagatelji v predmetu preiskave že vnaprej izrekli politično sodbo, do katere bi lahko prišli šele po opravljeni preiskavi. Pripravljeni so bili posegati tudi v pristojnosti Vlade in drugih organov državne uprave, na primer Davčne uprave. Vtikali so se v postopek sprejemanja odločitev na Vladi in na samo vsebino odločitve ter ugotavljali, ali je nosilec javne funkcije utajeval davke, kar je v izrecnem nasprotju z ustavnim načelom delitve oblasti. V poslanski skupini Zares imamo pomisleke, ali zahteva presega meje parlamentarne preiskave. Gre za vprašanje, do kod sega preiskovalna pravica komisije v okviru predmeta preiskave. Temeljno vprašanje je, ali so vse v zahtevi omenjene zadeve javnega pomena, ali je dopustno, da preiskava zajema tudi zadeve, ki so povsem osebne oziroma zasebne narave in javnega interesa ne zadevajo in ne zadevajo družbe v celoti. Da ne omenjamo, da se nam, glede na to, da je Gregor Golobič nosilec javne funkcije zelo kratek čas in da doslej ni bil nosilec javne funkcije, zastavlja vprašanje, kako daleč nazaj lahko sega preiskava. V Poslanski skupini Zares opozarjamo tudi, da je izvajanje nalog različnih vej oblasti ločeno. V razmerju do preiskovanca mora Državni zbor upoštevati ustavni zakonski položaj nosilca funkcije in ne sme opravljati preiskave v zadevah, ki presegajo pristojnosti Državnega zbora. Pri tem opozarjamo tudi na mnenje informacijske pooblaščenke, ki ga je izrekla v intervjuju za Delo. Citiram: ""Odločba Ustavnega sodišča o sorazmernosti mi je dala misliti. Strinjam se, da ima javnost pravico vedeti, koliko je funkcionar zaslužil, ali le med opravljanjem mandata. Kaj je delal in koliko zaslužil pred državno službo, je njegova zasebnost. Meja za javnost premoženja nastopi z dnem izvolitve in ugasne s koncem mandata. V tem primeru se globoko strinjam s priporočili ustavnih sodnikov."" Konec citata. Kljub vsemu pa smo v Poslanski skupini Zares veseli, da bo naš predsednik in minister Golobič vendarle dobil možnost, da pojasni svoje ravnanje, odgovori na obtožbe in dokaže vso nedolžnost glede številnih pavšalnih obtožb. Mi bomo to preiskavo omogočili in vemo zakaj, ker si želimo, da slovenska javnost končno izve, kaj je v tej zadevi res in kako daleč so šle manipulacije in laži pri diskreditaciji Gregorja Golobiča. Manipulacije, včasih anonimnih in redkeje znanih avtorjev, v zvezi z Ultro so se začele leta 2004 na razvpiti seji parlamenta brezobzirno in brez najmanjšega namena poiskati resnico, zato je čas, da se te laži nehajo in preiskovalna komisija daje možnost, da se to uresniči. To bo prvič, da se bodo morali obrekovalci soočiti s predsednikom naše stranke Gregorjem Golobičem in tega se že v naprej veselimo. Anonimni dopisi, s katerimi se je afera Ultra začela, so z zahtevo za parlamentarno preiskavo dobili svoje podpisnike. Saj vem, niso vsi poslanci, ki so podpisani pod zahtevo, sodelovali pri kreiranju teh lažnih dokumentov, za katere le še TV Slovenija, A kanal in SDS ne priznajo, da so falsifikati, a velja dejstvo, da so fabrikanti teh anonimk ter podpisniki te zahteve. Cinizem te politične geste, cinizem, ki je v samem temelju delovanja SDS, je v naši zgodbi prignan do absurdnosti. Ljudje so poskrbeli, da so falsificirani dokumenti prišli v nekatere medije, in se potrudili, da so ti mediji iz tega naredili senzacijo. Sedaj vzamejo to medijsko razvpitost tudi za temelj svoje zahteve po parlamentarni preiskavi. Kot rečeno, parlamentarna preiskava je namenjena ugotavljanju resnice. V tej zadevi se je v glavnem vrtela okrog vprašanja resnice in laži in je to še toliko bolj pomembno. A podpisniki so padli že na prvem izpitu in s tem pokazali svoje prave namene. Neresnice so zapisali kar v samo zahtevo za preiskavo. Tako trdijo, da se Golobič, kot pravijo, z odpiranjem poštnih nabiralnikov v davčnih oazah davkom veselo izogiba, pri čemer je javno znano, da Nizozemska ni nikakršna davčna oaza, ampak članica Evropske unije z Evropi prilagojeno zakonodajo. Poudariti pa moram tudi, da vsi tisti, ki Golobiču očitajo izogibanje davkom - in SDS v tem primeru ne navaja tega kot sum, pač pa že kot dejstvo -, niso navedli niti pol argumenta, na kakšen način naj bi se to zgodilo. Druga taka neresnična trditev je, da je Golobič solastništvo v podjetju Ultra Sum javnosti priznal šele potem, ko ga je ta ujela na laži. Da je Golobič solastnik, je bilo povedano na novinarski konferenci vodstva podjetja Ultra, ko noben medij te informacije še ni imel. Res je, da si je kasneje ena od medijskih hiš želela pripisati to informacijo kot uspeh raziskovalnega novinarstva. A šlo je le za slabo prikrivanje dejstva, da do Ultrine objave sami niso znali odkriti tega podatka, kljub temu, da so na Nizozemskem podatki o lastnikih podjetja za ceno enega evra in pol dostopni na internetu. Pa poglejmo, kaj tožniki očitajo Golobiču, česa ga sumijo. Na prvi pogled je presenetljivo, da ga obtožujejo stvari, ki so jih, ko so bili na oblasti, sami raziskali in niso odkrili nobene nepravilnosti. SDS bi rada preiskovala poslovanje Ultre z državnimi podjetji in morebitni klientelizem pri tem. A po poročanju časopisa Delo je Janševa Vlada leta 2005 naročila revizijo poslovanja Ultre z Mobitelom in Telekomom. Revizija ni odkrila nobenih nepravilnosti. Radi bi preiskovali tudi način, kako je Golobič lahko kupil kmetijsko zemljišče, ko ga sme kupiti le kmet. A znano je, da je SDS-ov minister Virant naročil inšpekcijski nadzor te zadeve. In ta nadzor ni odkril nobenih nepravilnosti. Očitek o izogibanju davkov v Republiki Sloveniji spada med tiste, ki jih je skoraj nemogoče komentirati. Ob vsem modrovanju o davkih na Nizozemskem in pri nas ni do danes še nihče ponudil niti na pol uporabne hipoteze, katerim davkom naj bi se Golobič izogibal oziroma katere bi moral plačevati, pa jih ni. Osebne davke se namreč plačuje po kraju bivanja, po domicilu in Golobič se dohodnini ne more izogniti za noben svoj prihodek, pa če ga ustvarja kjer koli v Evropski uniji. In ker podjetje Ultra Sum, nima prihodkov in torej tudi ne dobička si je težko izmisliti katerega davka naj bi se izognila Ultra. Ostaja tudi dejstvo, da so bile vse informacije o ustanovitvi podjetja Ultra Sum, vključno z lastniškimi deleži in lastniki, leta 2006 in 2007 posredovane Davčni upravi. V zvezi z ustanovitvijo podjetja Ultra Sum se tudi veliko govori o nameri prikrivanja lastništva in o poštnih nabiralnikih. Najprej bi rada rekla, da kdor želi prikrivati lastništvo, ne ustanavlja podjetij s svojim imenom v članicah Evropske unije, še posebej ne na Nizozemskem, kjer se lahko, kot sem že povedala, lastništvo ugotovi preko interneta s plačilom evra in pol pristojbine. Kdor hoče prikrivati, si izbere slamnatega moža ali pa žensko ali pa ustanovi podjetje res v kakšni davčni oazi ali eksotični državi, ki ne daje podatkov javnosti o lastnikih podjetij. Še nekaj argumentov v zvezi z obtožbami, ki so bile danes ponovljene. Podjetje Makro 5 in plačilo terjatve za Primorsko univerzo. Trditve, da je prejšnja vlada zavrnila zahtevek Makra 5, je lažna. Prejšnja vlada o tem ni nikoli sklepala, je pa v času prejšnje vlade bila sklenjena pogodba, ki je terjatev Makra 5 sploh vzpostavila. Po tej pogodbi so tekle visoke zamudne obresti in poplačilo terjatve je bil način s katerim se je preprečilo, da bi podjetje Makro 5 lahko unovčilo svojo terjatev z zasegom nepremičnine, ki jo je obnavljalo. Podjetje Makro 5 je opravljalo in končalo gradbena dela na hiši Golobiča v Vinjolah, mnogo, mnogo let, preden je prišlo do zapleta s Primorsko univerzo, še enkrat ponavljam, zakuhala prejšnja vlada, saj je ta vlada podpisala pogodbo s podjetjem Makro 5 in ne Gregor Golobič. Obtožba, da je Gregor Golobič neupravičeno pridobil status kmeta. Kot sem že povedala, je Golobič imel status kmeta ob nakupu zemljišča, ki je bilo takrat leta 1999, ali pa posestva, vredno približno sedanjih 53.000 evrov. Pridobil ga je v skladu z zakonom na podlagi odločbe, ki jo je izdala Upravna enota Sevnica. Potrdilo o statusu kmeta hranijo še v evidenci zadev. To je preiskoval tudi gospod Virant in ni našel nepravilnosti. Obtožba glede korupcije za pridobivanje slabo zavarovanih posojil pri NLB. Afera Ultra se je začela z anonimko, ki je navajala, da je Ultra pri NLB dobila preko 20 milijonov nezavarovanih kreditov. To sta zanikala Ultra in NLB. Kreditov je za 5,9 milijona evrov in vsi so zavarovani. A v SDS se s tem ne morejo sprijazniti in sedaj so, nihče ne ve, od kod, privlekli trditev, da so krediti slabo zavarovani. Za takšno trditev ne navajajo niti najmanjšega namiga, od kod dejstva, argumenti, podatki, dokumenti. Kot so zakoniti zastopniki Ultre javno izjavili na novinarski konferenci, so vsi trije krediti Ultre, najeti v letih 2002, 2006 in 2008 pri banki Zasavje, ki je del skupine NLB, ustrezno zavarovani z več različnimi instrumenti zavarovanja: zastavo terjatev do naročnika s cesijo, osebnimi poroštvi vodstva podjetja, solidarnim poroštvom družbe iz skupine Ultra, hipoteko nad nepremičninami Ultre in z bianco menicami. Ultrina kredita pri NLB banki Zasavje iz leta 2002 in 2006, v skupni vrednosti milijon 869 tisoč evrov, sta zavarovana z bianco menicami, solidarno poroštveno izjavo podjetja Talegro, osebnimi poroštvi vodstva Ultre ter s hipoteko nad poslovno stavbo Ultre v Zagorju, teniško dvorano in pripadajočim zemljiščem. Ultrin kredit pri NLB, Banki Zasavje, z decembra 2008, je v celotni višini milijon 990 tisoč evrov zavarovan z zastavo terjatev do naročnika, cesija, to je direktni prenos sredstev s strani naročnika na banko, solidarnim poroštvom družb iz skupine Ultra, bianco podpisanimi menicami ter s hipoteko na nepremičninah Ultre. Singapur. Zakoniti zastopniki družbe Ultra so javno izjavili, da niso imeli in nimajo nikakršnih povezav s katerokoli družbo iz Singapura. Ne vem, od kod te informacije. Morda so jih prinesli tisti, ki tja hodijo še vedno na račun nakupa indonezijskega premoga, ki je povzročil veliko škodo tako za državni proračun kot tudi za proračun Mestne Občine Ljubljana, kjer so še kako močno prisotne povezave tudi s člani SDS. Gregor Golobič nima s podjetjem Foleonica, o katerem ugibajo predlagatelji, da je povezano z Golobičem, in bi radi, ugotavljali njegovo lastništvo, popolnoma nič. Zakaj ustanovitev družbe Ultra Sum na Nizozemskem? Vprašanje se je velikokrat pojavilo. Zato ker je v letu 2005 zaradi sovražnega domačega slovenskega okolja v času vladavine vlade Janeza Janše nastala situacija, ko so poslovni partnerji Ultre v javnem sektorju, očitno v strahu pred takratno vlado, prekinjali in odpovedovali pogodbe. Kot je razvidno iz javno dostopnih objav, letno poročilo skupine Ultra in Finance, je ustanovitev družbe Ultra Sum pomenila začetek prenosa dejavnosti Ultre v tujino, torej širitev Ultrinih tehnologij in prestrukturiranje z vzpostavitvijo mednarodne mreže segmentno orientiranih podjetij. V tujino so šli tudi zaradi lažjega nastopa in prodora na mednarodne trge. Nizozemska je bila nedvomno v tem smislu bolje pripravljena takrat v času vlade Janeza Janše za investitorje in je bila bližje finančnim globalnim trgom. In še v zvezi s povezovanjem predsednika države Danila Türka z iskanjem podatkov na sodišču. Izkazalo se je in dejstvo je, da je zaznamek oziroma iskanje podatka povezan s predsednikom sodišča, ne s predsednikom države. In gospa Mojca, ki je navedena, je uslužbenka na sodišču. To je bilo danes poslano tudi časopisu Žurnal, ki pa žal iz nam neznanih razlogov popravka ni objavil, tako kot ga tudi ni televizija v številnih primerih. Za zaključek naj povem, da v Poslanski skupini Zares menimo, da ta preiskava ni bila sprožena z namenom, da se najde resnica. Njen namen je nadaljevanje diskreditacije Gregorja Golobiča kot politika, ki ga SDS že od leta 2004 ocenjuje za največjo grožnjo na slovenskem političnem prizorišču. V Zares se bomo skupaj s koalicijskimi partnerji potrudili, da se ta namen izjalovi in da tokrat vendarle zmaga resnica. Za Zares je to obveza, za Slovenijo pa potreba."
