topic,speech_id,party,sentiment,speech_date,prob,speech
0,ParlaMint-SI_2013-04-02-SDZ6-Redna-12.u22,SDS,0.9267578125,2013-04-02,0.9901514649391174,"Spoštovani predsednik, predsednica Vlade z ministri, kolegice in kolegi! Pred nami je zakon o ratifikaciji hrvaške pristopne pogodbe z državami Evropske unije. Zakon bo Poslanska skupina SDS podprla. V Poslanski skupini se veselimo uspešnega zaključka pristopnih pogajanj, saj smo širitev Evropske unije na Hrvaško in države zahodnega Balkana vedno podpirali. Zavedamo se, da je evropska perspektiva sleherne države tega območja zagotovilo razvoja, demokracije in obet stabilnosti celotne regije in Evrope. Slovenijo in Hrvaško so vedno povezovale enake vrednote, prav tako nas spremljajo in povezujejo podobne zgodovinske izkušnje. Zato je popolnoma pričakovano, da bo z nekajletnim zamikom tudi Hrvaška postala del iste asociacije. Pogajanje in premagovanje pogajalskih ovir je bilo dolgo in naporno, Slovenija pa država, ki so se jo pogajalska izhodišča najbolj vitalno dotikala. Kljub temu smo ohranili dovolj kooperativno in tolerantno držo, čeprav se zdi, da je Hrvaška včasih preizkušala našo pogajalsko vztrajnost. Ob zaključku pogajanj smo si v poslanski skupini želeli, da bi bila Republika Slovenija med prvimi državami z ratificirano pogodbo, želeli smo, da ne bi bilo ovir, ki bi preprečevale naš dober namen. To bi bilo logično nadaljevanje vedno pristnih sosedskih stikov in skozi stoletja nikoli skaljenih prijateljskih odnosov med slovenskim in hrvaškim narodom. Slovenija in Hrvaška ter naši ljudje so svetel vzor dveh sosed, ki se nikoli v zgodovini nista zapletli v medsebojne vojne ali spopade, kar je redek in izjemen primer med sosedi v evropski zgodovini. Med nami nikoli ni bilo velikih razpok. V okviru institucij in držav, kjer nam je bilo v preteklosti usojeno skupaj živeti, so slovenski in hrvaški predstavniki vedno dobro sodelovali, naj je šlo za politike, vojake ali umetnike. Naj navedem le sodelovanje med poslanskima kluboma v dunajskem parlamentu pod vodstvom Antona Korošca in Anteja Trumbića. Medsebojno pa sta se vedno oplajali tudi naši kulturi. Odličen dokaz je delo Augusta Šenoe Nagelj s pesnikovega groba, ki priča o izrednem spoštovanju in vplivu Prešerna na hrvaško književnost. Slovenija in Hrvaška živita in spoštujeta Prešernov sen, da ne vrag, le sosed bo mejak. To posebej poudarjamo, ker naj bo to temelj za bodoče še bolj tesne odnose obeh držav znotraj Evropske unije. Žal je za prednostno ratifikacijo pogodbe v Državnem zboru obstajala ovira, ki se ji reče pooblastila za tožbe in zahtevke deviznih varčevalcev Ljubljanske banke, ki so predstavljali poskus negiranja ratificirane mednarodne pogodbe o sukcesiji. Spoštovani! S tega mesta je treba čestitati Vladi in premierju Janezu Janši, ki je v politično obremenjenem času skupaj s hrvaškim kolegom Zoranom Milanovićem dosegel rešitev, zapisano v memorandumu o vprašanju Ljubljanske banke. S tem so bile odstranjene ovire za ratifikacijo pogodbe. Zato v Poslanski skupini SDS današnje prisotnosti najvišjih političnih predstavnikov Republike Hrvaške v Državnem zboru, ki jih ob tej priložnosti pozdravljam, ne vidimo samo kot prisotnost ob slovesnem ratifikacijskem zaključku, ampak jo jemljemo tudi kot zavezo, da bo načelo pacta sunt servanda vedno spoštovano in bo pogled obeh držav usmerjen v načrtovanje prihodnosti. Današnja potrditev pogodbe v Državnem zboru je torej skupna zmaga v eni zadnjih etap hrvaškega pogajalskega džira, ki se bo s članstvom Republike Hrvaške končal 1. julija 2013. Verjamemo, da je to tudi začetek še trdnejšega zavezništva, sodelovanja in prijateljstva obeh držav znotraj Evropske unije. Članstvo obeh držav bo zelo koristno za gospodarstvi in državljane obeh držav in bo imelo številne pozitivne posledice na vseh področjih. V poslanski skupini smo prepričani, da bosta odslej obe državi skupaj pomagali v skupno družino držav Evropske unije pripeljati še države zahodnega Balkana, ki si za to prizadevajo. Še enkrat, veselimo se sodelovanja v okviru Evropske unije in Republiki Hrvaški ob izpolnitvi pogojev članstva in vstopu čestitamo. Hvala."
0,ParlaMint-SI_2016-06-08-SDZ7-Izredna-33.u6,SDS,0.794921875,2016-06-08,0.9941367506980896,"Hvala za besedo, gospod predsednik. Spoštovani poslanke in poslanci, predsednik Vlade, ministri, spoštovani predsednik Skupščine Črne gore! V Slovenski demokratski stranki bomo z veseljem prispevali svoje ključne glasove, brez katerih ne bi bilo dvotretjinske večine, in podprli vstop Črne gore v zvezo Nato. To bo že druga balkanska država, ki se pridružuje temu zavezništvu in s tem zveza Nato krepi svoje južno krilo in pomembno prispeva k miru v regiji. Naj povem, da je vstop Črne gore na nek način tudi dosežek Republike Slovenije, ki zadnja štiri leta mentorira to državo ob vstopu, svetuje tako na obrambnem področju, svetovala je tudi pri transformaciji črnogorske vojske. Črna gora vstopa v zavezništvo v zelo kočljivem obdobju, v času, ko zavezništvo pestijo predvsem trije problemi oziroma tri zunanje grožnje: agresivna ruska politika, teroristična skupina Daesh in iranski raketni program. Zavezništvo, kdor ga spremlja, lahko vidi, da je v novi fazi transformacije. Transformacije, ki se zopet vrača na sam izvor tega zavezništva, to pa je kolektivna obramba. Zadnja resna vojaška akcija zveze Nato je bilo posredovanje v Afganistanu. Kdorkoli govori, da je zveza Nato destabilizirala Sirijo, da je destabilizirala Irak, da je destabilizirala tudi Iran, bodisi nima pojma o čem govori bodisi ne ve kaj to zavezništvo počne. Vrednote kot so svoboda, demokracija in pravna država so skupne vrednote nam vsem. To so tudi vrednote zavezništva, ki se vrača v svoje poslanstvo 28 za 28. Skratka, v prvi vrsti zveze Nato je zopet kolektivna obramba, krepitev vojaških zmogljivosti, ne za ekspedicijsko delovanje, kot nekateri govorijo, ampak za tisto, ker je ključno za samoobrambo, za pomoč eni državi članici, kot pravi 5. člen zveze Nato, kajti napad na eno državo je napad na vse. Slovenija je svoj delež pri tem, ko je bila kontaktna ambasada za vstop Črne gore v zavezništvo, izpolnila in mislim, da ga je izpolnila tako kot je treba, lahko rečemo, profesionalno. Pri tem pa bi rad opozoril tudi na drugo državo, prav tako na Balkanu, ki je predvsem žrtev svojega imena, ki je žrtev tujih politik in je nekako izgubila zagon tudi v fazi priključevanja zavezništvu zveze Nato, in to je Makedonija. Po zaprtju balkanske migrantske poti je Makedonija država, ki nosi in je nosila največje breme. Na to sem opozoril tudi teden nazaj v Tirani na parlamentarni skupščini zveze Nato, da moramo politiko odprtih vrat, ki je ena izmed sedmih točk, ki so ključne za pogovore v Varšavi na vrhu zveze Nato, ki bo 8. in 9. julija, dve leti po Walesu, odpreti in govoriti. Tudi vprašanje Gruzije, vprašanje Švedske in Finske kot partnerskih držav. Vse to je potrebno za krepitev lastne varnosti in za krepite lastnih zmogljivosti. Slovenija bo še naprej resen partner zveze Nato, zato moramo pa seveda največ storiti sami, ne samo govoriti o krepitvi skupnih zmogljivosti, ampak izpostaviti, predvsem pa od besed, ki jih je bilo v tem parlamentu že veliko, preiti k dejanjem, h krepitvi lastnih zmogljivosti, h krepitvi Slovenske vojske. Tukaj naj izkoristim svoj apel na predsednika Vlade in finančnega ministra, ki sta ključni figuri v tem postopku, da končno dvignemo obrambni proračun in da okrepimo Slovensko vojsko, ki je tako kadrovsko kot tudi materialno podhranjena. Čas je pravi, kajti grožnje so največje po hladni vojni, to je prva točka. In druga točka, slovenska javnost je pripravljena in odobrava zvišanje obrambnega proračuna. V Slovenski demokratski stranki bomo glasovali za. Črni gori pa želim uspešno delo v zavezništvu in v boju za skupne vrednote. Hvala lepa."
0,ParlaMint-SI_2015-03-09-SDZ7-Redna-05.u62,SDS,0.73486328125,2015-03-09,0.39835917949676514,"Spoštovani! Ena od temeljnih vrednot Slovenske demokratske stranke je domoljubje. SDS je tista politična stranka, ki je v slovenskem političnem prostoru prisotna že od samega začetka samostojne Republike Slovenije. Tako smo pomembno prispevali k osamosvojitvi Republike Slovenije, poleg smo bili, ko so jo priznale ostale države. SDS se je skozi celotno zgodovino zavzemala za razvoj Republike Slovenije in s tem za blaginjo državljank in državljanov. Konstruktivno smo sodelovali pri vključevanju Slovenije v Evropsko unijo in zvezo Nato. Uspešno smo vodili vlado v mandatu 2004–2008 in v tem času tudi predsedovali Evropski uniji. Da se je Slovenija lahko razvila do te mere in aktivno samostojno vstopila v mednarodni politični prostor kot suverena država, je bilo ključno, da smo se osamosvojili. Slovenska demokratska stranka je stranka, ki temelji na slovenski pomladi, saj je to obdobje zgodovine slovenskega naroda za nas najpomembnejše. Takratne oblasti SFRJ so se na vso moč trudile, da bi zatrle osamosvojitev Slovenije, že preden je do tega sploh prišlo. Ker jim to ni uspelo, so se na novonastalo državo spravile z vojaško agresijo. Tako smo bili v Sloveniji priče desetdnevni vojni, v kateri pa smo Slovenke in Slovenci uspešno ubranili našo novo državo. V Slovenski demokratski stranki menimo, da se premalo zavedamo tega poglavja slovenske zgodovine, zato pozdravljamo vsak predlog, ki gre v smeri večjega ozaveščanja državljank in državljanov o dogodkih v tem pomembnem obdobju. Zato v SDS pozdravljamo predlog poslanca Marjana Dolinška, da 25. oktober obeležimo kot državni praznik, in sicer dan suverenosti, ko je iz Slovenije odšel zadnji vojak JLA. Žal pa ugotavljamo, da je veliko njihovih privržencev še vedno v Sloveniji. Ti se dnevno trudijo za rehabilitacijo JLA in agresije na Slovenijo. Vendar je to tema za kakšno drugo razpravo. Danes je pred nami predlog praznika, ki je Slovence povezal in združil. Upamo, da ga bomo v takem duhu praznovali tudi v prihodnje. Zaradi tega bomo v Slovenski demokratski stranki predlog podprli. Pri tem pa je pomembno, da to ne bo le praznik na papirju, ampak bo dejansko dan, namenjen spominu in obeležitvi dneva, ki po mnenju državljank in državljanov Republike Slovenije pomeni konec osamosvojitvenega procesa. Srečno!"
0,ParlaMint-SI_2009-05-25-SDZ5-Redna-06.u78,SDS,-1.0,2009-05-25,0.991696298122406,"Hvala lepa za besedo. Žal je moja prva ugotovitev ta, da karkoli predlagamo v Slovenski demokratski stranki, ne dobimo pravih in tehtnih obrazložitev, zakaj naš predlog ni sprejemljiv. Tudi danes pri vsebini našega predloga dobivamo enake vsebinske odgovore. Meni je izredno žal, da v petek na petnajst ur dolgi seji, kjer smo obravnavali šest predlogov vsebine naših zakonov, niti eden ni bil sprejemljiv. Pa vsaj enega, ki nič ne stane, bi lahko sprejeli. Pa tudi tega niste. Tudi tega danes, pod katerega vsebino predloga se je podpisal naš poslanski kolega Robi Hrovat, utemeljujete, da si v Slovenski demokratski stranki, pa še v kateri drugi, nabiramo politične točke. Veste, to so tako enostavne obrazložitve in utemeljitve, ki ne zdržijo več, in jaz sem prepričan, da bodo to Slovenke in Slovenci spoznali. Naš namen nikakor ni bil v tem. Naš namen je bil, da bi vsaj tukaj in v tem času danes pokazali čut solidarnosti. Saj obrazložitev s strani Vlade na nek način zdrži, zdrži v tistem strokovnem delu, kjer nam Vlada oziroma pristojno ministrstvo za delo obrazloži, kakšen je sistem, iz katerega se pravzaprav črpajo pokojnine. Vse to razumemo. Ne razumemo pa, da tukaj pri tej vsebini nimamo, in tudi Vlada ne, koalicija seveda temu sledi, tega čuta solidarnosti, pa ne bom izrekel ""ubogega kmeta"", ker se mi zdi, da je ta ubogi slovenski kmet verjetno v nekih pogledih bistveno več kot ""bogi"", mi je pa žal, da smo nekateri, poslanke in poslanci, pod vprašajem, da želimo tudi biti ubogi, ker tega ubogega kmeta ne razumemo. Za dva tisoč ljudi gre, za dva tisoč teh pokojnin, s katerimi bi resnično pripomogli k tistemu, kar je v preteklosti bilo nepošteno, nepravilno. Ni bilo pošteno do slovenskega kmeta, tistega, ki ga je čas po vojni dobesedno teptal, in ga morda tepta še danes. Slovenska demokratska stranka v tem smislu skuša popraviti vsebino na tem področju. S strani Vlade smo slišali obrazložitev, da Vlada oziroma Ministrstvo za delo pripravlja študijo. Zanima me, koliko ta študija stane. Ker če ta študija stane toliko, kolikor bi na letni ravni bilo potrebno, da bi teh 227 evrov kmečke pokojnine zadostovalo za tistih 2.000 pokojnin in bi ljudem omogočili vsaj v teh kriznih časih tudi dostojnejše življenje. Saj so v preteklosti bile temu kmetu dane neke ugodnosti - kakšne ugodnosti pa? Da je morda kupil kakšno mehanizacijo pod nekimi ugodnejšimi pogoji, da so trgovci manj zaslužili, zaslužili so pa vsi drugi posredniki in spet na račun tega ubogega kmeta, ki se je skušal posodobiti, a je kaj hitro ugotovil, da ga je tisto, kar je bilo kot, pod narekovaji, ""nekaj ugodnejšega"", stalo bistveno več, kot če bi kupil pod normalnimi pogoji. Občutek imam, da so ukrepi Vlade usmerjeni k tako imenovanemu plačevanju nedela. To ni dobro. Resnično ni dobro. V Slovenski demokratski stranki sledimo ljudem, ki nas kličejo, ""pa dajte na tem področju kaj narediti, če sedanja vlada tega ni pripravljena, ker se ukvarja z mnogimi drugimi stvarmi, ki niso tako pomembne, če je za nekatere resorne ministre, ki vodijo in so člani Vlade, danes pomembnejše to, da se borijo za to, ali bo njihova možnost dobiti stolček v Evropskem parlamentu ali bi raje bili aktivni na svojem področju v Sloveniji."" Mislim, da je preveč izmikanja in preveč ohlapnih obrazložitev, ki jim ne moremo verjeti. Izrečenega je preveč, da bi ponovno nasedli temu, da predlog zakona, ki ga predlagamo, ni sprejemljiv zaradi tega, ker ni sistemski, ker temelji na tem, da pridobivamo politične točke, in tako dalje. Veliko nas je v tem parlamentu slovenskih ""pubecov"" in ""deklin"", ki smo preživljali svojo mladost med slovenskim kmetstvom. In morda tudi zaradi tega malo več čustvenega naboja, ki pa ni nič odveč, če ga poslanec ali poslanka ima, ko obravnava konkreten predlog za izboljšanje stanja nekega zakona. Jaz si le želim, da bi na tem področju bilo malo več razumevanja in da ne bi vsak naš predlog, ki je še tako dober in domišljen, usklajen tudi z evropskimi državami, bil povožen z obrazložitvijo: ""Vi si nabirate politične točke. Zakaj pa tega niste storili že v preteklosti, imeli ste štiri leta vlado, pa niste storili."" Nekateri celo povedo: ""Niste nič storili."" Veste, garali smo in garali bomo tudi naprej, ne glede na to, kakšne bodo vaše obrazložitve, kajti ljudje od nas zahtevajo in terjajo, da takšne predloge, takšne vsebine predlagamo. Smo jih, jih vlagamo in jih bomo vlagali tudi v prihodnje. To je naše poslanstvo in tega se zavedamo. In če je obdobje po vojni zaznamovala ena zgodba in so jo kmetje preživeli, in ta zgodba je bila ""Moj ata, socialistični kulak,"" prenesena v današnji čas bi se lahko imenovala ""Moj ata, kapitalistični tajkun""."
0,ParlaMint-SI_2016-02-22-SDZ7-Izredna-28.u20,SDS,-1.0,2016-02-22,0.2555159032344818,"Hvala še enkrat za besedo. Vsem še enkrat prav lep pozdrav! Zdaj je vse, ki spremljajo to sejo Državnega zbora in jim je kaj za domovino Slovenijo, najbrž že ne samo strah, ampak pošteno groza. Kajti, kaj se dogaja? Vlada očitno noče dati informacij. Vlada torej informacije zadržuje in s tem povzroča sama vzdušje strahu in povzroča radikalizacijo Slovenije. Točno tisto kar, paradoksalno, Vlada in njena koalicija pripisujeta nekomu drugemu. Sami isto delate. Zaradi tega, ker največ k temu pripomore nevednost in strah. Ljudje čutijo, da je nekaj narobe, ne vedo pa, kaj jih čaka. Če je bilo kaj namen te seje, je bilo to, da bi se tukaj na seji vendarle seznanili vsaj z okvirom načrta oziroma načrtov, ki jih ima Vlada za soočenje z migrantsko krizo. Očitno od tega ne bo nič. In to ni prav, gospe in gospodje, taka seja bi morala biti že zdavnaj, na predlog Vlade, ne na predlog moje komisije. Na predlog Vlade bi morala biti. Kajti dolžnost Vlade bi bila, da informira vsaj parlament – trdim pa, da v največji možni meri tudi javnost – s tem, kaj pripravlja, kaj ocenjuje, kako načrtuje nadaljnje poteze. Tukaj gre za najbolj odgovorno, za najbolj usodno zadevo od osamosvojitve naprej za državo Slovenijo. Sami ste rekli – za demokratično družbi bi bilo to, kar predlagamo v sklepih, samoumevno. Ampak paradoksalno, to, kar se je do zdaj zgodilo na tej seji, je najboljši dokaz, kako nujna sta ta dva sklepa, pa ne samo, da se sprejmeta, ampak da se tudi uresničita. In da se uresničujeta vedno znova, da je treba ljudem naliti čistega vina, da ste dolžni dati ljudem informacije in da ste dolžni dati informacije parlamentu. Gospodje in gospe z Vlade, to kar počnete, oprostite, je škandal in je tudi protiustavno, kajti v ustavi in v slovenskem pravnem redu, utemeljenem na ustavi jasno piše, da ima parlament kontrolno funkcijo, v okviru kontrolne funkcije pa ima pravico izvedeti vse, kar je pomembnega za katerokoli področje družbenega življenja, zato da pač lahko odloča. Vsako delovno telo ima po poslovniku in ustavi pravico, da pride do podatkov, ki jih potrebuje za svoje delo. To seveda velja tudi za Komisijo za nadzor obveščevalnih in varnostnih služb. Izvršilna veja oblasti jim jih je dolžna dati, dolžna, gospe in gospodje. Vprašanje je samo, ali jih da javno ali jih pa da na neki zaprti seji, ob tem da seveda zahteva od vseh, ki so s podatki seznanjeni, da dosledno spoštujejo zvezo molčečnosti. Samo to je lahko razlika, ne pa, da kar reče, ""nas na sejo ne bo, to ni naša pristojnost, baš nas briga"". Oprostite, take oblasti nihče ne rabi. Slovenija pa prav zagotovo ne, ker to ni več demokracija, to je nekaj čisto drugega, to je zloraba demokratičnih institucij za pač neko oblast. V čem je pravzaprav problem? Temeljni problem, sem trdno prepričan, je v tem, da taki načrti, kot jih je napovedal minister Erjavec, najbrž niti ne obstajajo, če pa obstajajo, gre pa kvečjemu za kakšnega, ki se počasi stopnjuje, in Vladi je rahlo nerodno to priznati. In zaradi tega s tem nikakor noče seznaniti Državnega zbora, kaj šele delovnih teles. In takoj uganem, v čem je ta temeljni problem. Če je kdo razumel sporočilo, ki so ga dali na ljudski vstaji v Šenčurju, je bilo jasno. Mi ne želimo nobenih ilegalnih migrantov, želimo živeti varno in s spoštovanjem človekovih pravic in osebne integritete. Samo to, najmanjšega ekscesa ni bilo. Kdorkoli tem ljudem poskuša karkoli podtakniti [[…]]Niti enega najmanjšega poziva k nasilju ali pa kaj šele kaj takega. Bilo je veličastno, ker je bilo tako lepo, ker je bilo na nek način veselo in ljudje niso zahtevali nič drugega kot spoštovanje ustave. Tiste, gospe in gospodje, ki jo vi tukaj kršite zaradi tega, ker ljudem nočete dati informacij in jih nočete dati na neki zaprti seji parlamenta oziroma njegovim delovnim telesom. V čemu je torej problem? Ja v tem, da očitno se začnejo pričakovanja ljudi tam, kjer se najbrž tile načrti Vlade končajo. Kaj je treba narediti? To je jasno vsakemu državljanu, samo vladam z našo na čelu v Sloveniji očitno še ni jasno, pa evropskim institucijam, da je treba migrantski tok presekati, da je treba presejati to, kar je prišlo, pogledati, kaj je lahko varnostni problem, varnostne probleme razrešiti in omogočiti vsem, da ljudje spet varno živijo. Veste, kaj je Churchill rekel nekoč že zdavnaj? ""Obstaja samo tista država in tista mednarodna skupnost, ki lahko obrani svoje meje."" V tem trenutku, torej po tej maksimi Churchilla ne obstaja ne Evropska unija ne Slovenija, kajti ne ena ne druga ne brani svojih meja. Zdaj je samo vprašanje, kako, in tukaj se odpira naslednji problem. Treba je pravočasno, gospe in gospodje, predvideti stvari. Če bi poslušali vse tisto, kar sem vam govoril celo jesen [[…]]In zato nočem niti slišati več izjave, ki smo jo parkrat slišati, tudi v zadnjih mesecih, ""joj, smo presenečeni"". Ja kaj ste presenečeni – po dnevih je bilo napovedano, kaj se bo dogajalo, ne se hecati! Se pravi, gre za to, da se pravočasno pripraviš, kajti če se pravočasno pripraviš, ni treba poseči po manj dobrih, po bolj radikalnih, po bolj nasilnih, če hočete, ukrepih. Če bi se pravočasno začelo postavljati neko ograjo, če bi se pravočasno razglasilo zaporo, če bi se dosledno izvajalo schengen, potem ne bi preko Slovenije topotalo pol milijona ilegalnih migrantov, potem nam ne bi Avstrijci ta trenutek postavljali 1500 vojakov na mejo, potem nam Avstrijci ne bi ta hip gradili tam meje za ograjo. Jaz sem napovedal, da se bo to dogajalo, ste tukaj rekli, ""ne, to pa ni res, saj so rekli, samo 3,7 kilometra bodo postavili tam zaradi te …"" Ja, seveda, dobro jutro. Koliko je nazaj to, ko smo o tem govorili? Dva meseca, nekaj takšnega? In ste spet presenečeni. Pa je bilo vse to objavljeno na njihovih spletnih straneh, vojska je že objavila, katere enote bodo prestavili. Ker pri njih to delajo kar zelo odprto. Zdaj pa se gledate, kako da se je to zgodilo. Slovenija se je znašla v nemogoči situaciji. A veste, s čim se mi v resnici soočamo? Da evropske institucije ne delujejo, ali pa vsaj ne delujejo trezno, če sem zelo diplomatski, pa sem zdaj na enega zelo konkretnega mislil. Ampak problem tega je, da se nanje ni mogoče zanesti in tudi ne slepo poslušati, kaj se tam govori. Mi se moramo pripraviti in vnaprej tako postaviti, da so stvari takšne, da ni škodljivih posledic. Če bi tako ravnali že od začetka, potem se seveda danes niti slučajno ne bi znašli v takšni situaciji, in tudi te seje zanesljivo ne bi bilo. Ker če bi razglasili takrat, ko je bil čas, zaporo meje hkrati z Madžarsko, bi se tok obrnil nekam drugam, in vsaj Slovenija bi se rešila in s tem bi pridobila čas, da se pripravi. Pripravi pa za kaj? Ves čas poudarjam kako je slabo, če se ne daje informacij, pa to ni samo slovenski problem, s tem se sooča zdaj tudi Nemčija, Avstrija in še kdo, zadržuje informacije o kakšnih stvareh tudi za mesec in več. Problem je, ker to dodatno vzbuja strah, nezaupanje v ljudi, nezaupanje v institucije sistema, in potem ljudi radikalizira. In cela ta situacija z migrantsko krizo ne počne nič drugega kot radikalizira volilno telo v smeri skrajnosti, v smeri tistih sil, ki bodo raztrgale Evropsko unijo, če se bo to še nadaljevalo. In očitno se bo, ker se ne zbere dovolj poguma, da bi se stvari postavilo tako, kot se mora, da se obrani svoje zunanje meje, in če tega ne naredi Evropska unija kot celota, je treba postaviti dodatno linijo tam dol v Makedoniji. Kdaj smo že to predlagali, in sodelovanje z Višegrajsko skupino. Jaz sem to predlagal v okviru tiste seje tukaj, ki je bila. A verjamete, da ste vsi proti glasovali?! In kako se stvari zanimivo spremenijo, a ne? Z zadnje seje pač strateškega sveta za varnost je pa predsednik države letel že naravnost na Češko povezovat potem Slovenijo in Višegrajsko skupino. Točno tisto, kar ste vi tukaj ob glasovanju zavrnili, ker je bil en od predlaganih sklepov za izredno sejo. In tako se samo izgublja čas, pa se vse dela polovičarsko. In tudi, mimogrede, to polovičarstvo je tudi danes na tej seji prisotno, ko je Vlada rekla, ""ja, podpiramo ta drugi predlog iskanja konsenza, ne podpiramo pa prvega predloga, torej celovito in sprotno informiranje o varnosti in vprašanju reševanja migrantske krize"". Ja kako pa boste iskali potem konsenz, dobro jutro gospe in gospodje, če ne boste dali najprej ustreznih informacij? Na osnovi česa pa? Na osnovi lepega nasmeha ali kako? In to polovičarstvo se ves čas vleče pri reševanju teh problemov. In zato ne pridemo nikamor, ker se zgubljamo v praznih besedah, namesto da bi se pogovorili jasno, kaj je treba prej narediti. In če bi se pravočasno poslušalo, kaj se je reklo, bi vedeli, da res, ko govorimo o teh migracijah, prvič, beguncev tukaj ni in jih fizično ne more biti. Begunec si po ženevski konvenciji, če jo je kdo sploh prebral, v prvi sosednji državi, celo znotraj države. In poglejte, koliko je tukaj Evropska unija z Nemčijo na čelu, ki je, mimogrede, kriva za to situacijo, dvolična. Ko gre za Ukrajino – Ukrajina je brez dvoma žrtev agresije. Begunce iz Ukrajine je praktično vsa Evropska unija, skoraj 100 % zavrnila in jih vrnila nazaj, češ da je zahodni del Ukrajine varen. Ni problema. Ko pa gre za tiste, ki pridejo čez pet, šest varnih držav, se pa reče, ""joj, pridite vsi, ejga, Evropa vas bo vse sprejela, bomo reševali vaše probleme"". To seveda ni nobeno reševanje problemov, to je lažen humanizem in lažna solidarnost, ki uvaža samo težave, varnostne probleme, na nek način, če hočete, tudi vojno na evropska tla. In s tem je treba prekiniti, ta tok je treba presekati do konca, enkrat za vselej, kajti sicer ne bo več Evropske unije, še enkrat povem. In potem bo problem, s katerim se soočamo, čisto drugače. Potem se ne bomo pogovarjali, kako bomo skupaj z Višegrajsko skupino vzpostavljali obrambno linijo na makedonski meji, pa bog daj, da bi uspela, ampak se bomo pogovarjali o tem, kako bomo samo še ščitili državo Slovenijo. Ampak, gospe in gospodje pa imamo za to kapacitete? Ali sploh obstajamo v smislu Churchillove maksime, da obstaja samo država, ki lahko uspešno obrani svoje meje? Ali imamo učinkovito vojsko? Ali imamo zadosti policije? Ali imamo usposobljene vse službe, tako da smo sami dejansko sposobni skrbeti zase in za svojo varnost? In če boste pošteni, bo vaš odgovor ne. Ker je Slovenija dolga leta varčevala točno na tem področju, zasanjana v to, da je v Evropi mir in blaginja, tako kot celotna Evropa, ki se je zdaj, ko je iznenada postavljena pred kruto realnost modernega sveta, s tem nesposobna soočiti, in sploh ne najde varnostnih odgovorov, ki so v resnici čisto enostavni. Treba je poslati vojno ladjevje dol, zapreti meje, gotovo. Pa ne samo na opazovalno misijo, gospe in gospodje. To mora biti prestrezna misija. In Evropa ima za to kapacitete, samo volje nima. In potem se zgublja s popolnoma trapastimi predlogi, kot je recimo tisti, kako bomo reševali migrantsko krizo v sodelovanju s Turčijo. Turčija je vir problema, če kdo ne ve tega. Turčija s tem izsiljuje Evropsko unijo. Grčija jim pa štango drži, zato ker ima levičarsko vlado, ki se norca dela iz cele Evrope, zaradi zamer pa hoče še več denarja. In tega ne boš na noben tak način rešil. Treba je pač postaviti stvari realno, jih realno oceniti, postaviti neko linijo in tam stvari obraniti, z vojaško silo. Ker drugače ne gre. Tudi to, kar bomo danes naredili na naslednji točki dnevnega reda, je odraz te vaše zavesti, da to vsi veste, samo za javnost potem govorite drugače. Pa zato, ker je to mogoče nekaterim institucijam v Evropski uniji še vedno bolj všeč, če se malo tako zapakira. Ampak to ne vodi nikamor; če se ta tok ne bo prekinil – ne omejil, prekinil – v tej zimi, Evropske unije zelo verjetno čez pol leta ne bo več. Jaz ne vem, ali se tega res nihče ne zaveda, ali se noče zavedati ali kaj. Poglejte, kaj se dogaja v Veliki Britaniji. V Veliki Britaniji je Cameron zdaj obrnil ploščo, pravi, da bi bil za obstoj Evropske unije, in so mu znotraj lastne stranke skočili v hrbet. On se je obrnil na londonskega župana, je rekel, ""no, zdaj boš pa pomagal, da bova prepričala"", on je rekel, ""ne, jaz sem absolutno za to, da gre Velika Britanija iz Evropske unije"". In če bo migrantski tok tekel naprej, in vse tako kaže pri taki silni neodločnosti, da ne bom še kaj hujšega rekel, se bo to nadaljevalo. In verjemite, to bo šlo kot domine. V mnogih državah, tudi v sosednji Avstriji, če še niste seznanjeni s tem, razmišljajo, da bi razpisali referendum o odhodu iz Evropske unije. Višegrajska skupina se praktično na to pripravlja, ker skupina znotraj je pa učinkovita in to bi moral biti zgled Evropski uniji za sodelovanje na varnostnem področju, na ekonomskem, na vseh. In zato je bil tudi tisti predlog tako na mestu in vsaj nekaj se zdaj na tej smeri dela. Samo kaj je problem? Prepozno, prepočasi in prepozno. Treba je stvari predvidevati vnaprej. In zato, gospe in gospodje, je tako pomembno, da se pravočasno informira tudi Državni zbor, da na nek način se potem vsaj generalno določi, kako se bo šlo, in da se pri tem poišče v največji možni meri konsenz. Saj to je bil v resnici naš predlog. Če se zavedamo, da gre tukaj za lažno humanitarnost, za lažno solidarnost pri uvozu migrantov, potem je treba iskati stvari, kako pomagati v resnici, in rešiti zadevo. In dokončna rešitev je samo ena – treba je vzpostaviti mirne cone tam, od koder ti ljudje prihajajo, in tja usmeriti vse kapacitete za morebitno pomoč. In to je tudi ekonomsko edino upravičeno. Dvakratno. Prvič zato, ker naredi mir in varnost v Evropi in se pač normalno investira, normalno ekonomija spet živi in imaš torej možnost sploh komu pomagati. Drugič pa zato, ker za tisti denar, ko ti enega samega migranta pripelješ sem v Evropo in ga tukaj probaš integrirati in ti seveda spodleti [[…]]Kajti gre za vprašanje, kdo se lahko integrira, in ti ljudje sami sebi getoezirajo, ker so to pravoverni muslimani in je treba upoštevati, kaj jim vera narekuje. Oni se nočejo. Poznate vsi te tragične primere, jih ne bom spet razlagal; tudi po dve generaciji živijo v Evropi, pa njihova hčera hodi z nemuslimanom in jo ubijejo in s tem štejejo, da so sebe očistili, ker je pač taka njihova vera. In to, oprostite, z Evropo ni združljivo. In kdor pozna šeriatsko pravo, ve, da to z demokracijo nima najmanjše skupne točke. To je popolnoma nezdružljivo. Šeriatsko pravo pa je sestavni del njihove vere, neločljiv sestavni del. In enkrat bi morali vsi že to vedeti. S tem da tisti, ki je ključen v tem primeru, žal ga danes ni v dvorani, to je dr. Cerar, vse to pozna. Kajti, ne boste verjeli, da izpit iz primerjalnega ustavnega prava, vključno s šeriatskim pravom, celo knjigo sem naredil pri dr. Cerarju, tako da on ve o čem govori, on ve, v čem je problem. Samo vprašanje, zakaj se potem odločneje ne ukrepa, kajti uvoz tega v Evropo pomeni samo varnostni problem, ne rešuje ne osnovnega problema, ne rešuje problemov v Evropi, ustvarja pa nove. In kar je najhuje, ogroža obstoj celotne Evropske unije in vsake države znotraj nje, če se seveda tega ne upošteva. Zaradi tega, gospe in gospodje, bi bilo tako pomembno, da smo sproti in celovito obveščeni o vseh stvareh, povezanih z migrantsko krizo in reševanjem te krize, brez sprenevedanja in brez česarkoli, da se manipulira z informacijami, da nekateri nekaj več vedo kot drugi. Kajti tukaj ne gre več samo za vprašanje, kot si morda kdo predstavlja, malo levo, malo desno ali pa reševanja tako ali drugače. Tukaj gre že dejansko za obstoj Evropske unije in s tem tudi za nadaljnjo usodo države Slovenije, ki bo v primeru, da se začnejo države odcepljati od Evropske unije in s tem dejansko pride do razpada, delno pa že soočena s tem – ker je schengen mrtev, pa se lahko tisočkrat reče, da ni, in smo odrezani s strani Avstrijcev iz schengenskega področja –, da bo Slovenija morala sama skrbeti zase. In še enkrat vas vprašam: ali je kdo v tej dvorani, ki verjame, da je ta trenutek Slovenija po svojih vojaških, policijskih, siceršnjih varnostnih kapacitetah sposobna preživeti v soočenju s takim izzivom, kot je migrantska kriza, sama zase? Naj tisti vzdigne roko. Hvala, ker ni nihče dvignil. Po tem vsaj vidim, da ste realisti."
0,ParlaMint-SI_2009-05-15-SDZ5-Redna-05.u165,SDS,-1.0,2009-05-15,0.1532214730978012,"Spoštovani! Ob koncu današnje razprave lahko z velikim veseljem ugotovim, da je s številnimi pravnimi in drugimi dejstvi pokazala, da je ta komisija res upravičena, v javnem interesu celo nujno potrebna. Ta preiskovalna komisija se bo ukvarjala s samim jedrom problema, ki danes bremeni celotno Slovenijo. To pa je nestrokovnost in neznanje obstoječe Vlade in vladne koalicije. Noben problem za Slovenijo zagotovo v tem trenutku ni večji, kot sta nestrokovnost in neznanje vladajoče koalicije, kar se vidi že po njegovih učinkih. V samo nekaj mesecih se je za polovico povečalo število nezaposlenih, kar je prava katastrofa. Predstavljajte si usode teh ljudi in njihovih družin - zaradi neznanja in nesposobnosti, pa tudi vehemence in arogance Vlade in vladajočih, ki so zavrnili pravočasno in dobro pripravljene predloge opozicije, zdaj pa ponovno vložene še dodatne predloge poskušajo celo v razpravi, protipravno, v nasprotju s poslovnikom dodatno omejevati. Da se o tem niti govorilo ne bi. S tem skušajo prikriti to neznanje in nestrokovnost. Ampak temu bo sledila ta komisija in bo to tudi, upam, v največji možni meri razgalila. Kajti tukaj je situacija jasna. Ne samo, da se je število nezaposlenih tako drastično povečalo, v razvoju, kjer smo leta, celoten zadnji mandat, bili več odstotkov nad evropskim povprečjem in smo postajali pravi pojem, razvojni tiger Evropske unije, je neznanje in nestrokovnost vladajoče koalicije to potisnila daleč in danes Slovenija nazaduje bolj kot večina v Evropski uniji. Kakšna katastrofa je to za naslednje rodove?! Mi se od povprečja Evropske unije oddaljujemo. Veste, da so zadnje napovedi, ki jih je dajala Vlada, celo minus šest, sedaj celo že nekaj nižji odstotki, ampak to konec koncev niti ni pomembno. Kje so sedaj tisti rezultati, ki so bili prej? Če bi bili sprejeti, pravočasno pripravljeni ukrepi, ki jih je predložila opozicija, se to ne bi zgodilo. O tem so si enotni tudi delodajalci, tudi sindikati, tudi strokovnjaki s področja ekonomije. Poleg tega je ta komisija nujno potrebna, ker bo razgalila neznanje in nestrokovnost, zaradi katere se je skrivnostno povečalo število tako imenovanih izbrisanih: iz povsem nespornih, dolga leta nespornih 18.305 na iznenada kar 25.671, ob tem ko v času vladavine iste politične sile, po enaki metodologiji, na osnovi iste baze podatkov, so se dvakrat preštevale iste osebe. Proti takemu preštevanju so bili celo glasovi s strani same koalicije. Oni so to dvakrat počeli in oni zagotovo vedo, zakaj in kako se je lahko to zgodilo. V javnem interesu je, da se to osvetli tudi javno. Kajti gre za denar. Gre za denar davkoplačevalcev, gre za odgovornost, ne samo do sedanjega, ampak tudi do prihodnjih rodov. Ta koalicija, vladajoča koalicija je samo v nekaj mesecih tudi drastično povečala javni dolg, zadolžila prihodnje rodove, jih obsodila na vračanje dolgov, ob tem ko stojijo sedaj na zavodih za zaposlovanje in znižujejo plače tudi tistim, ki so se službo obdržali. Gre za katastrofalne rezultate, ki so plod njihovega neznanja in nesposobnosti. In ko govorim o nesposobnosti je treba vedeti, kako to velja razumeti. To poudarjam zaradi tega, ker to ni nesposobnost kot taka. Gre za nestrokovnost v povezavi z neznanjem. Če rečeš zgolj nesposobnost, potem to ljudje razumejo kot da nekdo nekaj ne naredi, da mu je vseeno, ampak ta koalicija svoje neznanje in nestrokovnost vehementno zelo sposobno vsiljuje in s tem vodi Slovenijo v katastrofo. Zato je ta razlika tako pomembna. Opozarjam zaradi tega, ker ena od glavnih televizij, kot sem prej lahko opazil, ko sem malo pogledal na internetu, še kar uporablja ta izraz sam zase. Bistvo, jedro problema je neznanje in nestrokovnost vladajoče koalicije v kombinaciji z njihovo vehemenco, s katero so zavračali vse dobre predloge, vse pravne argumente, jih preslišali, zasramovali in tukaj pridemo do arogance. Napuh je eden od naglavnih grehov. In, žal, bo ta napuh zaradi vehemence neznanja in nestrokovnosti vladajoče koalicije stal to ubogo Slovenijo toliko, da to Sloveniji vzame sapo. V teh katastrofalnih gospodarskih pogojih, ko se večajo vrste nezaposlenih, ko se znižujejo plače, ko se znižuje družbeni bruto proizvod, ko je drastičen padec vseh standardov v tej državi, iznenada vladajoča koalicija potem, ko jim to predlaga srbski minister, ugotovi, da je število tako imenovanih izbrisanih, ki so jih sami nekoč, ko so bili na oblasti, prešteli, bistveno večje, za polovico celo večje. Ampak v pravi luči to neznanje in nestrokovnost zasije šele, če to kombiniramo z vrednostno blaznostjo, v katero je ta koalicija porinila Slovenijo in ki jo najbolje pokaže primer odškodnin, tistih, o katerih lahko govorimo že v številkah v tem trenutku. Kajti morate vedeti, in to kaže to vrednostno dezorientacijo, z vidika vrednot, ki jim sledi zveza Nato ali pa Evropska unija, pa dobesedno že vrednostno blaznost, če pogledamo konkretne številke. Poglejte, odškodnine po naši zakonodaji, po našem pravnem redu, ko gre za nekoga, ki je trpel leto dni v koncentracijskem nacističnem taborišču, so omejene na nekaj čez tisoč evrov. Smrt je katastrofa, je izguba za človeštvo, kaj šele to pomeni za družino in posameznika. In življenje, človeško življenje naj bi bila najvišja vrednota. Ampak ko gre za umor, brezpravni, protipravni umor mladoletnika po 2. svetovni vojni, v tistih nepojmljivih masovnih zločinih, ki ne zastarajo, je smrt tega človeka po tej zakonodaji, ki jo je uveljavila ta vladajoča koalicija že v prejšnjih mandatih, omejena na 800 evrov. 800 evrov odškodnine je za smrt mladoletnika, ki je bil izvensodno zločinsko umorjen. Ko gre za življenje človeka, ki je dal največ, kar je lahko dal tej državi, ko gre za življenje človeka, ki se je boril za Slovenijo in padel v vojni za Slovenijo, je smrt padlega v vojni za Slovenijo omejena na največ 3.200 evrov odškodnine. Ko pa gre za človeka, ki je v času te iste vojne kalkuliral, dobi pa 55.000 evrov na roko. To, gospe in gospodje, je vrednostna dezorientacija ali pa še kaj hujšega, kar ste ustvarili v vseh letih svoje vladavine. In temu bi se lahko že zdavnaj izognili in bi se morali izogniti, če bi bili pošteni do sebe, do vseh državljank in državljanov, tudi tistih 180.000 in več novih, ki so korektno uredili svoj status skladno s takratno zakonodajo, če bi seveda sprejeli ustavni zakon. Ampak kadarkoli spregovorimo o ustavnem zakonu, gredo vladajočim lasje pokonci. Ampak to je premil izraz. Enostavno se o tem nočejo pogovarjati. Morda bi z njihove strani še najbolj povzeli lahko, zakaj se nočejo pogovarjati o ustavnem zakonu, če uporabim besede predsednika Vlade in SD-ja, ki je dejal, da je treba Ustavo spreminjati s tresočo roko. Ampak poglejte, to prihaja iz iste stranke, ki je nekoč, ki so se poslancem tresle hlače zaradi možnosti uvedbe večinskega volilnega sistema, glasovala v celoti in spremenila Ustavo kar tako, čez noč, v nasprotju z jasno izraženo ljudsko voljo in v nasprotju z direktno sodbo, celo večkratno sodbo Ustavnega sodišča. Kakšna razlika je to med besedami in dejanji. V besedah gospodje iz SD-ja, spreminjajo Ustavo s tresočo roko, v praksi s tresočimi hlačami. To, gospe in gospodje, je dejansko stanje, v katerem mi živimo. Kako je mogoče, kot sem danes že nekajkrat poudaril, so se ministrica za notranje zadeve in sam predsednik Vlade večkrat, pa tudi praktično vsi poslanci in poslanke koalicije, izjasnili, da, citiram, ""vprašanje odškodnin z izdajanjem dopolnilnih odločb nima sploh nobene povezave."" Tisti, ki smo na to opozarjali, da s takim izdajanjem odločb ustvarjamo pravno osnovo, da tečejo roki potem na novo, da s tem omogočamo dodatne tožbe za odškodnine, smo bili pa ozmerjani z Goebbelsi in še s kakšnimi hujšimi izrazi, napadeni preko javnih medijev s pomočjo sovražnega govora in deležni celo fizičnih napadov. To se je vse dogajalo, gospe in gospodje, in bo tudi predmet kakšnih pravnih postopkov, bodite brez skrbi. Ampak tisto, kar nas mora skrbeti, je pa to, da je sodišče v Mariboru presodilo, da roki, gospe in gospodje, z izdajo teh odločb začno teči na novo. In da je vsaka trditev, ne glede na to, kakšen bo končni izid te zaenkrat sicer še vmesne sodbe, da izdajanje odločb z odškodninami nima nobene zveze, lahko zgolj plod nestrokovnosti in neznanja. Pa smo spet nazaj pri ključnem problemu, s katerim se sooča Slovenija danes. V praksi to pomeni, da je tista interpelacija, ki je bila zavrnjena prav s tem argumentom, da izdajanje odločb s kakršnimikoli roki za odškodnine, s kakršnokoli možnostjo tožb za odškodnine nimajo čisto ničesar skupnega. In je po besedah političnih propagandistov pomenila triumf ministrice Vlade in koalicije tranzicijske levice iz vrst SD, LDS in Zares po sodbi sodišča sedaj osvetljena kot triumf neznanja, nestrokovnosti in prevarantstva SD, LDS, Zares in DeSUS, kajti ta sodba je bila v resnici izdana že 3. novembra 2008. Vehemenca in aroganca, celo žalitve, osebne žalitve pri uveljavljanju nestrokovnosti in neznanja, in to seveda ni osamljen primer, saj smo včeraj bili priča tega, ko se je pri nekem zakonu, konkretno spremembi Kazenske zakonika, izkazalo, da je celo vladna služba za zakonodajo opozorila, da je tak zakon škodljiv, ker vnaša dodatno pravno zmedo, in nepotreben. Isto parlamentarna pravna služba. Vrhovno sodišče je izpodbilo ključen argument koalicije, češ, da je treba hiteti, ker gre za pravno praznino. Da je ni, je mnenje Vrhovnega sodišča, ki je to stališče jasno, pisno izrazilo. In ta nestrokovnost in neznanje sta veliko stali, kajti bili sta povezani s celo kolobocijo, z zapleti, podobno kot se vleče ta zgodba s tako imenovanimi izbrisanimi, ki pa bo izjemno draga, ker ni povezana, tako kot si morda kdo predstavlja, zgolj z izdajo odločb. Ampak so vsaj štirje elementi, ki bodo stali izjemno veliko. Nestrokovnost in neznanje vladajoče koalicije bosta povzročili pri izdaji samih odločb stroške, ki bodo zaradi tega dvakratnega štetja in bistveno večjega števila drastično večji. Povzročili bodo stroške zaradi možnosti sodnih postopkov, ki bodo brez omejitev, tako kot se zaenkrat stvari žal peljejo. Povzročili bodo stroške zaradi odškodnin, ki so glede na kristalno jasno vmesno sodbo praktično dejstvo. In na koncu bodo stroški tudi zaradi možnosti uveljavljanja določenih socialnih pravic za nazaj, in to z obrestmi. Veste, kaj pomenijo obresti za desetletje in več. To pomeni trikratnik osnovne vsote, to pomeni nekaj, kar je v tem trenutku, ko je že sicer potrebno krčiti proračunska sredstva, nekaj, kar drastično ogroža blaginjo ljudi. Več denarja za sodne postopke, za tako imenovane izbrisane, za advokate iz naslova brezplačne advokature, ki jo davkoplačevalci seveda plačamo iz svojega žepa. Pomeni manj denarja za šole, pomeni manj denarja za otroke, pomeni manj denarja za zdravje teh otrok, pomeni manj denarja za starejše. Kje pa so človekove pravice naših državljank in državljanov? Zdaj pa jaz vas to vprašam. Ob ustavnem zakonu bi lahko poiskali soglasje, kje je prava mera. Saj ni res, kar ste nekateri govorili, da bi v tem primeru tisti ne bili upravičeni do ničesar. Dobro veste, da takrat, ko se je iskal konsenz, je bil dogovor, da bi šli na nek minimalni pavšal. Če je ta pavšal cenejši, kot je strošek enega sodnega postopka, brez odškodnine, da se razumemo, potem je za davkoplačevalce z vidika narodne blaginje bolj ugodna takšna rešitev, kot da se ti postopki dovolijo. Ampak potem advokati ne bi bogateli, saj nam je vse kristalno jasno, za kaj gre, saj je vprašanje, koliko tega denarja bodo na koncu tako imenovani izbrisani dobili, ampak advokati bodo pa obogateli, nekateri zanesljivo, to sem pa trdno prepričan. Poleg tega bo še en problem. Ta problem je, da tisti ki bodo iskali svojo pravico na sodišču, pa je to tudi ustavna pravica, bodo soočeni z dejstvom, da se bodo ta sodišča ukvarjala še s temi problemi, zato svoje pravice morda niti dočakali ne bodo, ker bodo bodisi stvari absolutno zastarale ali pa oni preprosto svoje pravice hlapca Jerneja niti doživeli ne bodo več. To, gospe in gospodje, ste z vašim neznanjem in nestrokovnostjo povzročili. In to je tisto, s čimer se soočamo. In za koga v resnici gre? Tukaj imam še en izjemno zanimiv papir, ki ga danes še nisem citiral, pa si zasluži, da ga ponovno citiramo, kajti to stvar je pa dejansko treba ohraniti v spominu, ker je kronski dokaz za tisto popolno vrednostno dezorientacijo, ki sem jo že prej prikazal z odškodninami, ko stane leto dni trpljenja v koncentracijskem taborišču v Dachau, Auschwitzu, na Rabu, Bergen-Belsnu, kjer koli, tisoč evrov odškodnine. Nekaj čez. Smrt mladoletnika, zločinsko ubitega po 2. svetovni vojni, ko je šlo za pijanost zmagovalca, osemsto evrov. Smrt človeka v vojni za Slovenijo, ki je padel v vojni za Slovenijo, tri tisoč dvesto evrov. Tisti, ki je kalkuliral in je javno rekel, da ni hotel urediti svojega statusa, ker smo Slovenci nekulturni, to je vredno pa petinpetdeset tisoč evrov na roko! Ja, krasna pravna država! In pravo naj bi izhajalo iz besede pravičnost, ampak za to niso kriva sodišča kot takšna, za to je kriv zakonodajalec, za to je kriv ustavodajalec, zato odgovornost nosite tisti iz koalicije, ki ste danes s častno izjemo enega poslanca, in pa tistega, ki je po službeni dolžnosti tukaj in vodi sejo, že vsi pobegnili, ker tukaj vam masa nič ne šteje, tukaj ne morete na koncu izglasovati svoje in to razglasiti, da je zdaj sonce rdeče, nebo rdeče in trava rdeča, kar ste sicer nekajkrat že naredili, ampak tukaj štejejo samo argumenti, ker glasovanja ni. In, ko gre pa za dejstva, za pravne argumente, za točne citate, takrat pa vladajoča koalicija pobegne skozi vrata. S tega vidika moram reči, da se, še enkrat, s pripombo gospoda Jurija zelo strinjam in je zelo upravičena. Nihče iz vladajoče koalicije od teh, ki so že vsi pobegnili, si danes ne zasluži plače, ker je s svojim neznanjem in nestrokovnostjo povzročil škodo tej državi, s svojo lenobo pa še pokazal, da ga prav malo briga za davkoplačevalce in njihov denar. K njim bo prišel z računom za tako imenovane izbrisane po sistemu Balkana: ""Plati"" - ""Plačaj"". To je načelo vladajoče koalicije, vseh tistih, ki so tam na stolih, ki na glas vpijejo v tišini tistih, ki jih tukaj ni. Prej sem rekel, da je treba še nekaj citirati. In s tem bi pravzaprav danes morali to razpravo končati. Ta zgodba ima tukaj začetek v nečem, kar se je morda nekomu zareklo ne eni seji Ustavne komisije. Ampak zanimivo je nekaj - vsi, ki so bili zraven, ko je ta poslanec na seji Ustavne komisije to govoril iz vrst tranzicijske levice, so temu prikimavali: predstavniki Zares, predstavniki SD-ja, predstavnice so bile. Tako so hiteli kimati od navdušenja nad temi besedami, da se je človek resnično ustrašil, da se ne bo komu glava zataknila pri prikimavanju. In kaj so bile te besede? Te besede pa so vredne, da se ohranijo za zgodovino. To je bila reakcija na opozorilo, da tisti, ki je kalkuliral v času slovenske samostojnosti, pa res ne more biti po nobeni pravni ali pa človeški etiki upravičen do kakršnekoli odškodnine iz tega naslova. Kje pa, kje na svetu pa ste še videli to?! Veste, kakšna je bila reakcija tega poslanca iz vrst tranzicijske levice? Ta poslanec pa je reagiral in rekel: ""Tisto, kar se mi zdi v vaši argumentaciji sporno, je, da zmeraj govorite, da so ti ljudje špekulirali. Pa kaj je sporno, če ljudje razmišljajo o svojih koristih? Zakaj ljudje ne smejo razmišljati o svojih koristih, zakaj se ne smejo odločati, da bodo tujci namesto državljani? Ali je to kaj nezakonitega? Ti očitki, da je nekdo razmišljal o svojih koristih, gospod Grims, to je nekaj, bom rekel, hudo sprevrženega. Vsi ljudje morajo nekako skrbeti za svoje dobro. In to jim zdaj očitate, da zato, ker so razmišljali drugače, kot se jim je na koncu izšlo, ne morejo sedaj nekaj dobiti. Tega jaz ne razumem."" To, gospe in gospodje je citat, ki ga lahko preberete v megnetogramu Ustavne komisije na spletni strani. Ali se potem še kdo čudi pri taki vrednostni dezorientaciji, da pridemo do takega položaja, da je trpljenje v koncentracijskem taborišču vredno 1.000 evrov, smrt mladoletnika zločinsko umorjenega 800 evrov, smrt padlega v vojni za Slovenijo 3.200 evrov in odškodnina za tistega, ki je kalkuliral s slovensko samostojnostjo in javno žalil vse državljanke in državljane te države, vključno z novimi državljani, tisti je pa vreden 55.000 evrov. Še enkrat povem, ko je ta gospod to govoril, vsi iz vrst tranzicijske levice, ki so bili zraven, so tako hiteli prikimavati, da jih je bilo gledati prav, moram reči, z medicinskega vidika, zanimivo."
0,ParlaMint-SI_2015-01-26-SDZ7-Redna-04.u300,SD,0.8486328125,2015-01-26,0.9926131367683411,"Predsednik, hvala za besedo še enkrat. In lep pozdrav poslanke in poslanci! Glede na vprašanje gospoda Mihe Kordiša želim pojasniti naslednje. Za Slovenije je Zahodni Balkan še vedno strateškega pomena tako iz varnostnega, zunanjepolitičnega in tudi gospodarskega vidika. In mir in stabilnost ter napredek v tej regiji je tisti, ki je zelo pomemben tudi za Slovenijo, saj gre vendarle za regijo, ki je v neposredni bližini Slovenije. Prav je, da je Slovenija tudi solidarna in kot država, ki je zavezana k mednarodnemu miru, lahko veliko prispeva k temu, da je to stanje na Zahodnem Balkanu tudi takšno. Res je, da se je v tem obdobju, v teh 15 letih naredilo zelo veliko, predvsem so se razmere stabilizirale. Vendar še vedno ocenjujemo, da razmere niso takšne, da bi se lahko tudi misija KFOR zaključila oziroma, da se umaknejo tudi pripadniki Slovenske vojske s tega območja. Še posebej ne zaradi tega, ker je treba zelo skrbno spremljati tudi lani dosežen sporazum o normalizaciji odnosov med Beogradom in Prištino. To je tisto, kar lahko v prihodnosti resnično pritrja do tega, da bomo lahko rekli, misija je uspešno zaključena in naša prisotnost ni več potrebna v tej regiji. Dejstvo je, da kosovske varnostne institucije ta hip še vedno niso oblikovane, še vedno so v fazi razvoja, tudi v izgradnji zmogljivosti. Tako, da brez mednarodne skupnosti bi se ta situacija lahko zelo hitro spremenila, kar nenazadnje tudi kažejo incidenti predvsem v severnem delu Kosova, ki opozarjajo na to, da se lahko v vsakem trenutku razmere drastično poslabšajo. Tako da naša prisotnost je seveda nepogrešljiva tudi zaradi tega, ker nas lokalno prebivalstvo sprejema kot izjemno nepristranskega, zanesljivega in verodostojnega partnerja. To je tisto, kar zagotovo veliko pripomore k temu, da ljudje živijo veliko varneje, da se lahko svobodno gibajo in da lahko razmišljajo seveda o svoji prihodnosti. Tako da predvsem časovni vidik, ko sprašujete, ali ni vendarle prišel že čas, da se umaknemo iz te regije, je treba vezati predvsem na izvajanje sporazuma Beograd-Priština. Ko bodo vsi ti pogoji, ki sem jih navedel, izpolnjeni, potem bomo seveda lahko rekli, da je tudi KFOR nepotreben in da se lahko usmerimo v druga področja, za katera pač se bo pokazala potreba, da zagotavljamo predvsem mir in stabilnost, ki pa je ključna potem tudi za uspešen gospodarski razvoj, tudi Slovenije, kajti znano je, da je Slovenija izvozno usmerjena država, 70 % vsega, kar potrebujemo za to, da lahko naredimo v naši državi, ustvarimo na tujih trgih, tako da želimo te tuje trge resnično ohranjati v zelo dobri kondiciji. Zunanja politika in gospodarska diplomacija je ena od tistih, ki je lahko mogoča, če gre za stabilne regije. In to želimo zagotoviti tudi našim podjetjem. Tako da delavna mesta, ki jih omenjate, pravzaprav zagotavljamo skozi gospodarske družbe, ki lahko uspešno sodelujejo tudi v tej regiji, in ta socialni korektiv, ki ste ga omenili, ki naj bi bil razlog za to, da smo prisotni na teh misijah, temu ni tako. Slovenska vojska se usposablja predvsem zaradi varnosti svoje države. Res pa je, da svojo varnost lahko zagotavljamo znotraj kolektivne obrambe. Če ni skupnega usposabljanja, če ni tudi takšnih skupnih nastopov na teh misijah, kot je na Zahodnem Balkanu, potem seveda tudi ne moremo govoriti o tem, da lahko usklajeno in učinkovito delujemo tudi v primeru ogroženosti Slovenije. Gre predvsem za varnost in zato smo prisotni v tej regiji. Hvala."
0,ParlaMint-SI_2019-04-16-SDZ8-Redna-07.u24,SD,0.83544921875,2019-04-16,0.21501897275447845,"Hvala lepa, spoštovani predsednik. Kolegice in kolegi! Zakon o praznikih in dela prostih dnevih postavlja temelje slovenske identitete, saj potrjuje in neguje spomin na ključne prelomnice zgodovine naše države, njene tradicije ter vrednote slovenskega naroda in njegovega odnosa do domovine. Prazniki, komemoracije in spomin na pomembne dogodke v preteklosti nas kot narod opredeljujejo v celostni zgodovinski, sociološki in kulturni dimenziji ter nas umeščajo v širši družbeni kontekst v domačem in mednarodnem okolju ter nas naslavljajo ne samo z dogodki v preteklosti, temveč segajo v sedanjost in prihodnost našega kolektivnega spomina. To je bil ter ostaja glavni in prvi motiv, ko smo lansko leto, v prejšnjem mandatu Državnega zbora ravno zaradi hotenj ljudi, zaradi njihove želje, tradicije obeleževanja in pričujočih zgodovinski dejstev pripravili spremembo Zakona o praznikih in dela prostih dnevih. Predlog zakona tako zaobjema več desetletno hotenje Primork in Primorcev, da ta njihov in vseslovenski dan dobi svoje pravo poimenovanje, s tem pa svojo polno identiteto – s spremembo, ko tęrmin vrnitev nadomestimo s tęrminom priključitev Primorske k matični domovini. Ta beseda priključitev med primorskimi ljudi namreč živi svojo realnost že dan danes in jo je živela že pred letom 2005, ko je obsežnejša novela zakona vključila ta in še dva pomembna državna praznika. Tako ne gre za umetelno določen tęrmin, ki bi bil plod politične odločitve, temveč za nekaj, kar med primorskimi ljudmi biva že desetletja ob spominu na to prelomnico. Pri tej spremembi se tako ne gre opirati zgolj na slovarsko poimenovanje, še manj pa na nekatera dejanja zgodovine, ki jih v to zgodbo žele tiščati nekateri, ki nasprotno od naše združitve in osvoboditve slovenskega ozemlja pričajo o nasilni priključitvi okupiranega ozemlja. Tradicijo in poimenovanje priključitve v primeru tega našega skupnega, slovenskega in primorskega, praznika moramo kot prvo videti skozi to, kar je – mnogoletnega boja primorskih ljudi, da se ne vdajo navkljub težkim preizkušnjam fašističnega podjarmljenja in nenehne negotovosti pred, v, med in po 1. in 2. svetovni vojni, to je času, ko so usodo Primorske bolj kot njeni ljudje nosili interesni tokovi širše mednarodne skupnosti in interesi velikih. Naša Primorska je ta proces priključevanja udejanjila postopoma, ne z enkratnim dejanjem, kar se mi zdi sila pomembno poudariti, če želimo ta tęrmin priključitve resnično doumeti preko enodimenzionalnega vidika. Ta proces se je pričel mnogo pred podpisom mirovne pogodbe 1947, in sicer vključuje na tisoče bolj ali manj poznanih in zabeleženih dejanj slovenskega naroda, ki se je moral skozi desetletja boriti za svoj obstanek, za obstanek svojega jezika, kulture, imetja in življenj. Ta proces nas je kot narod ne samo povezal, temveč utiral pot vse do osamosvojitve Slovenije. Upam in pričakujem, da premoremo danes dovolj zrelosti in odgovornosti, da prazniku priključitve Primorske k matični domovini damo tudi poimensko tisto pravo žlahtno in pristnost, ki jo čutijo in praznujejo, obeležujejo naši državljanke in državljani vsakega 15. septembra. Ob koncu naj dodam, da pridržkov k spremembi zakona s strani pravne službe Državnega zbora in Vlade ni bilo. Vlada Republike Slovenije, upoštevaje dejstvo, da mora ureditev praznikov ustrezati dejanskemu odnosu državljanov do datumov, ki jih obeležujemo, predlog zakona celo jasno podpira. Tudi zato si nadenemo vaše podpore. Ne samo tistih poslank in poslancev, ki so se pod zakonom podpisali, temveč vseh, ki želijo, da prazniki ostanejo last in odraz ljudi; in ne političnih manipulacij, kot se jih žal tudi v tem primeru poslužujejo nekateri poslanci. In to prav tisti, ki so leta 2004 vložili isti predlog zakona z isto dikcijo in z isto spremembo. Ti isti politiki se danes, to je odraz dvoličnosti, temu strogo upirajo. Zgodovinska dejstva namreč tej nameri prižigajo zeleno luč, kot so jo že davno prižgali ljudje Primorske. In prav je, da danes to stori tudi ta državni zbor. Spoštovani in spoštovane, hvala in pričakujemo podporo. Hvala lepa."
0,ParlaMint-SI_2010-10-20-SDZ5-Redna-21.u196,SD,0.79150390625,2010-10-20,0.9942945837974548,"Hvala za besedo, gospod predsednik. Spoštovani zbor! Poslanci Socialnih demokratov smo se vedno zavzemali za nadaljnjo širitev Evropske unije na države Zahodnega Balkana, zavedajoč se seveda, da mora približevanje teh držav evropskim integracijam potekati ob polnem izpolnjevanju pridružitvenih pogojev. Ker je v tem oziru Slovenija pomembno prispevala k približevanju Republike Srbije k evropsko-atlantskim integracijam, kar ne nazadnje dokazuje tudi današnji obisk srbskega zunanjega ministra Vuka Jeremića v Sloveniji, v Poslanski skupini Socialnih demokratov podpiramo ratifikacijo stabilizacijsko-pridružitvenega sporazuma med Evropsko unijo njenimi državami članicami ter Republiko Srbijo. Sporazum je bil sicer podpisan že pred dobrima dvema letoma. Njegova ratifikacija pa je bila do junija letos v državah članicah Evropske unije zadržana zaradi nezadovoljivega sodelovanja Srbije z mednarodnim sodiščem za vojne zločine v Haagu. Danes pa lahko ugotovimo, da je Srbija od leta 2008 dosegla napredek in da v tem trenutku ostaja nerešenih samo še nekaj vprašanj, med njimi izročitev dveh državljanov Republike Srbije, obtoženih vojnih zločinov na sodišču v Haagu, in ureditve odnosov z Republiko Kosovo, vendar je zdaj pravi trenutek, da Srbijo dodatno spodbudimo k nadaljnjemu konstruktivnemu dialogu z oblastmi na Kosovu. V Poslanski skupini Socialnih demokratov bomo zato podprli ratifikacijo stabilizacijsko-pridružitvenega sporazuma, saj predstavlja spodbudo evropskim silam v Srbiji, da vztrajajo na poti približevanja Evropski uniji. Hvala lepa."
0,ParlaMint-SI_2009-04-01-SDZ5-Redna-04.u84,SD,-1.0,2009-04-01,0.0657569169998169,"Hvala, gospod predsedujoči. Spoštovane kolegice, spoštovani kolegi! Toliko laži, toliko zavajanj kot jih poslušamo danes in vseh 17 let, odkar je izbruhnil problem izbrisanih, je težko prebaviti, prav zares. Po stari Goebbelsovi navadi ""ponavljaj dan za dnem laž, pa bo postala resnica,"" kaj ne? No, in kolegi iz opozicije v 17 letih ste morda uspeli del slovenske javnosti v to prepričati, na žalost. Uboge izbrisane hočete prikazati kot naše nacionalne sovražnike, celo kot agresorje. Če bi bilo to res, potem bi bilo treba poklicati na odgovornost tiste, ki so za take agresorje vedeli in jih niso prijavili pristojnim organom. Teh agresorjev pa očitno ni, saj bi jih sicer predlagatelji te interpelacije zagotovo ovadili, ko je bil obrambni minister njihov predsednik stranke in prejšnja štiri leta, ko so bili na oblasti. Zato prosim, da ne nadaljujete s tem zavajanjem slovenske javnosti. Resnica je ravno obratna. Gre za skupino ljudi, v glavnem nemočnih ljudi, ki so ob začetku vojne v bivši Jugoslaviji nenadoma spoznali, da so izgubili pravico do stalnega prebivališča v novonastali državi Sloveniji. K ureditvi svojih papirjev jih država sploh ni pozvala. Nobeden o tem, da je njegov status ogrožen, ni dobil obvestila. Še več, pristojni organi jim celo o tem, da so stalno prebivališče izgubili, niso dali nikakršne odločbe. Ko so izbrisani prišli v stik z državnimi organi, so jim slovenske dokumente preprosto uničili. Če to ni izbris, potem pa ne vem kaj bi še bil. Še več, po mojem osebnem mnenju je šlo za politično etnično čiščenje, za maščevanje nad tistimi, ki niso hoteli sprejeti slovenskega državljanstva. V tistih letih sem delala kot dopisnica RTV Slovenija v Beogradu, in če sem hotela priti domov, sem se morala voziti z avtobusom iz Beograda preko Madžarske do Ljubljane. Na tem avtobusu sem se srečevala s številnimi žalostnimi zgodbami ljudi, ki so bili žrtve tega izbrisa. Nikakor ne morem pozabiti neke mamice z dvema majhnima otrokoma, ki je potovala iz Bosne preko Beograda domov v Ljubljano, kjer jih je čakal njen mož, oče teh dveh otrok, ki je bil zaposlen v Litostroju. Niso se videli celo leto. Pa veste zakaj? Zaradi tega, ker je takrat v Bosni divjala vojna, in ko je šla gospa obiskat bolno mater v Bosno, se ni mogla več vrniti v Slovenijo zaradi vojnih operacij v Bosni. In takšnih izbrisanih, ki so imeli takšne težave, je bilo ničkoliko, drage kolegice in kolegi. No, pa nadaljujemo zgodbo gospe. Ko smo prispeli na slovensko mejo, so prišli naši obmejni organi, naši policisti, gospe uničili dokumente, jo vrgli z avtobusa in ostala je z dvema malima otrokoma v medprostoru med Slovenijo in Madžarsko. Vse to se je dogajalo v demokratični novonastali Sloveniji, Sloveniji, ki je Jugoslavijo zapustila predvsem zato, ker se ni mogla sprijazniti z nedemokratičnostjo, z nacionalizmi, s kršenjem človekovih pravic, z logiko, da večina vedno premaga manjšino. Vlada nove demokratične Slovenije je gladko izbrisala s seznama stalnega prebivališča vse tiste neslovence, ki se pač takrat niso odločili zaprositi za državljanstvo. In po takratni, in tudi po vaši sedanji, logiki, so zato izbrisani naši sovražniki. Po tej logiki bi bili lahko tudi Slovenci, ki so leta in leta iskali svoj kruh v Nemčiji, Avstriji, Švici sovražniki tistih držav. Preprosto zaradi tega, ker so hoteli ostati državljani Slovenije, takratne tudi Jugoslavije, pa niso zaprosili za nemško, švicarsko in ne vem kakšno državljanstvo. A tiste države teh naših ljudi niso izgnale, jih niso zbrisale z spiska stalnega prebivališča, jim niso uničevale dokumentov in jih niso spravile ob eksistenco in zdravstveno zavarovanje. Zakaj pa ne? Zato, ker to ni človeško, pa če še tako odkimavate. Prav zato je ta izbris velika sramota. Še večja sramota pa je, da 17 let po tem izbrisu pravično in odločno ministrico, ki to sramoto končno odpravlja, skušate spodnesti z interpelacijo. Hvala."
0,ParlaMint-SI_2021-05-26-SDZ8-Izredna-75.u69,SD,-1.0,2021-05-26,0.441083699464798,"Hvala lepa, podpredsednik, za besedo. Spoštovani kolegice poslanke, kolegi poslanci! Veste to neprestano ukvarjanje z eno osebo z Janezom Janšo, ki mislim, da mu je dejansko na tem svetu dovoljeno prav vse tega si Slovenija dejansko ne zasluži in s tem se ukvarjamo državljanke in državljani Slovenije že 30 let. Vi Janez Janša ste vse to, kar očitate vsem drugim. Kaj ali naj sedaj tukaj naštevam kaj vse počnete v nasprotju z Ustavo in zakonodajo saj vse to zelo zelo dobro veste in ne samo to, da veste to počenjate namenoma. Že prav bedasto je to sprenevedanje, da vam gre za Slovenijo, za neke vrednote, za državljanke in državljane. Samo za eno vam gre, Ivan Janez Janša, in to je popolna, absolutna oblast. In za to ste pripravljeni uporabiti vsa, prav vsa sredstva, legalna in nelegalna. To ste, konec koncev, dokazali z dokumentom, z nekakšnim vašim strankarskim dokumentom, ki naj bi ga obravnavali na kongresu, v katerem grozite celo z državljansko vojno. Smo se razumeli? Že samo uporaba tega izraza je nedopustna. In to v imenu oziroma zato, da bi utišali svoje politične nasprotnike ali pa tekmece, kot je lepše rečeno. Grozno in nedopustno. Bi si mislili, da je to sploh nemogoče v demokratični Sloveniji. Pa da ne bom jaz preveč govoril o vas, si poglejmo, kaj o vas mislijo vaši politični sodelavci (citiram): »Politična praksa Janeza Janše temelji na manipuliranju in sprenevedanju. Dialoga ni, soočanj argumentov tudi ne.« Čigave besede so to? Besede Jelka Kacina, vašega tesnega sodelavca, še iz časov tiste prve pomembne, najpomembnejše Vlade, in tudi te, upam, da zadnje. Dalje, laganje, manipulacije, širjenje sovraštva in zla. Da niste demokrat, je povedala Ljudmila Novak, vaša sodelavka. Da je vaše vodenje izrazito avtoritarno, da prezirate sogovornike z drugačnim mnenjem in da niste demokrat - to je javno dejal Ivo Hvalica, nekdanji poslanec vaše stranke, vaš sodelavec. Tega si nisem izmislil jaz, to so o vas povedali vaši sodelavci. Na primer, Dimitrij Rupel, leta 1995, da ne izbirate sredstev, da ste hudobni in brezobzirni, da iščete služabnike. Sam sem takrat še v šolo hodil, ko je bil Rupel z vami minister v Vladi; vas gotovo pozna bolje kot jaz. Tako, spoštovani, jaz bi prosil, da se nehamo sprenevedati. Ali lahko, prosim, nehate kazati s prstom na druge! Vse to, kar očitate drugim, počnete vi. Vsa vaša ravnanja, napadi na medije, pravosodje, civilno družbo, namerno preziranje socialnega dialoga, policijska represija - to niso neki slučaji, vi želite popolno oblast, enoumje, diktaturo. Janez Janša, politični skrajnež ste, fanatik ste. In kot so vaši sodelavci povedali, za oblast ste pripravljeni uporabiti prav vsa sredstva. Eno krizo pred desetimi leti ste zaradi svoje obsedenosti že zavozili. Ampak ta trenutna je nekoliko drugačna, ni zgolj ekonomska, je mnogo hujša, mnogo bolj vpliva na življenja ljudi. S svojo avtoritarnostjo ste ljudem povzročili dodatne stiske, hude stiske. Zato je tega dovolj. Svoje frustracije boste morali zdraviti kje drugje, ne na mestu predsednika Vlade. Predvsem pa boste morali za svoja ravnanja prevzeti odgovornost. In ustavna obtožba je prvi korak k temu. Vseh bizarnih početij, afer, ki se vrstijo iz dneva v dan, ne želim niti ponovno naštevati. Veliko smo o tem govorili, državljani so tega siti. Meni pa se obrača želodec ob vsem tem. Bi pa želel pozvati na tem mestu vse državljanke in državljane, hkrati pa tudi vse poslanke in poslance, da ob naslednji priložnosti, ko bomo imeli moč na demokratičen način oddati glas za spremembe, to storimo z mislijo na medsebojno spoštovanje in predvsem na prijaznejšo prihodnost, v kateri ne bo prostora za sovraštvo in represijo, kakršno izvaja trenutna Vlada pod vodstvom Janeza Janše. Do takrat bomo, hočete ali nočete, svoje nestrinjanje kazali tudi na ulici, ker to je poleg volilne pravice in referenduma ena temeljnih ustavnih političnih pravic v demokraciji, pa se lahko fašistoidna oblast postavi na glavo, če se hoče. Dokler so ljudje pripravljeni dvigniti glas proti krivicam in za lepšo prihodnost, sem prepričan, da obstaja upanje. Dovolite mi, da ob koncu izrazim svoje verovanje v to da, si večina državljank in državljanov želi živeti v strpni in svobodni družbi, da v Sloveniji, kakršno smo ustanovili z Ustavo, v takšni, ki se zaveda pomena humanizma in vsakomur omogoča razvoj svojih potencialov. Tragedij v tej državi je bilo preveč, vsaj eno lahko končamo hitro. Dovolj Janeza Janše."
0,ParlaMint-SI_2015-07-10-SDZ7-Redna-10.u52,SD,-1.0,2015-07-10,0.5291954278945923,"Spoštovani gospod predsednik, predsednik Vlade, ministrice, ministri, kolegice in kolegi! Jaz bi se pod besede in izvajanje kolega Mesca lahko brez težav in z veseljem podpisal, če seveda ne bi pripadal tistemu delu slovenske politike, ki mora danes zmerno in odgovorno sprejeti kompromis in zavezo, da bo to državo upravljal vzdržno, s premislekom o njenem trajnostnem razvoju in ki si vsled nujnosti dolgoročnega razmisleka o perspektivi ne more privoščiti valovanja na ideologiji in deskanja na populizmu. Stvar je simpatična in zanimiva, je pa neodgovorna in neresna. Vsa sreča v nesreči je danes, da razpravljamo o sprejemu tega zakona v trenutku, ko si lahko pogledamo, žal, na zelo nesrečni sliki Grčije, kaj se zgodi, a, ko se država dolgoročno zadolžuje za tekočo porabo in, b, kaj se zgodi, ko tako državo udarijo radikalni varčevalni ukrepi brez premisleka o tem, kako zelo močno lahko nepremišljeno varčevanje udari standard ljudi in ogrozi gospodarsko rast. Danes ima Grčija zaradi obojega več kot 50 % brezposelnih med mladimi. Zaradi tega, ker na eni strani ni znala prekiniti s populističnim zapravljanjem za tekočo porabo, in na drugi strani, ker je konservativni in neoliberalni del evropske politike Grčijo zlorabil in uporabil kot poizkusnega zajčka, ki danes trpi hude posledice in bo v bodoče še bolj trpela, kar je navsezadnje ugotovil tudi predsednik grške vlade, ko je po referendumu, ki ga je razglasil za veliko zmago, danes tako rekoč pristal na pogoje upnikov, ki jim je skozi referendum, ki ga je sklical sam, najbolj nasprotoval. Socialni demokrati seveda razumemo, da država ni niti gospodinjstvo niti tiskarna denarja. Ne more si dovoliti, da bi porabila zgolj toliko, kolikor ima, ker mora razmišljati o tem, da investira za razvojne projekte, da s svojimi injekcijami in intervencijami ustvarja gospodarsko rast, zagotavlja spodbudno gospodarsko poslovno okolje in predvsem zagotavlja možnost nadaljnje gospodarske rasti tudi takrat, ko je država v krizi. Hkrati pa si ne sme dovoliti, da bi zgolj zaradi možnosti, da do denarja pride, ta denar porabljala zato, da bi v nekem kratkoročnem obdobju na silo dvigovala standard in dajala občutek, da lahko živimo bolje in drugače kot zmoremo. Niti ena niti druga skrajnost nista neizvedljivi niti sprejemljivi. Zato je pomembno, da danes sprejemamo in tudi sprejmemo ta kompromisni predlog, ki nam na eni strani nalaga, da srednjeročno in dolgoročno ohranjamo vzdržne javne finance, in nam hkrati omogoča, da v primerih bistvenih poslabšanj gospodarskih razmer, socialnih, naravnih ali drugih nesreč, na katere nimamo vpliva, ustrezno interveniramo, da obudimo gospodarsko rast, da zagotovimo državljankam in državljanom ustrezen socialni standard in da preprečimo, da bi se Slovenija kadarkoli v bodoče lahko ujela v zanko, ki jo v zadnjih letih situacija in tudi nerazumevanje konservativne politike zateguje okoli vratu grških državljank in državljanov. Ne gre za enostavno odločitev in ne gre za odločitev, za katero lahko pričakujemo aplavze in parade, gotovo ne. Gre pa za odločitev, ki omogoča trajnostno porabo virov, ki so nam na razpolago, ki omogoča dolgoročni razvoj in ki nam za razliko od mnogih, ki populistično razlagajo drugače, omogoča, da izvršujemo tudi načelo suverenosti te države, kar smo pred dnevi z veseljem in slavnostno praznovali. Tisto, kar je izjemno pomembno, je tudi dejstvo, da mi tega fiskalnega pravila ne sprejemamo samo zaradi nekih preteklih zavez, ki smo jih dali v času krize, da bi pomirili zunanje trge, naše partnerje. Mi smo se – prej smo govorili o strategiji zunanje politike – za pot v Evropsko unijo odločili, mi smo se odločili, da želimo evro, mi smo si zadali cilje, ki so bili jasno izpostavljeni ob osamosvojitvi, ki jih razumemo danes in ki jih želimo zasledovati tudi v bodoče: da bomo stabilna država, da bomo predvidljivo gospodarstvo, ki podpira inovatorje, omogoča nove možnosti razvoja in predvsem, da bomo država, ki je socialna, solidarna in svojim državljankam in državljanom zagotavlja enake možnosti. Mi enakih možnosti ne bomo mogli zagotavljati niti do vratu zadolženi, ker bodo takrat naša orodja izvajanja oblasti v tujih rokah, niti pa ne bomo mogli izvajati politike zagotavljanja enake možnosti in solidarnosti, če se pri zadolževanju popolnoma omejimo in si sami vzamemo možnost, da interveniramo, ko država potrebuje podporo pri zagotavljanju gospodarske rasti ali ko naši državljanke in državljani potrebujejo zagotovilo, da se jim temeljni eksistenčni standardi ne bodo znižali, pa naj si gre za zdravje, izobraževanje ali eksistenčna vprašanja, o katerih bomo govorili v petek na izredni seji. Socialni demokrati tako z veliko odgovornostjo, pa na nek način s pozitivnim pogledom naprej, sprejemamo kompromisno verzijo tega predloga, ki na eni strani preprečuje, da bi si zanko za vrat zavezali sami, in na drugi strani onemogoča, da bi zaradi nespametne politike to dovolili tujcem. In ker je kolega Mesec pravilno ugotovil, da nobena država po vojni v času obnove ni uporabljala fiskalnega pravila, mi dovolite, da samo ugotovim, da bi za postvojno stanje verjetno veljalo, da gre za primer neobičajnega dogodka, na katerega ni mogoče vplivati in ima pomembne posledice za finančno stanje sektorja Država, v tem primeru govorimo o suspenzu, ostrih ukrepov, varčevalnih ali nujnosti srednjeročnega uravnovešenja proračuna, ker je seveda treba odgovoriti na druge dileme in na druga vprašanja. Za vse dogodke tega reda imamo tukaj izjemo, ki nam preprečuje, da bi ljudi pustili na cedilu. In še enkrat naj poudarim, ko je Aleksis Cipras prevzel vlado, jo je prevzel z izjemnimi napovedmi o tem, kaj vse se je spremenilo in kako dolgov ne bo treba poplačati. Ni to njegova krivda, izključno gre za problematiko dolgoročnega zadolževanja za tekočo porabo in za posledico ekstremno radikalne konservativne zahteve, da se varčuje za vsako ceno. Ne enega ne drugega si Slovenija ne sme in ne more privoščiti in ne eno ne drugo se ne bo zgodilo, če bomo odgovorno podprli ta zakon in če bomo odgovorno vodili slovensko politiko naprej. Sam računam na podporo tako SDS kot Združene levice. Je pa res, da je tudi jadranje na valovih populizma dovoljeno in, verjamem, primerno za kratkoročno zabavo. Hvala in srečno!"
0,ParlaMint-SI_2015-03-09-SDZ7-Redna-05.u70,OTHER,1.0,2015-03-09,0.3323504626750946,"Hvala, spoštovana predsedujoča. Spoštovani predstavniki Vlade, kolegice in kolegi! Nova Slovenija – krščanski demokrati smo stranka tradicije in domoljubja. Spoštujemo in ljubimo svojo domovino, družino, narod, jezik, kulturo in kulturno dediščino. Samostojna in neodvisna Slovenija je naša domovina, ki jo spoštujemo in ljubimo, zato želimo zanjo delati pošteno, odgovorno in v duhu dobrega gospodarja. Ponosni smo na svojo domovino Slovenijo, njeno neodvisnost, predvsem pa na nastajanje demokracije in postavljanje temeljev nove države v 90. letih 20. stoletja. V veliki meri so bili oblikovalci samostojne Slovenije tudi člani stranke Slovenskih krščanskih demokratov, prehodnice Nove Slovenije, skupaj z njihovim ustanoviteljem in prvim predsednikom slovenske vlade Lojzetom Peterletom. S tem dejanjem so se uresničile zgodovinske sanje slovenskega naroda. Hvaležni smo vsem slovenskim domoljubom, ki so se zavzemali za ohranitev in razvoj slovenstva ter pripomogli k temu, da so se uresničile sanje naših dedov. Hvaležni smo vsem Slovencem in Slovenkam ter slovenskim državljanom, ki so se na referendumu leta 1990 odločili za samostojno pot in se postavili v bran svoje domovine v času agresije Jugoslovanske ljudske armade. Hvaležni smo tudi vsem tistim, ki so za samostojno Slovenijo tvegali svoje življenje ali zdravje, premoženje in drugo, kar je pripomoglo k slovenski državni samostojnosti. Predlagana novela Zakona o praznikih in dela prostih dnevih predlaga rešitev, ki je v skladu s temeljnim programom Nove Slovenije – krščanskih demokratov, in to je 25. oktober – dan, ko je zadnji vojak jugoslovanske armade zapustil ozemlje Republike Slovenije, in je dejansko pomemben datum. Menimo, da je primerno in dobro, da ga obeležujemo – kot je predlagano – kot dan suverenosti. Krščanski demokrati pozdravljamo predlog novele in ob tej priložnosti pozivamo vse odgovorne, da vsebine iz obdobja osamosvojitve bolj vključijo v učne načrte in predmete v osnovnih in še posebej v srednjih šolah. Zavzemamo se namreč za domoljubno vzgojo, ki bo spodbujala ljubezen in spoštovanje do domovine, naroda, države in njenih simbolov, kulture, kulturne dediščine, izročila ter krščanskih in občečloveških humanih vrednot. Zgodovina samostojne Slovenije mora biti poučevana kot zelo pomemben del naše narodne zgodovine in naj bo natančno zapisana v vseh učbenikih za poučevanje zgodovine. Predlagana novela kaže pozitiven odnos predlagatelja do teh vrednot in je korak v pravo smer. Zaradi tega bomo poslanci Nove Slovenije novelo podprli."
0,ParlaMint-SI_2017-09-26-SDZ7-Redna-33.u82,OTHER,1.0,2017-09-26,0.9958928823471069,"Spoštovani, še enkrat vse prav lepo pozdravljam! Predlog resolucije o mednarodnem razvojnem sodelovanju in humanitarni pomoči Republike Slovenije opredeljuje položaj mednarodnega razvojnega sodelovanja v okviru slovenske zunanje politike. Z njenim sprejetjem bomo začrtali usmeritve svojega prispevanja k odpravi revščine, zmanjšanju neenakosti ter doseganju trajnostnega razvoja v partnerskih državah. V Poslanski skupini Desus vidimo mednarodno razvojno sodelovanje kot pomemben instrument slovenske zunanje politike, ki prispeva k miru, varnosti, stabilnosti in trajnostnemu razvoju, hkrati pa krepi tudi našo prepoznavnost v svetu. Vloga Slovenije je še posebej cenjena v regiji Zahodnega Balkana, kjer smo prepoznani kot kredibilen partner, zlasti na področju upravljanja javnih financ, varovanja okolja, upravljanja z vodami in humanitarne pomoči. Med izzivi, ki se jih bomo morali lotiti v prihodnje, je krepitev naših prizadevanj v državah v razvoju. Slovenija je kot majhna donatorica lahko prepoznavna in učinkovita le, če svojo uradno razvojno pomoč osredotoči na manjše število partnerskih držav in prednostnih vsebin, kjer izkazuje visoko zmogljivost in primerjalno prednost. Treba je tudi priznati, da svoje mednarodne zaveze nameniti 0,33 % bruto nacionalnega dohodka za uradno razvojno pomoč žal še nismo uresničili. Resolucija zato predvideva pripravo akcijskega načrta, v okviru katerega bo opredeljen postopen napredek po letih proti zastavljenemu cilju. Po drugi strani pa je treba izpostaviti številne bilateralne projekte humanitarne pomoči, kot so zdravstvena rehabilitacija žrtev oboroženega konflikta v Ukrajini, psihosocialna pomoč žrtvam konflikta in pomoč na področju celostne rehabilitacije v Gazi, izobraževanje o nevarnostih min in eksplozivnih ostankov vojne za sirske begunce v Jordaniji in številne druge projekte. Predlog resolucije predstavlja podlago za pripravo strategije, ki bo namenjena podrobnejši opredelitvi posameznih vsebinskih področij ter operacionalizacij nadaljnjega delovanja. Spoštovani, v Poslanski skupini Desus se zavedamo, da je v zadnjem obdobju precejšen del modro-zelenega planeta, tudi Evropa, zašel v turbulentne vode. A dokler nekateri živimo v relativnem miru in v primerjavi z drugimi dokaj udobno, se nam zdi pravilno, da tisto, kar lahko, delimo s tistimi, ki te sreče žal nimajo. Slovenci na tem področju dokazujemo, da imamo srce, tako kot v športu. V Poslanski skupini Desus podpiramo prizadevanja, da bo tako tudi v bodoče, zato bomo predlog resolucije seveda podprli. Hvala za pozornost."
0,ParlaMint-SI_2016-06-08-SDZ7-Izredna-33.u2,OTHER,0.98388671875,2016-06-08,0.9901943802833557,"Spoštovani predsednik Državnega zbora, spoštovani poslanke in poslanci! V posebno veselje mi je, da lahko na današnji plenarni seji pozdravim tudi predsednika skupščine Črne gore Darka Pajovića z delegacijo. Dobrodošli! Slovenija je vseskozi močna zagovornica Natove politike odprtih vrat na zahodnem Balkanu. Decembrsko povabilo Črni gori in nedavni podpis pristopnega protokola sta dokaz, da politika odprtih vrat ostaja realnost, realnost za partnerske države, ki z nami delijo iste vrednote ter so obenem pripravljene in sposobne prevzeti obveznosti in odgovornosti članstva. V posebno čast mi je, da je Slovenija med prvimi državami članicami Nata, ki bo ratificirala črnogorski pristopni protokol. S to gesto pošiljamo dodatno sporočilo podpore Črni gori in ji obenem izrekamo dobrodošlico v zavezništvu. Dosežki Črne gore v samo desetletju samostojnosti so impresivni na vseh področjih, vključno s približevanjem evroatlantskim integracijam. Veseli me, da lahko Slovenija po svojih močeh prispeva k temu uspehu Črne gore. Črno goro vidimo kot zanesljivo in verodostojno partnerico, državo, ki prispeva k regionalni in mednarodni varnosti ter je vzor ostalim državam kandidatkam v regiji zahodnega Balkana. O tem priča tudi njen prispevek v mednarodnih operacijah pod okriljem Nato, Evropske unije in Združenih narodov. Spoštovani! Dvostranski odnosi med Slovenijo in Črno goro so odlični. Državi tradicionalno razvijata partnersko in prijateljsko sodelovanje. K temu bistveno prispevajo vzpostavljeno zaupanje ter nenehni aktivni stiki med državama in kar je še posebej pomembno tudi med ljudmi. V letošnjem letu obeležujemo tudi 10. obletnico vzpostavitve diplomatskih odnosov med državama. Slovenija je bila prva država, ki je v Črni gori takoj po njeni osamosvojitvi odprla svoje veleposlaništvo. Številni slovenski strokovnjaki so tesno vpeti v svetovanje pri napredku Črne gore v pogajanjih v članstvo v Evropski uniji. Prav tako bomo s programi usposabljanja še naprej delili svoje izkušnje s Črno goro z namenom čim lažjega delovanja v Natu. Med leti 2011 in 2014 smo opravljali vlogo Natovega kontaktnega veleposlaništva in s svojim delovanjem po svojih najboljših močeh prispevali k napredku Črne gore na poti k članstvu. Članstvo Črne gore v Natu predstavlja pomemben korak h krepitvi stabilnosti v tej strateško zelo pomembni regiji, hkrati pa potrjuje, da je širitev Nata ena izmed naših najuspešnejših politik, ki prispeva k širjenju varnosti v evroatlantskem območju. Pri tem želim posebej poudariti, da širitev Nata kot obrambnega zavezništva ni uperjena zoper nikogar, pri čemer je njegovo temeljno poslanstvo širitev območja stabilnosti in varnosti. Izzivi v regiji ostajajo. Tudi Črna gora se z njimi uspešno sooča. Ob tem se moramo zavedati, da Nato ni zgolj vojaško zavezništvo. Kot določa preambula severnoatlantske pogodbe, je Nato tudi oziroma predvsem skupnost, ki temelji na načelih demokracije, osebne svobode in vladavine prava. Angažiranost družbe, politična in javna podpora sta zato pri članstvu v Nato enako pomembni kot vojaško načrtovanje. Naj zaključim z mislijo, da so vrata zavezništva, ki so se prvič odprla leta 1952 še vedno odprta. Navkljub številnim novim izzivom v mednarodni varnosti ali pa prav zaradi tega v prihodnjih mesecih skoznje stopa Črna gora. Ob tem ji iskreno čestitamo in želimo, da bi bil njen vstop jasen in pozitiven signal ostalim aspirantkam iz regije za članstvo. Hvala."
0,ParlaMint-SI_2020-05-26-SDZ8-Redna-17.u222,OTHER,-1.0,2020-05-26,0.020937200635671616,"Spoštovani, hvala za besedo. Že od prvega dne te nove vlade lahko sledimo, kako Janez Janša razume epidemijo − kot priložnost za udar na demokracijo, medije, policijo, proračun in državo. Tisti, ki temu nasprotujemo, smo tarča napadov, da delujemo protidržavno in izdajalsko. Seveda, prva naloga madžarske vlade v Sloveniji je vzeti legitimnost opoziciji in jo onemogočiti. Ključni orodji te strategije sta strah in laž. Vlada nas tako straši, da prihaja nov begunski val, a na meji dnevno beležimo le okoli 20 prehodov manj kot v enakem obdobju lani. Tudi na turško-grški meji se situacija umirja. Na vidiku ni nobene ponovitve leta 2015. Ključni argument za uporabo vojske v policijskih vlogah je torej čista izmišljotina. A tudi če ne bi bila, kaj bo pa počela vojska s policijskimi pooblastili? Preganjala že tako pregnane in revne begunce in jih v sodelovanju s Hrvaško nelegalno potiskala nazaj v humanitarno katastrofo Bosne, kot je to že naredila s 16 tisoč ubogimi dušami od leta 2016 do danes. Ne ogrožajo nas goli in bosi begunci, ampak vlada, slovenska vlada. Seveda vlada predstavlja, da so to samo izredni ukrepi, a izredni ukrepi imajo grdo navado, da ostanejo še dolgo po tem, ko zanje več ni potrebe, če je sploh kdaj bila. Take izkušnje smo imeli s prejšnjo krizo, uvedli so Zujf, omejili referendum in v ustavo zapisali fiskalno pravilo. Vse to nas spremlja še danes. V tokratni krizi je na kocki še veliko več: zasebnost, svoboda, demokracija. Saj v realnem času vsi lahko vidimo, kako vlada tepta vse okoli sebe; sodstvo je krivosodje, mediji lažejo, opozicija je notranji sovražnik, strokovno mnenje nima vrednosti, če ne podpira policijske države SDS. Zato se neke vrste poskuša izpeljati udar, tudi še na NIJZ. Za vsem pljuvaštvom, strupom in lažmi se skrajna desnica prodaja, kako s krizami dobro upravlja, no, v resnici ne razume ne stisk ljudi niti gospodarstva. Za ihto vlade Janeza Janše je popolna nesposobnost. Podjetjem ne zna pomagati, le poglejmo, kako se je zataknila jamstvena shema. Pri milijardah evrov pomoči je število brezposelnih poskočilo za 10 tisoč. Spomnimo še na muzeje, ki so se odprli tako, da se niso odprli. Poročila s terena pravijo, da so vladna navodila za odpiranje šol neslana šala. Izobraževanje skupaj drži le predanost učiteljic in učiteljev. Kacin pa na Krku. Ukrepi se spreminjajo iz danes na jutri, brez strokovne podlage. Med to parado nesposobnosti je nastradalo prebivalstvo. Še tisto malo pomoči ljudem, kolikor je v koronazakonu sploh je, Vlada ukinja s koncem meseca. V ta namen se je prav hitro podvizala s preklicem epidemije. Kako bodo preživeli samozaposleni, prekarci, delavci, študenti, brezposelni in drugi, to očitno Janeza Janše ne zanima. Bi pa vojsko na meji in nad ljudstvo, to pa ja. Zato pri strašenju z begunci ne smemo pozabiti, kako v koaliciji poskušajo zlorabiti oblast. Hvala."
0,ParlaMint-SI_2020-04-28-SDZ8-Izredna-35.u237,OTHER,-1.0,2020-04-28,0.2301274538040161,"Hvala za besedo, predsedujoči. Kaj naj rečem? Rošade, rošade, rošade. Rošadam v sestavi nadzornega in programskega sveta javne Radiotelevizije Slovenija pač ni videti konca. Verjetno so tudi to interventni ukrepi te vlade v boju z epidemijo, ker se očitno tako zelo mudi. Ja, ko nastopi era Janeza Janše, nastopi pritisk na medije. Kako vem? Zakaj to trdim? Zato, ker vidimo cinične tvite, nesramne tvite, grozeče tvite premierja osebno, premier je tisti, ki medijem kar preko twitterjev grozi; ker vidimo zavržene depeše, ki to so pa niso pa spet so in ki nas seveda sramotijo v tujini. Ampak te depeše niso namenjene toliko tujini, kolikor so namenjene psihološkemu pritisku, specialni vojni proti medijem pri nas, pritisku, ki naj novinarje in urednike pokori in jih prisili k poslušnosti in k samocenzuri. To vidimo seveda tudi preko hitenja, kako je treba zamenjati člane programskega in nadzornega sveta RTV Slovenija. Na primeru nadzornega sveta pravzaprav vidimo vso to zgodbo zelo jasno: ko nastopi mandat Janeza Janše, se 26. člen Zakona o RTV interpretira prosto po Janezu Janši. Vlada bi od 11 nadzornikov v nadzornem svetu imela kar osem svojih, enega bi milostno prepustila opoziciji, dva s strani zaposlenih pa bosta itak verjetno tudi njihova. Tako da mandat pač ni več mandat, ko Vlado prevzame Janez Janša. Četudi ni nikjer pravila, koliko pozicijskih ali opozicijskih poslank in poslancev naj bi sedelo s strani parlamenta v nadzornem svetu, in tudi nikjer ni pravila, da bi se zato, ker se je sredi mandata zamenjala vlada, zamenjala sestava nadzornega sveta, se pravi, bi se skrajšal štiriletni mandat nadzornikov javne radiotelevizije. Tako da vlada Janeza Janše oziroma Janez Janša, pravzaprav, ne razume ne avtonomije medijev ne avtonomije parlamenta, kot vidimo, se pravi jedra demokracije. Vlada Janeza Janše pač ruši, ne zanima je niti ustava, ne zanimajo je niti zakoni. Seveda bom glasovala proti."
0,ParlaMint-SI_2014-09-19-SDZ7-Izredna-03.u18,OTHER,-1.0,2014-09-19,0.2575927674770355,"Spoštovani kolegice in kolegi! Ko poslušam vsa ta stališča, se mi zdi, da se enostavno ne slišimo. Mi se danes tukaj pogovarjamo o tem, kako bi vzpostavili parlamentarni nadzor nad obveščevalnimi službami, ves čas pa se debata vrti okrog mandata Janeza Janše. In jaz imam čedalje bolj občutek, da ni v tej dvorani – razen nam v Novi Sloveniji nobenemu v interesu vzpostaviti civilnega nadzora nad obveščevalnimi in varnostnimi službami. In da ta boj, ki se ga gremo ali ki se ga greste z ustanovitvijo te komisije, se zlorablja samo za to ali uporablja za to, da drug drugemu dokazujete, kakšen je mandat Janeza Janše. Torej tisti, ki tej stvari ves čas nasprotujete, enostavno hočete povedati, da mislite, da Janez Janša ne bi smel sedeti v parlamentu. Tisti, ki ga predlagajo, pa očitno mislijo, da bi moral v parlamentu biti. Da so bojazni, ki jih v vaših stališčih poudarjate, odveč, da kako bi lahko prisotnost gospoda Janeza Janše ovirala delo komisije in podobno. Samo dva detajla, ki sta zelo pomembna, in ju morda tisti, ki v tej komisiji še niste bili, ne poznate. Prvič, ta komisija gre lahko v nadzor samo pod pogojem, da je nadzorna komisija sestavljena iz predstavnikov koalicije in opozicije. Če člani koalicije ocenjujejo, da je gospod Janez Janša neprimeren, da bi šel v nek nadzor na policijo, bi enostavno to lahko preprečili tako, da ne bi želeli predlagati svojega člana nadzorne skupine, in ta nadzorna skupina ne bi mogla opraviti nadzora. Torej koalicija, vi imate roko nad tem, da če želite, lahko gospodu Janši preprečite opravljanje nekega nadzora. Ampak to niti ni tako pomembno. Bolj pomembno je naslednje. Uradni dokument, ne govorim na pamet. Če nadzorovane službe, kot so policija, Sova in vojaška obveščevalno-varnostna služba ocenjujejo, da bi posameznik, ki pride v nadzor, lahko ogrozil njihovo delo, ker je v nekem postopku, lahko ta nadzor zavrnejo. Glejte, konkretno je policija 25. marca 2010 predlagala, da se na podlagi 27. člena Zakona o parlamentarnem nadzoru odloži izvajanje nadzora s strani komisije, ker je bil član te komisije Zmago Jelinčič Plemeniti, ki ima v neki zadevi, ki so jo želeli nadzorovati, status osumljenca. Ste dobro poslušali? Torej vse to, kar sem zdaj povedal, govori v prid temu, da če je nek poslanec problematičen in v postopku, ne more teh služb nadzorovati, ki njega nadzirajo. To je prva stvar, ki se je je treba zavedati. Druga stvar, celo vi imate politično možnost, da nekemu poslancu opozicije preprečite, da bi šel v nadzor nad neko službo. Torej vse te bojazni, ki jih izpostavljate v svojih stališčih, so nepotrebne. In se resnično sprašujem, zakaj potem takšen odpor do ustanovitve te komisije, če boste imeli vse možnosti, da boste nekomu preprečili nadzor, če imajo nadzorovane službe možnost, da ta nadzor preprečijo. Jaz vaših argumentov enostavno ne razumem. Edina stvar, ki jo razumem, pa je ta, da to glasovanje uporabljate za to, da javnosti dokazujete, kaj si mislite o mandatu nekega poslanca. Ampak to ni prav. To ni prav! Mi bi morali parlamentarni civilni nadzor nad obveščevalnimi in varnostnimi službami vzpostaviti, to komisijo ustanoviti, potem je pa na parlamentu, kaj bo odločil in kaj bo storil glede mandata Janeza Janše. Ni pa pošteno ne do države, ne do Državnega zbora, da zdaj te okoliščine uporabljate za to, da onemogočate vzpostavitev civilnega nadzora nad obveščevalnimi in varnostnimi službami. In vas res prosim, spoštovana koalicija oziroma tisti, ki ste napovedali, tudi nekateri iz opozicije, da ustanovitve te komisije ne boste podprli, da razmislite, ali je to pametno. Jaz vem, da ste se v poslanskih skupinah marsikaj dogovorili, verjamem pa tudi v vašo zdravo pamet, da ti argumenti in razprave v Državnem zboru še kaj štejejo, da ne govorimo tja nekam v tri dni, v prazno, in da se da morda kogarkoli še s kakšnimi pametnimi argumenti prepričati. Mislim, da sem danes nanizal vsaj dva zelo tehtna argumenta, da odpravita vse vaše bojazni, da to komisijo končno ustanovimo. Res še enkrat prosim, da to naredimo zaradi države in zaradi državljank in državljanov, ki so lahko v neprijetnih okoliščinah zaradi tega, ker mi poslanci ne opravljamo svojega dela in ne opravljamo civilnega nadzora nad obveščevalnimi in varnostnimi službami."
1,ParlaMint-SI_2014-04-04-SDZ6-Redna-23.u70,SDS,0.76171875,2014-04-04,0.9943475723266602,"Najlepša hvala, gospa podpredsednica. Lep pozdrav tudi iz moje strani! Jaz se zahvaljujem kolegu Branetu Grimsu, da nas je iz sveta pravljic vrnil nazaj v kruto realnost, da nas je vrnil v to kruto realnost, v kateri moramo delovati v dobrobit ljudi, in da nas je vrnil nazaj v bistvu v današnjo razpravo, današnjo razpravo torej interpelacijo zoper notranjega ministra. In z velikim veseljem sem poslušal argumente za in proti, ustvarjal sem si, tudi kot poslanec, nekakšen vtis moči argumenta, moči kontraargumenta, to je tisti žar parlamentarizma, ki ga poznajo resne parlamentarne demokracije. Poglejte, jaz bi začel svojo razpravo nekako takole. Prvič, vloga notranjega ministra ali ministrstva za notranje zadeve ni [[…]]To ministrstvo ima poseben status. Prvič, se moramo zavedati, da gre za državotvorno ministrstvo, tako kot za zunanje zadeve kot za finance in tako naprej. Po drugi strani pa je zahtevnost tega ministrstva toliko večja, ker gre za represivno ministrstvo, gre za represivni organ, ki ima določena pooblastila po zakonu in kjer v skladu z zakonskimi določbami lahko močno krši tudi, v svojih mejah, človekove pravice, posega v človekove pravice in osnovne svoboščine. Torej v skladu z zakonom. Torej represivni organ, katerega del pripadnikov nosi orožje, del pripadnikov nosi posebna vklenitvena sredstva, solzice, tako naprej, vdira v pošto ljudi, vpliva na procese, vpliva na preiskave, začne preiskave, marsikdaj seveda tudi z delom državnega tožilstva. In danes govorimo o integriteti nekoga, ki opravlja funkcijo ministra točno tega ministrstva. Ne gre za ministra za Slovence po svetu, ne gre za ministra za gospodarstvo, ampak gre za ministra za notranje zadeve. In poglejte, minister za notranje zadeve pa je posebej pod vplivom tega, da dokazuje svojo integriteto, svojo poštenost, svojo načelnost zato, ker se marsikdaj okoli takšnih ljudi potem krešejo mnenja, tako kot se danes. In ta razprava torej danes je šla kar nekaj, v nekaj zadev. Prvič je minister na začetku govoril zakaj več kot 9 ur razprave o temu, zakaj se ne ukvarjamo z današnjimi težavami, ki so v vsakdanjem življenju in tako naprej. Poglejte, moje mnenje je sledeče, jaz sem tu zato, da se ukvarjamo s temi težavami, večkrat jih ponovim, večkrat ponovim tudi rešitve za te težave. Moram priznati, marsikdaj se strinjam vsaj z delom ministrov, predvsem z zdajšnjim novim ministrom za gospodarstvo in upam, da bo dobil neko tudi svojo priložnost. Tisto, kar pa je pomembno za današnjo razpravo, glede tega pa bi omenil eno zadevo. Torej poglejte, glede prihodnosti, 95 tez slovenskih obrtnikov in podjetnikov, kako rešiti probleme gospodarstva, kako rešiti probleme te države, večjo konkurenčnost, tudi to se tiče njega kot ministra. Zakaj govorim o 95 tezah? Nekoč je nekdo, leta 1517, skoraj bo 500 let od tega, Martin Luther, točno tudi govoril o 95 tezah. Govoril je o skorumpiranosti v Katoliški cerkvi, govoril je da Katoliška cerkev zgublja zdrav razum, celo pisal je v Mainz nadškofu, da se ne strinja. V bistvu je tudi zlagana tista pravljica, ker govorimo o pravljičarstvu, da je to tezo nabil na cerkev v Wittenbergu, ni bilo res. To so zavrgli, torej bilo je protestno pismo, v katerem je knezu nadškofu Albertu poslal v Mainz svojih 95 tez. Govoril, predvsem je bila kritika tako imenovanih odpustkov. Kolega Grims je danes začel temo odpustkov. Govoril je predvsem o nekomu, ki je po svoji funkciji takratnega ministra koristil tako imenovani funkcionarski dodatek, ki nam ga kot funkcionarjem [[…]]Imamo za to seveda zakonsko podlago, seveda pa je ta institut tega nadomestila predvsem vezan na to, da poslanci ali pa javni funkcionarji resnično lahko delujemo s to etiko, s to integriteto, da nismo tudi materialno vezano tudi na, po nekem mandatu, na neke zadeve, in da imaš vsaj nekaj mesecev po mandatu še neko možnost neke materialne oskrbe. In potem zelo različno gre vsak svojo pot. Jaz, recimo, nimam, nobeno delovno me ne čaka, tako kot marsikoga tu. Nekatere, kot smo danes videli, čaka dobro, solidna mesta spet v javni upravi po tej funkciji. Tisto, kar je pomembno pri teh odpustkih, je, da je minister, torej bivši minister, ko je to koristil, torej v obdobju po letu 2008, konec leta 2008, poleg vsega tega seveda svetoval kot bivši minister, specialist za javno upravo, za modernizacijo javne uprave, tudi številnim državam. In kot je rekel kolega Grims, je v tem času zaslužil, mislim da, 95 tisoč evrov še dodatnega denarja. Torej, koristil je tisti funkcionarski dodatek ali pa funkcionarsko nadomestilo po opravi funkcije, v drugem trenutku še zaslužil 95 tisoč evrov kot doktor prava, kot svetovalec, kot strokovnjak za modernizacijo javne uprave. V istem času, torej ravno v tem obdobju 2009, 2010, je ta človek koristil izredno ugodne lete Adrie, torej neke karte, ki niso na nobenem javnem portalu, ki noben človek ne more do njih priti po neki normalni poti, ampak gre za tipično neke povezave, ki jih je lahko koristil kot bivši minister. Ker kot bivši minister za javno upravo, je seveda sklepal pogodbe ali pa bil vsaj zraven, ko smo predsedovali Evropski uniji in tako naprej, ko je bilo celo vrsto letov Adrie tudi za naše funkcionarje. Zakaj govorim tudi o tem in sem tudi na začetku tega, že več kot eno leto nazaj sklical novinarsko konferenco, je zelo enostavno, spoštovani. Enostavno je, ker sem takrat razložil. Glejte, sam sem sodeloval v svoji raziskavi letalske nesreče na Korziki 2006, 2007, 2008, imel sem stike tudi z gospodom Kostanjškom, ki so ga nekoč omenjali z njegovim pomočnikom, gospodom Tomažem Škoficem, in smo večkrat sedeli na kakšnem sestanku. Glejte, zakaj jaz kot Franc Breznik nisem koristil teh povezav. Zakaj ni mailov Franca Breznika na Adrio, da po vsem tem, kar smo naredili, da letim na neke destinacije in da bi rabil neke lepše, boljše karte? Tu gre za tiste principe v življenju človeka, gre za enostavne principe, ljudi spoznavaš v najmanjših situacijah. Tu gre za tiste principe. Iz tega raste tudi integriteta enega človeka, njegova osebnost. In poglejte, če mi danes ocenjujemo osebnost gospoda Viranta. Poglejte, prvi primer dejanskega obtoževanja, kar je normalno za eno interpelacijo, torej dokaze zoper domnevo, da bi naj poslanska skupina nekako z nekimi fiktivnimi pogodbami poskušala črpati denar iz Državnega zbora preko nekih svetovalnih pogodb za piar. Poglejte, tukaj vidite tudi osebnost. Kolega minister za notranje zadeve to breme, ki je obtožujoče, nekako takoj spravi na vodjo poslanske skupine, ne prevzame sam nobene odgovornosti. Ali je to vodja, ali je to osebnost, ali je to resni politik prihodnosti? Ali ta človek lahko za sabo potegne množice? Ali zaščiti svoje podrejene ali svoje sodelavce? Ne, ne bo nikoli zaščitil. Takoj, na spoštovanega kolega, ki ga cenim, mislim, da je pošten človek, tako kot je marsikdo od vas tu notri, marsikdaj se s kom ne strinjam, nikoli pa ne bom nekoga obtoževal. In poglejte, kolega Braniselj danes dobesedno mora opravljati dva poklica, vodja poslanske plus svoj odvetniški poklic je moral nekako vzbuditi, ker nekako s svojim odvetniškim znanjem rešuje danes v interpelaciji notranjega ministra. Z vsem spoštovanjem, mislim, da svoje delo dobro opravlja, zelo dobro se je temu postavil, neke argumente, minister, o katerem pa teče interpelacija, pa nič. Minister Gregor pa nič. Kot bi rekel Fran Levstik. Druga zadeva, ko sem govoril o slovenski obrti in podjetništvu, je tudi zelo dobra razlaga danes ministra Viranta. Za mene pomeni to, da odpravimo birokratske ovire v javnem sektorju, da nekdo, ki se bo ukvarjal, recimo, z obrtniškimi poklici, ne potrebuje nobene kvalifikacije. Tu pa je srž cele naše ekonomije, spoznavanja načel v življenju. Torej, obrtnik ne potrebuje nobenega znanja, to je želel povedati, vsak, ki je slaščičar, ne potrebuje nobene šole, nobenih dovoljenj, torej predvsem govorimo o poklicnih kvalifikacijah. Nekako daje v nič vse te skupine. Torej, zakaj potem gospod Gregor Virant postavlja določene pogoje, ko govorimo o javni upravi. Zakaj pa potrebuje nekdo, da je vodja, že magisterij danes v javni upravi. In zato ima tudi plačilni razred mislim, da nad 40. Zakaj to potrebujemo potem? Zakaj velja za gospodarski del, to ne velja, torej lahko vsak opravlja vsak poklic, v javni upravi pa to vse velja. To ne drži, to ne pije vode. Ne drži. In jaz moram priznati, tistih nekaj let, ki sem jih preživel poleg gospodarstva v javni upravi, mi imamo celo vrsto ljudi z univerzitetno izobrazbo, ki vsak dan opravljajo dela, ki bi jih lahko nekdo opravljal z normalno triletno šolo. Poglejte, to je problem javne uprave. Problem je, da so nekatera mesta tako visoko vrednotena in tako malo strokovno se tam opravlja, da ne moreš verjeti. Po drugi strani pa imamo vrhunske srčne kirurge z dvajset let znanja, ki imajo velikokrat isto ali pa še manjšo plačo o klasičnih birokratov. In ravno ti birokrati, poglejte, ko pride do nekih mnenj, recimo padec pred Ustavnim sodiščem, toliko doktorjev znanosti sedi in magistrov, diplomiranih pravnikov, in ničesar se ni zgodilo tudi tukaj. Fiasko. Totalni fiasko v tej stroki. Potem minister Virant pravi, interpelacija mora težiti k temu, k mojemu dosedanjemu delu, ne gledati nazaj, gledamo naprej, na to delo. Zelo zanimiva teza. Danes v razpravi torej vsi poslanski kolegi, ki morajo sedeti nekako v zadnjih vrstah, so imeli neke probleme v preteklosti, skupaj s spoštovano kolegico Trudo Pepelnik, ki je bila res dobra prijateljica, moram priznati in mi je zelo žal, kar se je zgodilo, torej celo ona je zapustila te poslanske vrste. Torej vse tisto, kar se je pa z njim dogajalo, torej laganje javnosti o letalskih kartah, to je tudi zanimivo, ker je to po prvi interpelaciji nastalo, čisti dokaz, čisti dokaz laži javnosti. In sedaj, poglejte, v zaključku te razprave, poglejte si, kaj se dogaja v nekem realnem svetu od tam, kjer bi naj bile nek liberalne ideje, o katerem kot predstavnik neke liberalne stranke govori. Poglejte si Nemčijo, recimo, Christian Wulff je dobesedno, dve leti pa en mesec je nazaj, odkar je odstopil, povedal, da tega bremena ne zdrži. In na koncu je bila obtožba, da bi naj si prilastil ali pa torej nekje okoli 700 evrov, ko je bil, mislim da, na funkciji v Spodnji Saški pokrajini nekaj let nazaj, bi naj bil povabljen na Oktoberfest in je nekdo to plačal, 700 evrov. Za 700 evrov je padel nemški predsednik. Poglejte te karte od Adrie, 100 evrov je ena karta, za 100 evrov je nekdo letel v biznis klasi, na najbolj frekventni liniji. Karta poslanca Državnega zbora, ki sedi v zadnji vrsti v ekonomskem razredu, ko se peljete v Vilno, v Bruselj ali pa greste v Frankfurt je 600 evrov. 600 evrov, karta biznis klase je najmanj tisoč evrov in več. Torej 100 evrov karta. Maili letijo Kostanjšek–Virant, boš zrihtal–bom zrihtal, in vse ostalo [[…]]Poglejte, to je izven vsega dosega. In zdaj primerjava Christiana Wulffa s 700 evri, ki kot nemški predsednik odstopi, in gospoda Gregorja Viranta. Poglejte, to ne pije vode, ni argumenta proti temu. In še nekaj, ljudje pozabljajo. Adria je državno podjetje, država ima večinski delež, v to podjetje smo leta 2011 dali dodatnih 50 milijonov evrov davkoplačevalskega denarja. Torej 50 milijonov ljudje preko davkov dajo v to podjetje zato, da se lahko en del privilegirancev vozi v prvem razredu, ima večji prosto za noge, dobi boljšo hrano in vse ostalo, ljudje ki pa delajo za 400, 500 evrov, predvsem tisti obrtniki, o katerih sem na začetku govoril, ki jih vlada ni uslišala, tisti to vse plačujejo preko davkov. To so ti vatli, to je ta razlika med nami. Za nekatere veljajo strašno stroga pravila, za nekatere pa ne velja čisto nič. Ko pride red na mene, ne velja nič. To je nekaj takšnega, kot če bi jaz razlagal, kako morate voziti počasti, sam pa sem večkratni kršitelj cestnoprometnih predpisov. Moram biti tiho, moram biti kritičen, moram reči, poglejte, vozil sem hitro, plačal bom kazen. Vsak ima, kot je nekako kolegica danes rekla, ima tudi kakšno [[…]]ni stoprocenten. Ja, ampak do kje se ta nestoprocentnost tolerira? In veste, v tujini je najhujši prekršek, ki pa ga ima samo Gregor Virant v temu trenutku, okoriščanje z javnim dobrim, okoriščanje z javnim denarjem. To pa je tista razlika, ki je ni zgrešil ne kolega Simčič, ne kolega Vogrin in vsi ostali. Nič, nihče. Kolega Simčič je sam moral revež plačevati svojo šolnino, mislim da tudi drugi kolega, kolega Vogrin je bil dolgoletno uspešen podjetnik, na žalost je svoje rezultate, je sprejel nekaj slabih poslovnih odločitev in je žal podjetje propadlo. In mi je žal za številne podjetnike, ki propadajo. Ampak ravno v tej Nemčiji, o kateri sem govoril, so najboljše zgodbe, najboljše zgodbe nastajajo od bivših propadlih podjetnikov, ne boste verjeli. Ko sem nekoč sedel na enem kosilu, testirali smo neka vina na Kapfenbergu na eni restavraciji na tisoč metrov, Pogusch se imenuje, in je sedel zraven Didi Mateschitz, lastnik Red Bulla. Štirikrat je propadel, dokončno. Tako je propadel, da si je sposodil denar, da je lahko prišel [[…]]"
1,ParlaMint-SI_2020-09-18-SDZ8-Izredna-44.u18,SDS,0.67919921875,2020-09-18,0.09861450642347336,"Hvala za besedo. Vsem prav lep pozdrav, še posebno lep pozdrav pa junakom tretjega nadstropja, ki jim je namenjena tale pentljica, ki jo danes nosim. Prošnjo s tem smo dobili v Državni zbor, sem se odzval, tudi nekateri kolegice in kolegi. Namenjena je tistim na hematološko-onkološkemu oddelku Pediatrične klinike in vsem drugim bolnim otrokom. V našem skupnem imenu naj najprej zaželim vsem čimprejšnjo in popolno ozdravitev. Zaželel pa bi si tudi, da bi v Državnem zboru ozdraveli vsi, ki gradijo na netenju nestrpnosti in na neresnicah in na nepoznavanju prava. Ker drugače si tegale, kar je danes pred nami, zmazka, ki se imenuje Interpelacija o delu in odgovornosti ministra za notranje zadeve Aleša Hojsa, preprosto ni mogoče razložiti. Kaj je ustavnopravno oziroma skladno s pravnim redom Republike Slovenije interpelacija? To je razprava o delu in odgovornosti ministra, o tem, ali dela zakonito, v pravnem pomenu besede, o tem, ali so politike ustrezne, in hkrati je to tudi možnost, da se povejo določeni predlogi, da določene usmeritve in na koncu je lahko glasovanje o zaupnici ali nezaupnici. To je interpelacija. Ali to ustreza temu delu? Poglejmo pravno, na čem temelji ta interpelacija. Minister Hojs je spoštoval pravnomočno odločitev sodišča Republike Slovenije, zato je proti njemu vložena interpelacija. Oprostite, take oslarije pa res lahko prodajaš samo v Sloveniji, s tem da imaš vse osrednje medije na svoji strani. Če bi gospod Hojs ne spoštoval sodišča, ne upošteval odločbe sodišča, potem bi bila dejansko možna in upravičena interpelacija. Ampak še enkrat povem: on je spoštoval odločitev sodišča in zato je dobil interpelacijo. To pomeni, da tisti, ki so jo vložili in ki jo danes zagovarjajo, nimajo pojma o pravu, kar je sramota za Državni zbor, ali pa zavestno manipulirajo z javnostjo, igrajo na čustva in upajo, da nihče ne bo opazil, kakšno žalostno igro se grejo. Samo ti dve možnosti sta, kajti gospod minister je spoštoval odločbo sodišča. In to je vse. Poglejmo politično. Ali je minister ravnal pravilno, ker je upošteval pravni red, ker je spoštoval pravni red? Ali je to pravilna politika? Minister je – pazite! – tudi ustavnopravno prisegel spoštovanju pravnega reda Republike Slovenije. Se pravi, je ta politika edina pravilna. Če bi ravnal kakorkoli drugače, bi bila dejansko lahko upravičena interpelacija. Ampak ta interpelacija je pa tukaj. Oprostite, tudi politično nekdo nima pojma ali pa zelo grdo in nesramno manipulira ter neti nestrpnost. Poglejmo še tretji sklop, očitek v zvezi z NPU. NPU se je takrat, ko se ga je postavljalo – se dobro spomnim razprave – prikazovalo kot nek slovenski FBI, ki bo takole [[tlesk s prsti]] razrešil vse najtežje primere v Republiki Sloveniji. Ali pa je res zdaj upravičil s svojim ravnanjem, s konkretnimi dosežki svoj obstoj? Z vso odgovornostjo trdim, da ne. In kot usmeritev ministru bi veljalo razmisliti celo o tem, da bi gospod minister pripravili zakon in NPU enostavno ukinili in ga združili z vsemi ostalimi sistemi v ministrstvu, tako da ne bo to neka država v državi, ki danes, žal, po učinkih ne služi ničemur drugemu kot temu, da s svojo mehko roko pokrije najtežji kriminal, ki ga ne razišče, in potem nikoli ne doživi epiloga. In ne boste verjeli, kar od nekaj ljudi sem slišal tule po Ljubljani, da se posamezniki iz NPU s tem celo hvalijo, ko so v kakšni družbi, da niso raziskali zgodbe o NLB, da niso raziskali vsega ostalega, kar je bilo naloženo NPU. Oni se hvalijo s tem! Se pravi, je tu nekaj hudo, hudo sistemsko narobe. Ali je bila potem pravilna zamenjava – seveda, lahko bi se pogovarjali o tem, da je bila prepozna. Bila je edina pravilna poteza, kakršnakoli druga bi bila napačna. Bi bilo pa za naprej dejansko treba razmisliti o tem, da se ta del ustrezno preoblikuje oziroma da se to zlije nazaj v enoten sistem, ki bo deloval bolj učinkovito kot zdaj, ko ta izjema v bistvu omogoča, da nekatere stvari ne doživijo epiloga. Ne pozabite, živimo v državi, kjer so posamezniku, navadnemu državljanu, za 140 evro rubili celo hišo in jo prodali na dražbi. Po drugi strani imamo tu neko družino, vsi jo dobro poznate, ki ji je bilo opravičenih že 50 milijonov dolgov. Nekdo si je prilastil 50 milijonov, jih pobasal, odpeljal – nobenega epiloga, vse lepo pokrito, vse pravno korektno. In zdaj naj mi še nekdo govori, da smo pred zakonom vsi enaki! To je pa resen problem. Tu se pa postavlja podvprašanje ustavnosti Republike Slovenije. Ustavnost Republike Slovenije, ki se postavlja pod vprašaj, je še kje. Ko gre, recimo, za vprašanje svobode govora. Pri celi tej zgodbi smo priče enemu enostavnemu triku – preusmerjanju pozornosti. Tam se nekje neti čustva, gre za nek pojav, ki ga je bilo treba zatirati, in udri z ognjem in mečem po tem, zato da ne bi kdo opazil, kaj se v ozadju na področju kriminalitete v resnici dogaja; da tisti najtežji kriminal ne doživi ustreznega epiloga. To se pravi, da je ta interpelacija v tem smislu dobesedno v pomoč kriminalcem. Se zavedate predlagatelji tega? To je star trik. Mimogrede, saj veste, to je že sto let zdaj, kako socialisti uresničujejo svoje trike. So za mir in enakost in zato lahko ropajo in pobijajo. Tako se je končala druga svetovna vojna. So antifašisti, zato lahko izvajajo fašistično nasilje po ulicah in tako dalje in tako naprej, da ne bom našteval. Oblika tega trika je tudi to: pod navideznim preganjanjem kriminalitete in napak v resnici preusmeriš pozornost, zato da se ne bi videlo, kaj je v družbi res narobe. Temu bo pa treba posvetiti bistveno več energije in pozornosti kot doslej. Potem je pa še en preprost premislek, ki bi moral biti temelj, da se kaj takega sploh nikoli ne bi smelo pojaviti. Poglejte, kam smo v tej državi v resnici prišli s tem stalnim netenjem nestrpnosti, kar počnejo levičarji in potem seveda to ves čas kažejo na druge. Ampak to se dogaja dnevno. Če želite en krasen primer, ravno najnovejši – v sredno smo v Kranju obravnavali vprašanja kriminalitete ob zlorabah socialnih transferjev in masovnem priseljevanju, kjer je pač vprašanje ponarejanja listin, kar je seveda kaznivo dejanje, kjer je vprašanje opustitve dolžnostnega ravnanja, kar je spet kaznivo dejanje, kjer je odprto vprašanje malomarnega dela v službi, kar je spet kaznivo dejanje, kar je še cel kup drugih zlorab. Samo o tem smo govorili in vsi sklepi, ki so bili predlagani, so bili praktično soglasno sprejeti. Vsi. Vsi so glasovali »za«. Ali ste to lahko v osrednjih medijih prebrali? Niste. Pač pa ste lahko danes od nekega Kneza brali nekaj o nacizmu, pa netenju, pa koga motijo sosedi. Kdo, razen tega človeka, je o tem govoril? On je o tem govoril. Se pravi, on neti nestrpnost. To pa je problem, da pod krinko preganjanja nestrpnosti se v resnici zanalašč neti nestrpnost. Tukaj bi se pa že lahko pogovarjali o kaznivih dejanjih in o vprašanju svobode govora. Velikokrat sem že opozarjal tudi na tole, kar se dogaja s platformami. Dogaja se v Sloveniji, slovenskim državljanom, počnejo to slovenski državljani, in trdim, da oni niso nad ustavo. Gospod minister, tudi to bi veljajo pogledati, koliko je to legalno, ko se pod krinko preganjanja tega ali onega v resnici izvaja sistematična in načrtna cenzura zato, ker se hoče ustaviti resnico, ker resnica je v resnici tista, ki koga boli. Nič drugega nikogar ne moti, resnica pa zelo. Žal vsak dan bolj in to bi nas moralo pa vse zelo skrbeti. To se pravi, svoboda javne besede je prvi pogoj, da demokracija deluje in svoboda javne besede ne sme biti z ničemer omejena, dokler je v mejah slovenske ustave. Zato nadaljujem tam, kjer sem prej končal. Kam smo prišli? Spomnim se, ko smo pisali slovensko ustavo pa potem, ko smo se osamosvojili. Vedno je bila na dnevnem redu preprosta beseda: tudi če se o ničemer ne strinjava, ampak vse bom naredil za to, da boš tudi ti lahko povedal svoje mnenje. To, gospe in gospodje, je demokratično, edino demokratično. To je odraz razumevanja, kaj pomeni svoboda javne besede; da se soočijo mnenja, da se soočijo argumenti in da se potem poišče optimalna rešitev. Tole, kar je pa pred nami, je pa netenje nestrpnosti in to na zelo pritlehen način. Thompson in ustaštvo, Thompson se je javno večkratno distanciral od ustaštva. Kolikor vem, je celo imel nekaj sodnih postopkov zoper tiste, ki so pač to zlorabljali. Njemu so podtaknili neko pesem, to je sodno dokazano, če ne veste tega, na katero se pa dostikrat celo pri nas vsi javno sklicujejo. Posneli so jo levičarji, potem so pa rekli, glejte, to je njegovo. Ali veste za to finto? To je stari trik te Antife. Saj veste, da v priročniku Antife, ki je bil objavljen na internetu že pred nekaj leti, lepo piše, narišite hakelnkrojce zato, da potem lahko preganjate tiste. Točno tisti trik je. Thompson se je tudi v Sloveniji, v intervjuju na RTV Slovenija, javno distanciral od ustaštva. Ali ni zanimivo? In tisti, ki mu je to omogočil, to je bil Igor Pirkovič, je bil potem kaznovan, zato ker mu je dal besedo. Tukaj se pa vidi tisti ta drugi trik levičarjev, ki vpijejo, da je v imenu resnice treba preprečiti enim, da govorijo. Ah, bežite, no. Dobro jutro! Pa smo v Orwellu 1984. To je pa resnica, gospe in gospodje! On se je javno distanciral od tega, kar je tukaj v temelju vaše interpelacije. Kar pomeni, da zavestno lažete. To je zavestna laž, to ni več, da niste vedeli. On je to povedal na RTV Slovenija, lahko zdajle pogledate, pa pred tem že mnogokrat – so druge zgodbe. To se pravi, vse, na čemer je utemeljena ta interpelacija, je pravno neznanje in laž in zavestno netenje negativnih čustev. To, gospe in gospodje, je pa netenje nestrpnosti, to je protiustavno ravnanje, ta interpelacija je v tem delu celo protiustavna. Upam, da se zavedate tega, sicer pa mislim, da je bil to tudi vaš namen. Kam smo prišli? Da se hoče prepovedati, da bi nekdo prepeval. Glejte, eni poslušajo pač Ceco, eni poslušajo Thompsona, eni poslušajo celo kombinatke, pa živimo v državi, kjer so po 2. svetovni vojni, tisti, ki jih te opevajo, živa mladoletna dekleta zazidali v Hudo jamo pa ki so med 2. svetovno vojno, recimo, na Gorenjskem, na jeseniškem koncu, prepričali enega ubogega otroka, da je ruzak nesel v šolo, v katerem je bilo razstrelimo, pa je bilo potem –če me spomin ne vara – 12 mrtvih otrok, pa še 10 jih je kasneje umrlo. Toliko o silnih junaštvih, ki se opevajo pri tem. Ampak, pač, če nekdo to posluša, naj posluša. Temu se reče strpnost, gospe in gospodje. Samo treba je poznati dejstva. In kam smo prišli? Da se hoče eno prepovedovati, drugo se pa dovoljuje. Vsak naj posluša svoje. To je edino normalno na tem svetu. Da na temu temelji interpelacija, to je pa zelo žalostno, ker to potem pove, kaj je pravzaprav realen namen. Realen namen je spet poglabljanje ideoloških razlik, netenje nestrpnosti, preusmerjanje pozornosti. Komu je to v korist? Sloveniji zagotovo ne. Ali je to v korist pregonu kriminala? Zagotovo ne, ravno nasprotno! Ali je to v korist boljšemu življenju? Koga le? Ta interpelacija je zelo žalosten trik, ki je tudi v celoti zgrešil svoj namen, ker ta trik deluje do tistega trenutka, ko ga razgališ. Ko pa je cesar gol, pa seveda zadeva postane precej drugačna. V tem primeru je stvar točno taka, kot sem povedal. Temelji na očitni, dokazljivi tudi, če želite, sodno dokazljivi laži, temelji na pravnem neznanju ali pa na zavestnem manipuliranju in temelji na netenju nestrpnosti, zato da bi se ljudje, ki sploh ne vedo, za kaj v resnici gre, postavil na neke okope in začel nažigati en po drugem. Ampak, za to ne bi bili krivi ljudje, krivi ste tisti, ki s takimi stvarmi pridete v Državni zbor. Tudi enostavno ne verjamem, da vsega tega niste vedeli, ampak sem prepričan, da zavestno manipulirate, kar je pa potem čisto nekaj drugega. Se pravi, da ste vedeli, da se je Thompson javno distanciral od ustaštva, da ste vedeli, da obstaja pravnomočna odločba, ki jo minister mora upoštevati, ker to izhaja iz načela delitve oblasti. Če je na nekem področju pravnomočna odločba sodišča, jo je minister dolžan upoštevati. To je tudi edina politika, ki je pravilna, če izhajamo iz načela pravne države, da je pač treba pravo spoštovati in da odločitev ene veje oblasti zavezuje tudi drugo vejo oblasti. Še posebej pa to velja, ko gre za izvršilno vejo oblasti, kajti izvršilna veja oblasti, za razliko od nas tukaj v parlamentu, mora imeti za vsako svojo odločitev pravno podlago in je torej dolžna spoštovati bodisi zakone, ki jih sprejema zakonodajna veja oblasti, bodisi sodne odločbe od ustavnega reda, ko gre za Ustavno sodišče, pa tja do drugih odločb, ki konkretno zadevajo njihovo ravnanje in delo. To se pravi, za zadevo, kjer je minister dosledno in korektno spoštoval pravo, pravni red Republike Slovenije, načelo delitve oblasti, pravnomočno sodbo sodišča in razpolago s pravilnimi podatki in jih tudi korektno predstavil, ste vi vložili interpelacijo. Ta interpelacija je res ja, ampak interpelacija o vas, o vas samih, ker gre samo in izključno za netenje nestrpnosti, pa za čisto nič drugega, zato da se ne bi videlo, kaj se v resnici v tej državi dogaja. Da imamo, žal, celo zgodbo v minulih letih o najtežjih oblikah kriminalitete, ki niso doživele ustreznega sodnega epiloga. To se dogaja na vseh ravneh. Policisti vedo povedati primere, ko dajo naprej predloge za pregon, pa ne gredo naprej, jih ustavijo že nekateri šefi. Potem pride to na tožilstvo, pa kakšna tožilka toliko časa čaka, da zadeva zastara, in potem da hitro uniči dokazen material, da se nekoga zaščiti. To pomeni, da je v bistvu tisti, ki tako ravna, soudeležen v ščitenju kriminala, ščitenje kriminala je pa kriminal sam po sebi – se tega zavedate? Opustitev dolžnostnega ravnanja, malomarno delo v službi sta kaznivi dejanji po Kazenskem zakoniku Republike Slovenije. Vprašanje načela enakosti. Vsak dan imamo takih primerov, kolikor hočete. To pa je tisto, čemur bi moral minister dati več pozornosti. Tukaj se pa vsi strinjamo. Samo naloge, ki so zdaj pred ministrom, so izjemno obširne. Imamo hkrati še epidemijo, imamo hkrati še vprašanje južne meje, kjer je situacija taka, da jaz javno povem, da nikakor nisem zadovoljen. To ni v redu. Ampak na to smo pravočasno opozarjali in pravočasno je bil vložen predlog, da bi dovolili aktivacijo Slovenske vojske, pa ste takrat rekli, da saj to je manj, kot je bilo lansko leto. Ja seveda! Zato, ker je bilo tisto zatišje zaradi tako imenovanega lock downa zaradi pandemije. Zdaj pa zadeve gorijo in to ne samo pri nas, tudi v iz Italije slišim zelo, zelo jezne glasove, kajti situacija ni dobra in treba je vedeti, če ne bomo mi ustrezno zaščitili južne meje, bodo sosedje zapirali mejo proti nam. To, upam, da je jasno vsem! Razen, če je to komu cilj, samo potem bodite toliko pošteni, pa to javno povejte, za kaj v resnici gre. Samo upam, da bo ministrstvo upoštevalo predlog, ki smo ga na Odboru za notranjo politiko, ki ga vodim, že sprejeli, in ponovno predlagali aktivacijo tega člena, in da bo iskalo še druge rešitve, da se meja čim bolj ustrezno zaščiti. Sam bi predlagal to, da se poskuša zagotoviti kakšno pomoč iz tujine, pa še kaj, kar nam je bilo v preteklosti že ponujeno, ker situacija se bo še poslabševala. Tukaj je treba pravočasno ukrepati. Treba je pa vse to, o čemer smo danes govorili, narediti; treba je narediti slovensko policijo bolj učinkovito; treba je odločiti, da NPU ne bo neka država v državi, ki bo prej prikrivala ali pa pomagala prikriti kazniva dejanja, da potem ne doživi ustreznega epiloga, ampak da bo to učinkovita kriminalistična policija kot celota, ki bo maksimalno zagotovila spoštovanje ustavnega reda in zakona. Tudi vprašaje bogatitve se velikokrat ponovi. Nič ni slabega, če bi vsi obogateli, samo na zakonit način. Ravno nasprotno, to bi moral biti cilj! Ampak problem je v tem, da nekaterim je dovoljeno vse, drugi pa ne morejo nič, ker se jim enostavno meče polena pod noge in temu je treba posvetiti ustrezno pozornost. Ampak prvo – in s tem bi tudi prešel danes v končni del – je zagotovitev svobode javne besede. Če tega ne bo, če se stvari ne bo osvetlilo s pravega zornega kota, vseh možnih pogledov, potem je demokracija samo še farsa in to bi moralo biti prva prioriteta in prvi pogled in prav naloga vsem v vladi, tudi notranjemu ministru. Od tam naprej je pa potrebno zagotoviti učinkovito delo organov pregona in zakonito in ustrezno ravnanje z enim samim ciljem; da Slovenke, Slovenci, državljanke, državljani, vsi živimo varno in da živimo v državi blaginje, kjer nikomur ne bodo kršene človekove pravice in kjer nikomur ne bo prišlo niti na misel, da bi prepovedoval nekomu prepevati, nastopati ali pa povedati svoje mnenje. V taki državi smo hoteli živeti, za tako državo smo se odločili, taka država izhaja iz slovenske ustave, taka je naša zaveza, zato interpelacije zoper ministra Hojsa seveda ne bomo podprli. Želim mu še naprej uspešno delo v imenu SDS."
1,ParlaMint-SI_2009-02-18-SDZ5-Izredna-07.u84,SDS,0.669921875,2009-02-18,0.3672417104244232,"Hvala lepa. Spoštovani prisotni, spoštovani gospod predsednik Vlade! Kvorum poslancev in ministrskega zbora na začetku današnje seje nam govori, da se vendarle zavedamo pomembnosti posledic in vsebine današnje izjave, ki jo danes sprejemamo. Upam, da je pozitivna posledica tega, kar bomo danes sprejeli, da se ustavijo referendumski postopki. Upam, da bodo verodostojni in odgovorni in bodo imeli toliko ponosa vsi tisti, ki so doslej zbirali podpise, da bodo ta gentlemanski in politični sporazum spoštovali. Kajti sam seveda globoko spoštujem institut referenduma. In hkrati trdim, da bi pa v tem danem trenutku bil referendum kontraproduktiven za verodostojnost Slovenije. Kajti verodostojnost Slovenije znotraj Nata, znotraj tega strateškega partnerstva, je izjemno pomembna in jo potrebujemo za pogajanja ter svojo pozicijo pri določanju meje, pri vstopanju Hrvaške v Evropsko unijo; in od vsega začetka sem trdil, da sta to dva ločena postopka. Ti učinki bi bili, če bi prišlo do referenduma, seveda za Slovenijo negativni. Toliko političnega razuma v Državnem zboru moramo imeti in upam, da ga imamo. Seveda pa je škoda, da tega razuma nismo imeli že v ponedeljek. Jaz se ne strinjam, da se dela danes popravni izpit. Popravni izpit je za cvekarje. Dela se pa državniški izpit in predvsem ga dela vladna koalicija. Glejte, mi smo ga dokazali v ponedeljek, ker smo pravilno glasovali in se pravilno odločili. In smo se zavedali tega, do česa bo prišlo, če se tega državniškega izpita ne opravi v ponedeljek. In prav je imel predsednik Vlade, gospod Pahor, ko je rekel, da je bilo treba zorenje od ponedeljka do danes, zorenje za poslance njegove koalicije. Jaz se z njim strinjam. In kot pravim, popravni izpiti so za cvekarje. Gospoda Pahorja nimam za cvekarja, odločno zastopa interese Slovenije napram Hrvaški. Žal pa ima v svojih vrstah kar nekaj cvekarjev. Glejte, na popravnem izpitu so profesorji običajno milostni. Zato to danes ni popravni izpit. Kdo so cvekarji? Cvekarji so tisti, ki danes ob tem pomembnem kontekstu in v tem trenutku napadajo osamosvojitelje in govorijo, da imajo polno očitkov na njihov račun. Pa naj govorijo o svojih prednikih, za katere verjamem, da so bili takšni, od Judenburga, Celovca, Maistrovih borcev. Ampak takšno govorjenje, pljuvanje po osamosvojiteljih danes je pljunek v obraz svojim prednikom, ki so bili tako ponosni. In, glejte, v ponedeljek ni šlo za stvar ponosa, šlo je bolj za pomanjkanje političnega instinkta. Nek poslanec je tam rekel, da je pomanjkanje taktike in strategije v drugem kontekstu. Jaz se strinjam, pomanjkanje taktike in strategije, in za to je potrebna katarza, kot je tudi omenil, ampak spet z drugega vidika, je pa potrebna in nekateri so jo doživeli, katarzo. Seveda, ko nekdo danes pravi in napada v tem kontekstu osamosvojitelje, moram reči, da so ravno osamosvojitelji tudi na ponedeljkovi seji in na današnjem zaprtem sestanku odločilno pripomogli k tej katarzi. In ti osamosvojitelji so sprejeli doslej najmočnejši dokument, ki ga ima Slovenija v soočanju s Hrvaško, to je Brionska izjava. Glejte, niso vsi dozoreli, toda v ponedeljek smo uspeli v tem, da smo Brionsko izjavo kot najmočnejši dokument v slovenskih rokah vnesli v to izjavo. Žal pa nismo uspeli vnesti dejanske vsebine Brionske izjave. In vsem politično osveščenim je jasno, da je dejanska vsebina Brionske izjave, ki reafirmira stanje na dan 25. junija 1991, to je jurisdikcija nad Piranskim zalivom, dostop, kontakt z mednarodnimi vodami, da je to levi breg Mure in da so to zaselki tudi na Dragonji in tako naprej. In to je dosegla zopet v Vladi generacija osamosvojiteljev. In zato jih nekateri danes rušijo, ker jim ni kaj dosti za slovenske interese, žal. In tu je potrebna tistim, ki nimajo dovolj volje za slovenske interese, katarza. Tu je potrebna katarza! Glejte, žal smo danes v situaciji, da od vsega tega dejansko marsičesa ni bilo storjenega. Zakaj ni bilo storjeno? Verjetno zaradi slovenske naivnosti in dobrosrčnosti, ko tam od leta 1993, v času Drnovškove vlade, namesto da bi zasledovali svoj interes, so se nam Hrvati preveč smilili, ker so imeli vojno. Če bi takrat prestavili tiste kontejnerje z Dragonje na kamnolom bi bila še danes meja povsem jasno na kamnolomu in gospod Drnovšek ne bi popustil Valentičevemu pismu, da bodo to Hrvati naredili, ko bo za to potreba. Žal so bili - jaz ne napadam Drnovška, ampak bila je neka dobronamernost in okamenelost in takrat bi dejansko morali imeti Omanovo kmečko odločnost, ki jo je on imel, pa je predsedstvo ni imelo, kot je povedal tudi oni večer. Drugi iz predsedstva so takrat imeli neko okamenelost pred Beogradom in južnimi sosedi in vsem tem, tisti instinkt žabe, ki okameni pred belouško. Ne vem, zakaj. In te okamenelosti se moramo znebiti. In temu tudi vsebino današnje izjave. Strinjam se, da je zorenje očitno bilo potrebno. Jaz upam, da ste vsi dozoreli, da ne boste napadali tistih, ki so naredili temelje te države, ker takšno napadanje je nedržavotvorno, je pljuvanje po slovenski državi, po temeljih te države. Poglejte, v tem trenutku je potrebna zrelost nas vseh. Predvsem mi smo odgovorni za zrelost, tudi državljanov, in če bomo tu zrelo reagirali, bo ta enotnost pripeljala do dobrega zaključka, tudi takrat ko bo ali mediacija ali kdorkoli odločal o meji na morju in na kopnem. Hvala lepa."
1,ParlaMint-SI_2014-01-29-SDZ6-Redna-21.u224,SDS,-1.0,2014-01-29,0.9936083555221558,"Hvala za besedo, predsedujoča. Mene pa čudi po vsem tem, ko mi na tej strani kažemo dokumente, ki so verodostojni, na drugi strani govorite, da so kot naše interpretacije, kot da smo po svoje razlagali, da smo naredili prevod iz kitajščine in po svoje napisali. In potem nekateri zagovarjate ministra tudi s tem, kako ste te dokumente dobili. Kot s tistim orožjem na mariborskem letališču. Kaj je takrat tisti tam delal, če je to videl? Tisti je kriv, ker je to videl. Zdaj bodo krivi tisti, ki so te dokumente dali, čeprav niso nobena tajna. Tako ste zagovarjali nekateri. In če se to dopušča v tem parlamentu, da se spregleda z ene strani, tam, kjer je večina, take dokaze; jaz upam, da bodo povzeli tudi mediji, da si bodo ljudje lahko sami ustvarili neko sodbo, ko bodo prečitali pogodbe, fakture, primerjali datume. Vsak najmanjši obrtnik lahko takoj vidi, da tukaj ni vse v redu. In za vas je to vse v redu. V prejšnji vladi pa so bili neki drugi standardi. Treba je bilo vsakega sleči do golega, ne sme nobene napake imeti, če je notri v parlamentu. Zdaj pa kar naenkrat to ni več potrebno. Seveda, vas ne gane, ker morate ščititi, že tako težko dobite ministra. Kaj bi bilo, če še enega izgubite, če že ta 2 ne morete najti nekaj mesecev. V tem je problem. Kar naenkrat vse tisto odpade, da kar naenkrat so krivi tisti, ki dokaze pridobijo, tisti, ki so dokaze dali; to je iz nekih drugih časov. In bi se morali vprašati, ali je to prav ali ne. Prej je nekdo rekel, da ga je sram. Tudi nas bo lahko, saj ni čudno, da je parlament tako priljubljen pri naših državljanih, ker vsake pol leta na glavo obrnemo svoje kriterije in merilo. Danes je bilo nazorno in večkratno tudi dokazano in nič neodgovorjeno na dokaze s strani ministrstva. Če se to v tem parlamentu dopušča, da se dela še naprej, potem res ne vem. V+se tisto drži, tiste lestvice, na katerih smo čisto na repu v Evropski uniji po demokraciji. Ministrstvo za infrastrukturo ni tako enostavno ministrstvo, priznam. Minister, takrat na hearingu sem povedal, da ste nekam prišli; v politiko iz gospodarstva, da je to čisto nekaj drugega. Vendar si očitno tudi delo na ministrstvu predstavljate kakor v gospodarstvu, v nekih razmerah, kjer vam je bilo marsikaj omogočeno; očitno kolegu Vogrinu ni bilo. In na ta način se ne da. Mislim, da se ne sme delati naprej, pa tudi če boste vse v poziciji pokrivali na tak ali drugačen način. Enkrat bo ljudem zadosti tega, glede na situacijo, kakršno imamo, predvsem gospodarsko situacijo. Treba bo položiti račune, takšne ali drugačne, zato mislim, da bi bilo primerno, da se minister umakne, da se tisti standardi nekako ohranijo, ki so veljali do sedaj, vsaj v vaši stranki, ki je bila dosedaj vodilna. Zdaj pa ste očitno zamenjali vrstni red, da boste na repu tega, ne pa na prvem mestu."
1,ParlaMint-SI_2010-12-02-SDZ5-Izredna-34.u138,SDS,-1.0,2010-12-02,0.4196151793003082,"Hvala lepa. Sam si niti nisem želel razpravljati ob tem členu, ampak me je spodbudila razprava gospe Črnak Meglič, ki je bila, po mojem, nekoliko preveč arogantna. Sprašujem se, s kakšno pravico tukaj kažete na to stran, da ste popustili nekim našim zahtevam. Nisem se, gospa, prepoznal, ker nisem član tega odbora, ampak poglejte, vašega imena, ki ga ima vaša stranka, si zagotovo ne zasluži – socialdemokratska stranka –, kajti vse drugo kot to bi si ob takšni razpravi lahko tudi zaslužili. Hočem reči naslednje. Prav je, da bi bila pokojninska zakonodaja čim bolj pravična in tudi solidarna, ampak takšen zakon, kot je ta, ni ne eno ne drugo. Če se vrnem na ta amandma. Sam se sploh ne postavljam v vlogo, da je ta zakon meni pisan na kožo ali da bo mene kaj prikrajšal ali ne. Sploh ne razmišljam še, ali bom doživel tisto starost, ko bom lahko prišel v pokoj, kajti danes je bilo že rečeno, da bo verjetno treba prej kot v 10 letih spet temeljito spremeniti reformo. Bolj pa gledam na tiste ljudi, ki so zdaj v obdobju, ko imajo do pokojnine mogoče nekaj let. Tistim, ki so že tako ali tako bili prikrajšani zaradi zakonskih obveznosti v preteklosti, jim zdaj želimo spet naprtiti vse te zadeve s takšnimi členi ali rešitvami, kot jih ta zakon prinaša. Še konkretno na ta dva amandma k temu členu. Vojaščina. Gospa Meglič bi verjetno zdaj želela, da bomo celo tisti, ki smo vojsko služili, morali še nekaj dodatno plačati, ker smo bili privilegirani, da smo se v vojski lahko nekaj naučili. Verjetno so nekateri, ki še niso v pokoju, služili vojsko dve leti – in je to pravično do tistih, ki pa niso vojske služili? Pa nisem zdaj za to, da je treba to rešitev akceptirati, ampak potem bodimo kolikor toliko, če smo že pravični, pravični do vseh. Bolj pa me nekje moti neka dilema o temu predlogu, ki ga je predlagala Slovenska ljudska stranka; Slovenija se že tako ali tako sooča z demografskimi težavami, da imamo rodnost prenizko. Mislim, da bi moral biti napor naše družbe v tej smeri, da bi skušali ne nazadnje tudi motivirati predvsem žene, ženske, da se bodo lažje odločale za otroke. Kaj je večja garancija za polnitev pokojninske blagajne, kot da se nam povečuje rodnost, da ima ženska dva, tri otroke?! To je tista garancija, kajti na ta način se to lahko spodbuja! In ne gledati zdaj samo na tisto, da je to pa zdaj neka boniteta, nek privilegij tistih, ki imajo nekaj let še do pokoja pa nekaj več otrok, kot je povprečje v Sloveniji. Tudi sam se strinjam, da te ženske zagotovo ne bodo izpraznile pokojninske blagajne, če bo to upoštevano. Tako mislim, da je takšen amandma dolgoročno lahko koristen in lahko samo prispeva nekaj pozitivnega k pokojninski blagajni in tudi naši nataliteti, ki je tako ali tako ogrožena. Hvala lepa."
1,ParlaMint-SI_2017-03-20-SDZ7-Redna-28.u48,SDS,-1.0,2017-03-20,0.3015788495540619,"Hvala za besedo, predsednik. Spoštovani gospod minister! Kar se tiče tega začetnega očitka, da ne želite odgovarjati na poslanska vprašanja, jaz sem samo rekel, da ste večinoma odsotni, kar pritrjuje tudi statistika. Ste pa potem sami sebe postavili v neroden položaj, ko ste rekli, da imate mednarodne obveznosti vedno prvi ali drugi ponedeljek v mesecu. Poslanska vprašanja na seji Državnega zbora so pa tretji ali četrti ponedeljek v mesecu. Še nikoli se ni, kolikor sem jaz v parlamentu, zgodilo, da bi bila seja prvi ali drugi ponedeljek. Sami ste rekli, da vas imajo za glavnega protagonista proruske politike. Gospod minister, ali mi lahko poveste: Kolikokrat ste bili v Rusiji, odkar ste minister za zunanje zadeve, in kolikokrat ste bili v Združenih državah Amerike? Ali mi lahko poveste: Kolikokrat so predstavniki ruske vojske obiskali prvo brigado Slovenske vojske in kolikokrat so jo predstavniki vojske Združenih držav Amerike. Prav tako me zanima: Kako komentirate predsednika republike Boruta Pahorja, ki kljub temu da imamo jasno strategijo zunanje politike, kjer piše, da je naše vrednostno središče Evropska unija in zveza Nato, da gre hkrati v Moskvo pa tudi v Kijev? To meni deluje predvsem kot neka politika neuvrščenih, ne želimo se zameriti ne Rusiji, ne želimo se zameriti zvezi Nato. Predvsem pa me zanima, vemo, da Slovenija načeloma zagovarja ekonomske sankcije proti Rusiji: Kako komentirate, da predsednik potem podpiše pogodbe, ki predstavljajo blagovno menjavo v vrednosti 650 milijonov evrov, kako se to sklada s temi ekonomskimi sankcijami? Prav tako me zanima vaš komentar: Kako menite, da je večinsko slovensko javno mnenje, da bi raje videli, da Slovenijo v primeru oboroženega konflikta brani Rusija kot Združene države Amerike? Skratka, da nas v ZDA in Evropski uniji imajo za prorusko državo. Predvsem pa me zanima, niste povedali: Kaj boste naredili, da se bodo odnosi z ZDA izboljšali?"
1,ParlaMint-SI_2015-05-13-SDZ7-Izredna-13.u76,SD,0.74560546875,2015-05-13,0.39013880491256714,"Hvala za besedo, gospod podpredsednik. Spoštovani kolegice in kolegi, spoštovani kandidatki za ministrici! Izredno dobro in kvalitetno sta predstavili vizijo svojega bodočega dela na ministrstvu. Pričakujem, da bosta to tudi ponotranjili in v praksi udejanjili. Zaupane vama bodo zelo zahtevne naloge, saj bosta prevzeli izredno široko, občutljivo in zahtevno področje, ki potrebuje tudi reforme in prenove. Pričakujem, da bosta poleg strokovnosti in visoke avtoritete zmogli tudi dovolj senzibilnosti, občutljivosti in srčnosti do vseh tistih, ki jim bosta nadrejeni, kakor tudi do tistih, za katere bosta morali poskrbeti. Zelo bom zadovoljna, če bo nova obrambna ministrica, naša Andreja, lahko ponosna na svojo vojsko in na vse, ki nosijo vojaško uniformo in ki častno in vestno predstavljajo našo državo v raznih misijah na tujem in vedno priskočijo na pomoč ljudem ob naravnih in drugih nesrečah. Kljub temu, da v proračunu za vojsko ni nikoli dovolj finančnih sredstev, upam, da bo novi ministrici uspelo poskrbeti, da bodo vojaki imeli primerno oskrbo, opremo in človeku primerno življenje. V naših poslanskih vrstah jo bomo zelo pogrešali, istočasno pa smo ponosni, da bomo imeli sposobno, razumno, preudarno in odločno ministrico, ki ne bo klonila ob problemih, pač pa jih bo pogumno reševala. Vso srečo, Andreja. Kandidatka za ministrico za izobraževanje gospa Maja Makovec Brenčič pa je v svoji predstavitvi res zelo malo povedala o osnovnem šolstvu, srednjem šolstvu, skoraj nič o otrocih s posebnimi potrebami. Sicer je jasno, da prihaja iz akademskih vrst in bolj pozna višje in visoko šolstvo, vendar od ministrice za izobraževanje pričakujem, da bo kot ministrica podpirala učinkovito izobraževanje otrok s posebnimi potrebami po celi vertikali, od vrtcev do univerze, in da bo podpirala razvoj inkluzivne šole ter individualizacijo in diferenciacijo vzgojno-izobraževalnega procesa, ki je pogoj za oblikovanje šole 21. stoletja. Želim tudi, da boste, ministrica, kljub izrečeni naklonjenosti zasebnemu šolstvu ohranili kakovost javnega šolstva; financiranje zasebnega nikakor ne sme biti na škodo javnega šolstva. Obe kandidatki imata mojo podporo in vama želim veliko uspeha na novem delovnem mestu. Hvala."
1,ParlaMint-SI_2021-05-26-SDZ8-Izredna-75.u85,SD,0.62060546875,2021-05-26,0.9901726841926575,"Hvala lepa, spoštovani podpredsednik. Kolegice in kolegi! Veste, jaz, preden sem prišel v parlament, sem se trudil bit spoštljiv do ljudi in se trudim bit spoštljiv tudi v tem parlamentu, zato ker kot funkcionar sem še posebej pod drobnogledom in pod, bom rekel, lučmi in kot tak tudi spoštujem demokracijo, spoštujem ta parlament in si želim, da vsi spoštujemo ta parlament. V tem parlamentu imamo opozicijo in koalicijo, vsak ima svojo nalogo, vsi smo jo dobil na takšen ali drugačen način, smo jo pa dobil na demokratičen način, se strinjam, ampak, imamo v tej Sloveniji en velik problem – mi smo zameglil malo ta, definicijo, kaj je opozicija, kaj je koalicija in zato imamo danes v tej državi stanje takšno, kakršno imamo. Mi se danes pogovarjamo o ustavni obtožbi, ki je v bistvu najmočnejše parlamentarno orožje opozicije, zato verjemite mi, si ta inštitut zasluži spoštovanje od vseh funkcionarjev, od vseh politikov, še posebej bi pa mogel spoštovat ta inštitut dolgoletni poslanec, večkratni predsednik Vlade, gospod Janez Janša. Ta ignoranca, pa karkoli si že misli o verjetno [[?]] ustavni obtožbi, vsebini, ignorirat opozicijo v tej državi, ignorirat ta inštitut, je za moje pojme zelo, zelo slabo. Mi smo naredil vse, bom tako rekel tako, »by the book«, 119. člen Poslovnika, ja, ne, pardon, 191. člen Poslovnika, 119. člen Poslovnika in žal zdaj govorimo praznemu stolu, na drugi strani imamo pa nek odvetniški zbor, ki brani Janeza Janšo. Vse prav. Zakaj bom jaz to ustavno obtožbo podprl? Najprej, in mene, ko sem prej tako začel, najbolj moti ta sovražni, ta nestrpni, ta nestrpna komunikacija, ki se gre tudi včasih predsednik ali pa velikokrat predsednik Vlade preko pisanja raznih tvitov preko žaljenja ljudi in to se mi zdi, da ni v redu in to si funkcionar, ki je predsednik Vlade ne bi smel dovoliti. To se mi zdi, da je na ključnih zadev. In bi lahko sedaj brali tiste tvite lahko bi brali kaj je gospod Janez Janša govoril o ženskah nekaterih, o posameznikih, ampak nikamor ne bomo prišli. Boj proti sovražnemu govoru je v prvi vrsti ni samo odločitev politike ali posamične organizacije temveč je po mojem zaveza vsakega posameznika, ki vstopa v ta javni diskurz in to bi morali se vsi skupaj zavedati. Druga stvar, ki mislim, da je bila zelo slaba in zato je tudi ustavna obtožba je ravnanje med epidemijo. Jaz sem sicer vesel, da bo jutri, da pridemo v zeleno fazo, ampak smo v politiki, zaradi tudi epidemije v najbolj črni fazi. Mi smo ali pa so, ste v času epidemije se šli represijo, kaznovali ste ljudi na koncu vam je tudi sodišče povedalo, da ste jih narobe kaznovali, da to ni bilo prav in bilo je kopico nekih nelogičnih stvari sprejetih, ki je ljudi begalo, da ne govorim o nabavi cepiv kot so že kolegi pred menoj povedali. Druga stvar, ki me neizmerno moti je odnos Slovenije do Evrope. Mi smo svetovni prvaki kako lahko naše uspešne Slovence popljuvamo v Evropi in jim ne damo možnosti seveda, če nismo naši. Mi nismo sposobni enega gospoda dr. Marka Ilešiča in meni je danes nerodno se mu jaz javno opravičujem na tajnem glasovanju ga pospraviti v Evropo. Človeka, ki govori 10 jezikov, človek, ki vodi senat, človek, ki je bom rekel eden najbolj uspešnih sodnikov v Evropi ne, zaradi politike, ki ji mogoče pripada levi opciji so nekateri tudi na levi strani ne znali glasovati za takega iminentnega gospoda. Ne znamo, ne morete imenovati dva tožilca v Evropo mi pa Finci samo dve države in to se meni zdi absurd, zato ker ni naš. Druga zadeva, ki se mi zdi nenormalna pljuvanje Slovenije v Evropi na vseh nivojih. Pljuvanje kako v Sloveniji živimo in pisanje pisem s strani Vlade. Pa kaj smo prišli dragi moji? Če mi sami ne bomo to našo lepo domovino spoštovali kdo jo bo? Sedaj bi se pa še okoli STA malo ustavil. Veste, če odmislimo sedaj direktorja STA, ker vem, da znate zamenjati ljudi in je to čisto okej, ker znate kadrovati, ampak vi ste s tem, ker ne spoštujete ali pa ne spoštujejo v Vladi navadnega zakona, ki govori o STA poleg tega, da je bil, potem z amandmajem v PKP-6 še podkrepljen ta amandma ogrozili 100 delovnih mest in 100 novinarjev ne ve ali bo naslednji mesec dobilo plače in te isti novinarji, ki so za moje pojme eden najbolj pluralnih in najbolj novinarjev, ki pišejo brez navodil in brez nekega politične ozadja. Prej je Marko sicer rekel Marko nekaj hotel okoli neke žlahte govoriti. Ta, ko vem kam je ciljal to je sigurno ena boljših novinarjev. Druga zadeva in to se mi zdi nemogoče in dajte spoštovati zakonodajo, ker če je ne boste vi spoštovali pa predsednik Vlade ja kdo bo pa, potem v tej državi še spoštoval zakonodajo? Tako da razlogov za to, da ustavna obtožba je bila pravično vložena je več na koncu bomo pa videli kakšno bo glasovanje. Jaz bom to ustavno obtožbo podprl. Hvala lepa."
1,ParlaMint-SI_2013-03-20-SDZ6-Izredna-31.u84,SD,0.52587890625,2013-03-20,0.9900545477867126,"Najlepša hvala za besedo, spoštovana podpredsednica. Spoštovane kolegice in kolegi, cenjena predsednica Vlade! Naj uvodoma rečem, da želim vam, spoštovana predsednica, in vsej vaši ekipi veliko uspeha, potrpljenja, razumevanja in pa seveda poguma in moči za srečanje s situacijo, v kateri ste pripravljeni upravljati z državo, ki ni v najboljši kondiciji. Bi pa bilo prav, da pri tem podvigu oziroma pri tem vašem pogumu sodelujemo tudi poslanci po svojih močeh, bodisi s konstruktivno kritiko bodisi s podporo ali pa s svojim znanjem in z nasveti. Z nenehnim iskanjem negativnih plati in z nenehnim poskusom iskanja zgodovinskih napak posameznih ljudi ne bomo prispevali veliko k razvoju v prihodnosti. Opozorila bi rada na neko nenavadnost v našem protokolu, in sicer da se o bodoči vladi pogovarjamo tukaj, da zmerjamo eni druge z lepšimi ali gršimi besedami in govorimo o tretjih ljudeh. Zdi se mi prav, da bi bili vsi naši kandidati za ministre in ministrice danes z nami tukaj v dvorani in da ne bi samo peščica nas razpravljala o njih. Želela bi tudi nadaljevati na neki točki, ki jo je začel deloma kolega Vogrin, deloma pa kolega Kavtičnik. Namreč, nekako ste rekli, da bo to, kar se bo zgodilo danes, prvi korak, in dali ste vedeti, da od prvega koraka dalje pričakujemo, da bo ekipa, ki jo postavljamo, začela funkcionirati, delovati kot ekipa, kot tim. Res je doslej bilo tako, da smo predsednico Vlade pred 15 dnevi poslušali kot posameznico, kot posamezno osebnost, da smo danes spet poslušali njo in njen pogled na bodočo vlado in na zaslišanjih smo poslušali ministre kot posameznike. Od danes naprej bo to naša vlada in od njih bomo pričakovali, da delujejo kot tim, da delujejo skupaj in da od sebe dajejo rezultate skupaj in večinoma bomo pozabili gledati na te posameznike, ki bolj ali manj prispevajo in bodo prispevali k uspešnosti Vlade. Zdi se mi bistveno v tem trenutku opozoriti, da bodo, ko bodo prišli na svoja ministrstva, oni vendarle začeli funkcionirati še naprej kot posamezniki, ki bodo morali v imenu svojih ministrstev slediti prioritetam, ki jih je postavila predsednica Vlade, hkrati pa bodo morali peljati naprej tudi nešteto tekočih poslov oziroma dnevnih zadev, ki jih čakajo na ministrstvih in ki jih je treba urejati. Ob vsem tem pa bodo morali poskrbeti tudi za medresorsko sodelovanje in o tem problemu bi rada zdaj spregovorila. Kajti ko jih gledamo kot posameznike na eni strani in kot tim na drugi strani, pozabimo, da se znotraj vlade vendarle nekatere teme rešujejo bolj v okviru specifičnih ministrstev kot pa na ravni celotne vlade, nekatere teme pa včasih celo spolzijo iz naše perspektive. Na primer, minister za obrambo je v svojem nastopu govoril o tem, da si želi preoblikovati civilno obrambo v skladu z evropskimi normativi v sodobno krizno upravljanje. K tej njegovi trditvi bi dodala tudi, da bi bilo prav vzpostaviti sodoben sistem zaščite kritične infrastrukture. Ampak težava je v tem, da minister za obrambo sam tega ne bo mogel narediti, če ne bo imel ustrezne podpore in sodelovanja v ministru, ki je odgovoren za notranje zadeve. Se pravi, da se bo že tukaj postavilo vprašanje, ali bosta dva ministra lahko pri tej temi sodelovala v prihodnje in ali bosta njuni birokraciji v ministrstvih pripravljeni na sodelovanje. Velikokrat se namreč v praksi vidi, da se prav v teh uradniških aparatih dostikrat skrivajo velike ovire, ki onemogočajo boljše medresorsko sodelovanje, tudi v primerih, ko ministri kot osebnosti med sabo lahko zelo dobro sodelujejo. Drugi takšen primer je bilo vprašanje mednarodnih operacij in misij. Ko smo zasliševali ministra za obrambo, smo mu postavili po moji presoji preveč pričakovanj in tudi on je na svoja ramena prevzel preveč bremen, ko je šlo za to, kako naj se država Slovenija obnaša, ko gre za mednarodne operacije in misije. Premalo teh bremen pa smo naložili na ramena ministra za zunanje zadeve – še najmanj. Ne vem, če ste, ko ste zasliševali ministra za notranje zadeve, tudi njega povprašali o tem, kaj pa delajo policisti na mednarodnih operacijah in misijah. Tudi tukaj, v Državnemu zboru in v nobenem od matičnih teles, skorajda nikoli ne govorimo o dejstvu, da imamo tudi v tujini policiste. To, kar je bistveno pri mednarodnih operacijah in misijah, je dejstvo, da država Slovenija sodeluje v tem kontekstu zunanje politike na različne načine, z vojaki, s policisti, s civilnimi strokovnjaki, z reševalnimi operacijami v okviru sistema za zaščito, reševanje in pomoč in pa tudi z različnimi prispevki v različne mednarodne razvojne oblike sodelovanja in fundacije. Vse to je treba na ravni ministra za notranje zadeve, za zunanje zadeve in za obrambo, usklajevati tako, da ima po eni strani podporo Vlade, po drugi strani pa tudi podporo parlamenta. Tretja stvar, na katero je treba opozoriti pri razgovorih te dni, je vprašanje gospodarske diplomacije. Minister za zunanje zadeve si je to postavil kot eno pomembno prioriteto svojega delovanja, kar je naredil že pred enim letom. Toda dejstvo je, da diplomacija ne more promovirati gospodarstva, ki ga skorajda ni. Se pravi, da je najprej pomembno, da ministrstva, ki so zadolžena, in ministri, ki so zadolženi za gospodarstvo, poskrbijo za razvoj tistih vej gospodarstva, ki jih je potem sploh mogoče promovirati oziroma diplomatsko zastopati v mednarodnem okolju. In še zadnje vprašanje je povezano z vprašanji obveščevalne in varnostne dejavnosti v tej državi. Imamo tri službe, ki za to skrbijo; Slovensko obveščevalno varnostno agencijo, ki je podrejena neposredno predsednici Vlade, Obveščevalno-varnostno službo, ki je podrejena ministru za obrambo, in imamo policijo, ki je podrejena oziroma je v sestavu Ministrstva za notranje zadeve. Te tri službe je treba pripraviti do tega, da sodelujejo med seboj, ko gre za vprašanje različnih oblik ogroženosti naše države. Dejstvo pa je, da so vse te tri službe sistemsko umeščene na različne načine in jih ni enostavno, ko pride do vprašanja institucionalnega povezovanja, med sebo povezati. Ena služba je direktno odgovorna predsednici Vlade in ta se po navadi ne dovoli spustiti na nižji nivo služb, ki so v sestavi posameznih ministrstev. Ena od služb je samo služba, ni niti organ v sestavi in ena je velik sistem, največji varnostni sistem v državi, in to je policija. Doseči, da trije sistemi sodelujejo med seboj in skrbijo za podporo celotni vladi, parlamentu, predsedniku države in sploh celotni naši držav,i je seveda zelo zapleteno. Zato upam, da bo imela predsednica Vlade dovolj moči, da bo vse te posamične interese uspela spraviti kdaj skupaj do točke, da bodo sodelovali in ne tekmovali med seboj. Želim vsem skupaj, da bi bili uspešni pri tem delu in da bi lahko čez eno leto vaše delo, spoštovana predsednica, in vseh vaših kolegov in kolegic tukaj nagradili tako, da bi vam dali možnost nadaljevati vaše delo. Hvala."
1,ParlaMint-SI_2021-11-22-SDZ8-Redna-27.u36,SD,-1.0,2021-11-22,0.4392976760864258,"Hvala lepa za besedo. Spoštovane kolegice in kolegi! Minister Dikaučič, prav veliko besed izgubljati okoli vas, se mi resnično zdi nesmiselno. Ste tipični simptom te vlade, tipični simptom janšizma. Molčite, delate po nareku oziroma bolje rečeno ne delate, kar je tudi želja predsednika Vlade. Če smo v petek na interpelaciji ministrici Simoni Kustec za izobraževanje lahko njej očitali neke vrste konvertitstvo in izdajo volivcev, saj je bila vidna predstavnica, celo vodja Poslanske skupine SMC, ki se je pred volitvami jasno zavzemala za drugačno politiko, temelječ na integriteti, zavzemanje za demokratične standarde, ustavnosti, človekove pravice in tako naprej, in se večkrat zavezala, da v koalicijo z Janezom Janšom ne bo šla, vam, spoštovani minister, tega ne moremo očitati. Konec koncev ste se včlanili v stranko z namenom, da boste ostali minister, in včlanili bi se v SMC ali pa katerokoli drugo stranko; pač, ste človek brez nekih vrednot in idej. Če pogledamo vaše delovanje v preteklosti, na kar smo v demokratični opoziciji opozarjali že ob vašem imenovanju, je vaša preteklost močno, močno sporna – temelji na utemeljenem sumu na gospodarski kriminal, ustanavljanju ali prevzemanju slamnatih podjetij, ki so pred stečajem ostajala dolžna ljudem in državi. Vaše delovanje temelji na utajevanju davkov, ponarejanju listin ter drugih goljufijah. Lahko na nek način rečemo, da ste pravi vojak za oddelati umazane posle, kar je tipičen simptom janšizma. Da se za člana vlade postavi tako osebo, je za vsakega demokratičnega človeka, človeka z integriteto, nedopustno. Da pa se postavi tako osebo za ministra za pravosodje, je pa naravnost grozljivo in škandalozno, a žal, popolnoma v skladu z delovanjem te vlade. Če izvzamemo dejstvo, da nekih kredibilnih ljudi v tej noriji, imenovani tretja Janševa vlada, težko dobite; sploh potem ko je prejšnja ministrica odstopila zaradi protipravnih dejanj, vodenih s strani predsednika Vlade, ker jo je predsednik Vlade silil, da deluje neustavno. Pa naj govorimo o imenovanju tožilcev, o čemer je bilo danes že veliko besed povedanih, neupoštevanju sodb sodišč ali protiustavnem sprejemanju odlokov ob totalnem suspenzu parlamenta, posrednem kršenju človekovih pravic in tako naprej. Vi ste na takšen način delovanja pristali. Zdaj si pa samo poglejmo, kakšna je razlika od SMC v preteklosti, ko je mesto ministra za pravosodje prevzel gospod Klemenčič, ugleden pravnik. Danes je za SMC primeren »Dijanšič« oziroma, se opravičujem, Dikaučič. Tako globoko ste padli. Edini namen te vlade je plenjenje države in gospodarstva, kolikor je to le mogoče, na drugi strani pa suspenz vseh demokratičnih in ustavnih temeljev naše republike. To počenja vlada, janšizem, zdaj že popolnoma odkrito in tega sploh več ne prikriva. V imenu predsednika Vlade tudi vi, minister, uničujete, ste soodgovorni za uničevanje neodvisnosti medijev, sodstva; vladate protiustavno, z odloki, kot sem že rekel; žalite in napadate sindikate in nevladne organizacije; sramotite nas v tujini, hkrati pa ste totalno, ampak res totalno zavozili boj z epidemijo in ste zato odgovorni za preštevilne smrti. Več kot pet tisoč jih je bilo nekaj dni nazaj, med rekorderji smo. Vi pa epidemijo zlorabljate za uzurpacijo oblasti in plenjenje po gospodarstvu in državi, kolikor je le mogoče. Da ne omenjam napada na neodvisnost policije in menjave vseh načelnikov policijskih uprav. Kaj menite o tem, gospod minister? Boste na to odgovorili? Ne boste. Sramota! Z vso odgovornostjo trdim, da gre pri tem že za zametke državnega udara. Kar Janezu Janši ni tuje, vedno več dokumentov prihaja na dan okoli dogajanja leta 1994 po odstavitvi Janeza Janše zaradi afere Depala vas. Pa ni uspel. Spoštovani, svojo oblast gradite na mitu, kar je značilno za vse avtokratske režime, na mitu osamosvojiteljstva, desetdnevne vojne in boja proti komunizmu. Ironično ob tem je, da je bil ravno Janez Janša eden zvestejših članov Zveze komunistov in edini trenutni voditelj, poleg predsednika republike, ki je bil tudi aktiven komunist. Da ne govorim o tem, kar sicer ni stvar današnje razprave, da osamosvojitev nikakor ni bila samo vaša. Vaš doprinos v tem obdobju, lahko bi rekli zametki janšizma, ki eskalirajo danes, pa so prinesli veliko krivic, na primer, izbrisane in porast nestrpnosti, revanšizem in nacionalizem. Ja, tudi to je bila osamosvojitev! Spoštovani minister, vem, da ste brezsramni, da gledate ob tla in s tem rešite vse dileme. Odgovarjali pač ne boste, ker ne znate. Na koncu boste prebrali to, kar so vam drugi napisali, kot ste enako naredili na začetku. Vas pa opozarjam na nekaj drugega; da bo te zgodbe, te pravljice – če hočete –, groteske tretja Janševa vlada zelo zelo kmalu konec. In kaj računate potem? Jaz vem, na kaj vi računate. Računate, da se boste po mafijsko dobili morda z Vizjakom v njegovi zidanici, morda s kozjanskim bikom, kot si sam pravi, ilegalno v zaprti gostilni, morda pojedli prleški sendvič in se zdilali za naprej – vsaj nekaj lovk bo še vedno ostalo, jih bomo imeli – in se bodo dogovorili, kako se pozicionirati in pleniti naprej. To je modus operandi te vlade in vi ste tipičen njen vojak. Dobro delate, ste tiho in zato nagrajeni. No, ko pa nastopi ta trenutek, ko bo konec te tragikomedije, se bo treba pa resno zamisliti in reči odločen »ne« tovrstnim praksam v politiki, pa naj bodo na levi ali na desni: dovolj Janeza Janše in dovolj plenjenja Republike Slovenije."
1,ParlaMint-SI_2021-09-20-SDZ8-Redna-25.u36,SD,-1.0,2021-09-20,0.33473876118659973,"Hvala lepa, predsednik. Poglejte, ta cinizem je res višek. To, kar ste na koncu zdaj spet skušali zanetiti vojno z nevladnimi organizacijami, to je nesprejemljivo in nedopustno in nikakršne zveze nima s stanovanjsko politiko. To je zavržno, kar počenjate. Bi pa želel izpostaviti, gospod predsednik, da zavajate, zavajate javnost. Zdaj ste tri minute brali seznam stanovanj, ki se bodo zgradila, ki nimajo zveze z neprofitnim najemom. Zgolj na koncu ste omenili nekaj stanovanj, ki so namenjena neprofitnemu najemu, ostala stanovanja so tržna. In to nima zveze s samim neprofitnim najemom oziroma z zakonom, ki smo ga mi predlagali. Mi želimo povečati fond neprofitnih najemnih stanovanj, ki je v Sloveniji eden izmed najnižjih v primerjavi z ostalimi evropskimi državami. In v to bi bilo treba vlagati. Na koncu pa se vam zahvaljujem, da ste pohvalili ljubljanski stanovanjski sklad. Res je, Ljubljana je na tem področju naredila ogromno in brez javnega stanovanjskega sklada MOL bi bila situacija v Ljubljani še hujša. Ampak na srečo so tako samoiniciativni, da uspejo zadeve kljub mačehovskem odnosu države kolikor toliko dobro peljati. Je pa tudi res, da s tem, ko se je omogočilo nekoliko večje zadolževanje, se je naredila stanovanjskim skladom usluga. In tega ne zanikamo. Mi želimo zgolj nadgradnjo. Mi želimo, da se zagotovijo dodatna sredstva in sistemske podlage, da bi se lahko začelo graditi, obširnejši stanovanjski fond za neprofitni najem. To smo skupaj s strokovnjaki s tem zakonom naredili po zgledu Dunaja. In vi, predsednik Vlade, mi niste z besedo odgovorili, ali ste pripravljeni podpreti tovrstne rešitve, ni potrebno ta zakon, tovrstne rešitve., Ampak zadeve obračate na drugo stran, kot vi znate, in manipulirate. Zato bi jaz prosil, spoštovani predsednik, da daste na glasovanje moj proceduralni sklep, da bi vendarle Državni zbor razpravljal o tej zelo pomembni tematiki. Morda pa uspemo, sicer upanja je zelo malo, ampak upanje umre zadnje, pa vendarle kakšnega predstavnika koalicije iz Janševe stranke ali pa iz stranke njegovih satelitov prepričati, da je vendarle vlaganje v stanovanjsko gradnjo pomembno in da mladi morajo biti prioriteta, ne zgodbe iz preteklosti, ne junaške zgodbe in tako naprej, o katerih stranka SDS ves čas govori, ampak prihodnost. In prihodnost temelji na mladih. Hvala lepa."
1,ParlaMint-SI_2010-09-07-SDZ5-Izredna-28.u65,SD,-1.0,2010-09-07,0.21116533875465393,"Lepo pozdravljeni! Res sem razmišljal, če bi razpravljal ali ne. Ampak skrbi me, kajti tudi v tem parlamentu so danes padale težke besede, umor na grozovit način, vzemimo šmajser, naturlich. Vodja sindikata kar po televiziji reče, bo pa vojna. Semolič je spodbujal mlade na Prešernovem trgu. Potem vemo, kaj se je zgodilo s fasado na parlamentu itn. Pozivanje na ulico seveda pomeni veliko nevarnost. Jaz se sprašujem, v katere luknje se bodo sindikalisti zavlekli, ko bo res vojna. Ampak vsak dan slišim, da ni socialnega dialoga. Jaz ne vem, potem stotine ur razgovora z gospo ministrico, z ministri in z Vlado. Kaj to ni socialni dialog? Kaj je to? Ali so res ovoji gluhi ali pa naglušni, da potem ne vemo eden za drugega. Brez ukrepov Vlade ne bomo videli rešitve na koncu tunela. Jaz upam, da sledimo dogodkom v Franciji, Nemčiji in tako dalje, kakšni so tam ukrepi, kakšni so odzivi, kaj pričakujem v Angliji, recimo, kaj se dogaja, in to so velike ekonomske sile. Mi smo drobec v tem odvisni zelo in če ne bomo pravilno razmišljali in reševali problemov, potem bo pač res hudo. Vsi vemo, da zadolževanje ne pride v poštev, da bodo lahko naši potomci spodobno živeli. Vemo, da se plače ne znižujejo, kar je pomemben podatek. O tem se ne govori, da ostaja skrb za tiste, ki imajo najnižje osebne dogodke, da ostaja skrb za tiste, ki res pomoč potrebujejo v vseh sredinah, tudi v lokalnem okolju, vsaj vem, kako to pri nas rešujemo, pa še vedno imamo največ navijačev v Turčiji in da ne naštevam še kaj in da ne gre za odpuščanje delavcev, čeprav so rezerve tudi v občinskih upravah, tudi na ministrstvih. O tem se je tudi treba pogovarjati. Jaz mislim, da je vse preveč govora o apatičnosti, o brezizhodnosti in podobno. Tudi v okolju, kjer živim, je to vsakodnevno. Obenem pa, če naredimo eno majhno inventuro, vidimo, da tudi veliki sistemi, vsaj na Goriškem, ponovno zaposlujejo, imajo izvozne uspehe in gre stvar naprej. Z majhnimi koraki, ampak gre, ne bom omenjal.Iskra Avtoelektrika. Gostol, MIP se dviguje in tako dalje. Da imamo celo vrsto drobnih gospodarstev, obrtnikov, ki izvažajo. Mizar z Goriške opremlja ladje, luksuzne ladje na Norveškem. Ljudje dragi, ampak tudi s pomočjo lokalne skupnosti mi razdelimo milijon 600 tisoč evrov brezobrestnih kreditov, 960 tisoč evrov nepovratnih sredstev kmetijstvu, gospodarstvu, drobnemu gospodarstvu, obrti in podobno. Jaz sem prepričan, da je naša naloga seveda tudi tukaj v parlamentu, da vzpostavimo plačilno plačno disciplino. To je rak rana našega gospodarstva. Da je treba posodobiti Zakon o javnih naročilih, čeprav je novejši. Mi nobene investicije ne moremo spraviti skozi, ker se vedno pritožujejo in gradnja ne gre in obračamo tam 5, 6, 7 milijonov evrov in stoji, gradbeniki pa nimajo dela. Samo zaradi nagajanja nekih velikih gradbenikov manjšim in podobno. Se pravi, tu so tudi rezerve. Zmanjšati je treba stroške države in davčno razbremeniti gospodarstvo. Tudi tu so variante, kako se to da. Moram povedati, da imamo v Sloveniji na mnogih nivojih tak nadstandard, ki ga ni v Evropi. Odgovorno govorim, v šolstvu, zdravstvu. Hasap nam je naredil fantastične stroške. Pojdite na WC v Benetkah, kaj v Benetkah, v Bruslju pojdite v spodobnem lokalu na WC in v Sloveniji, kjer mora biti marmor, glasba, ogrevano. Tega gospodarstvo ne zmore. Ja? Ampak to ni nastalo danes. Koliko nastane razdrobljena lokalna samouprava? In še bi ustanavljali nove občine, namesto združevali. Pa še enega občinskega prostorskega načrta ne more majhna občina narediti in tako dalje. Lahko je delati pločnike in tako dalje. Pomoč lokalne skupnosti, gospodarstva je pa že vprašljiva, jih ne brigajo ne tehnološki parki, ne nič. Jaz mislim, da gre tukaj za veliko podpihovanja tudi s strani politike, da je situacija črna, brezupna in da ni rešitve. Ni dobra situacija. Da se jo rešiti, da se jo spremeniti na boljše in tudi sindikalni voditelji bi to morali razumeti. Jaz razumem, da so v stiskah. To, kar se je zgodilo v Muri pa Gorenju, zdaj pa je treba biti na strani delavcev, jih podpihovati in tako dalje in potem bo, kar bo. Ampak vsi sedimo na istem čolnu. Jaz bom podprl predlog zakona, ker mislim, da druge rešitve ni, da je treba še naprej voditi dialog na vseh nivojih in da se prepričam, da bo prihodnje leto po tej vroči jeseni boljši ""štart"" v naše gospodarsko razvojno področje. Hvala lepa."
1,ParlaMint-SI_2006-12-18-SDZ4-Redna-23.u133,OTHER,0.89306640625,2006-12-18,0.27945592999458313,"Hvala lepa, predsedujoči. Spoštovani ministri in sodelavci, kolegice in kolegi. Naša poslanska skupina bo kandidatko za ministrico za delo, družino, socialne zadeve in invalide podprla. Smatramo, da ima ustrezno usposobljenost, pozna resor in pričakujemo, da bo svoje duhovne potenciale porabila v najboljši smeri na način, da bo ohranjala politiko Ministrstva za delo, družino in socialne zadeve, ki bo v korist najširšim slojem naših državljanov, ki jih to področje zadeva. V svoji predstavitvi je zagotovila, da bo spoštovala in ohranjala socialni dialog, pri tem mi dodajamo, da pričakujemo, da bo ohranjala dialog tudi na drugih področjih, ki zadevajo posamezne akterje oziroma prizadete skupine državljanov, ko gre za zakonodajo tega resorja. Mislimo predvsem na pokojninski sistem. Pri pokojninskem sistemu pogrešamo obljubo oziroma zavezo, da bo ministrstvo začelo in poskusilo razbremeniti pokojninsko blagajno vsega tistega, kar vanjo ne spada, da bi se končno ugotovilo, koliko v resnici daje država za vse tiste upokojence, katerih pokojnina izvira iz plačanih prispevkov in minulega dela. Mi pričakujemo, da bo ta postopek vendarle stekel, da bi v bodoče ne govorili na pamet, kadar bo šlo za to, kaj v tej blagajni v resnici primanjkuje. Seveda pričakujemo, da bo ministrica uresničila koalicijsko zavezo, da bo pripravljen celovit program varstva starejših, znotraj katerega računamo predvsem na nadaljevanje bogatenja resursov na področju institucionalnega varstva, pri tem ne mislim samo nas gradnjo kapacitet v zasebno-državnem partnerstvu, pač pa tudi še nadalje, financiranje izgradnje posteljnih kapacitet s strani države in občin, zato da bi zagotovili dosegljivo ceno oskrbe v teh domovih. Seveda je potrebno realizirati tudi že zdavnaj obljubljeno dolgotrajno nego, treba je podpirati in še naprej razvijati pomoč na domu, seveda je potrebno znotraj možnih naporov, da bi bilo več zaposlenih v starostni skupini nad 55 let, oblikovati tudi prilagojena delovna mesta za starejše, kar je praksa nekaterih drugih evropskih držav in s tem omogočiti starejšim in do neke mere izčrpanim delavcem podaljšanje vključitve v delovni proces. S tem bi zagotovili višjo socialno varnost in tudi višje pokojnine za starost. Seveda računamo, da bo na področju trga dela, ki ni tako nefleksibilen, kot bi mislili. Kar zadeva tisti kriterij na tem področju, ki govori o zaposlovanju za določen čas ali nedoločen čas ali za skrajšani delovni čas, je treba ugotoviti, da je že sedaj 50% mladih na primer zaposlenih za skrajšani delovni čas ali pa za določen čas, kar je prevelika stopnja. Mi računamo, da bodo napori tekli predvsem na področju APZ-ja, to se pravi aktivne politike zaposlovanja za odpiranje novih delovnih mest, za vzgojo oziroma za usposabljanje težko zaposljivih delavcev za delovna mesta, ki so na razpolago in na ta način zmanjševanje nezaposlenosti v določenih starostnih segmentih. Računamo, da bo dejansko prišlo do izraza področje štipendiranja. Vsi vemo, da je štipendij premalo, da mladi zaradi tega s težavami študirajo in se zaradi tega predvsem poslužujejo študentskega dela, ki je burilo duhove zadnje čase zaradi določenih nerešenih pomanjkljivosti in določenih deviacij pri tem študentskem delu. Študentje so seveda to razumeli kot neke vrste kazen, na drugi strani pa gre dejansko za spopad objektivnih možnosti za preživetje v času študija, na eni strani, na drugi strani pa za trg dela, ki ga v določenem odstotku študentje na ta način zasedajo. Mi pričakujemo, da bo ministrica po imenovanju na področju vojnih zakonov vložila maksimalne napore za to, da bi bile rešitve teh zakonov take, da bi dosegle čim širše soglasje znotraj parlamenta in prispevali na ta način k prenehanju starih delitev in seveda onemogočanju novih, zlasti ideoloških sporov, in brez ambicij, da bi morali ves čas gledati nazaj, ko naj bi nekatere stvari rešili za naprej na način, da bi bil volk si in koza cela. Mi računamo, da bo ministrica uresničila naša pričakovanja, da bo svojo predstavitev uresničila tudi v praksi in jo bomo zaradi tega podprli, prepričani, da ni dobro slabo soditi človeka, preden je kaj naredil, pač pa šele potem. Hvala lepa."
1,ParlaMint-SI_2015-10-20-SDZ7-Izredna-22.u122,OTHER,0.890625,2015-10-20,0.43710535764694214,"Najlepša hvala, predsednik. Jaz bi za konec s strani Poslanske skupine Stranke modernega centra želela povedati, da ocenjujemo to današnjo razpravo in tudi celotno obravnavo kot izjemno pozitivno in konstruktivno sodelovanje, s katerim smo ponovno pokazali, da kadar gre za vprašanje države in državljanov, znamo stopiti skupaj, znamo biti državotvorni, odgovorni in tudi enotni. In to je velik dosežek, ki ga lahko kot parlamentarno telo, torej najvišji demos, v imenu ljudstva v tej državi tudi naredimo. Bi se pa v luči vsega tega želela malo vrniti kakšnega pol leta nazaj, ko se je ta begunska oziroma migrantska problematika prvič pojavila na političnem vrhu v naši državi, in vse od takrat naprej zelo intenzivno, zelo pozorno in zelo odgovorno sledimo temu, kaj se dogaja, in tudi oblikujemo različne možne scenarije in pa rešitve, ki jih bomo potem glede na aktualne razmere oziroma prihajajoče razmere tudi zasledovali. Zakaj to izpostavljam? Zato, ker želim povedati, da zelo premišljeno, odgovorno, predvsem pa na en tak miren in uravnotežen način, ki naslavlja različne ciljne skupine in njihove vidike, iščemo rešitve za to, da Slovenija v okviru predvsem svojih pravnih okvirov in svojih zmožnosti, integracijskih v tem primeru, ustrezno in uspešno odgovarja na zastavljen problem. In to, kar danes obravnavamo, je eden od tistih tako imenovanih stopnjevalnih ukrepov. Eden od ukrepov, za katere smo si v najbolj idealnem smislu želeli, da ga ne bi bilo treba aktivirati, pa je kljub vsemu zaradi tega nenadzorovanega pritoka, za katerega zanesljivo nismo sami krivi, da se je zgodil na takšen način, kot se nam je zgodil v državi, zaradi tega smo potem sprejeli to odločitev, da smo šli v aktivacijo omenjenega ukrepa. Ta ukrep pravzaprav že s strani določenih skupin v naši državi, predvsem imam tu v mislih edino tudi poslansko skupino, ki ima pomisleke oziroma drugačne poglede na ta ukrep, predstavlja neke vrste pravzaprav pretiran, če želite preobčutljiv ukrep za to, da bi ga uporabili pri naslavljanju te problematike. Jaz to pravzaprav lahko razumem, vendar pa v danih razmerah je očitno enotna ocena celotne politične arene v tej državi ta, da je to ukrep, ki ga moramo v tem danem trenutku aktivirati. V tem ukrepu je kar nekaj varovalk. Te varovalke so takšne, da Vlada zanesljivo ne more uporabiti nerazdelanega, nedefiniranega ukrepa brez soglasja Državnega zbora. Tukaj je tudi pojasnilo vsem tistim pomislekom oziroma vsem tistim, ja, dilemam, zakaj danes še ni natančno definirano, kaj posamezna od teh štirih pristojnosti oziroma pooblastil, na kaj vse se nanaša. To pričakujemo, da bo Vlada natančno definirala, ko bo, če bo aktivirala ta sklep potem svoj v Državnem zboru, ko bo treba ponovno se odločiti in ponovno to potrditi. In takrat tudi računamo, da bodo te relacije in te vsebine jasne. Sedaj pa v luči že povedanega še odziv oziroma pojasnilo naše poslanske skupine, ki je identično tudi že pojasnilu, ki ga je predstavil podpredsednik Vlade na predlagan amandma SDS. Najprej bi ponovno želela izpostaviti, poudariti in se zahvaliti SDS za njihovo izjemno državotvorno pomoč in pa sodelovanje pri naslavljanju te spremembe Zakona o obrambi. Vendar pa bi želela istočasno prav v luči tega neke vrste stopnjevalnega ukrepa, za katerega pa ne želimo, da bi postal pretiran ukrep, pojasniti, da ga v naši poslanski skupini SMC ne bomo in ga tudi ne moremo podpreti, ker ga razumemo kot ukrep, ki je pretiran v tem smislu, da že približuje stanje problema oziroma reševanja izrednim razmeram, ker bi dajal pretirana policijska pooblastila vojski. In iz tega razloga torej, kot rečeno, tega ukrepa ne podpiramo. Mi nismo v izrednih razmerah, smo pa v zelo zahtevnih razmerah, za katere, kot še enkrat rečeno, je izjemno pomembno, da jih naslavljamo enotno, skupno in državotvorno. Hvala lepa. [[znak za konec razprave]]"
1,ParlaMint-SI_2022-03-18-SDZ8-Redna-30.u198,OTHER,0.84814453125,2022-03-18,0.021952757611870766,"Spoštovana gospa podpredsednica, hvala za besedo. Spoštovani gospod minister, cenjeni kolegice in kolegi! Naloga gasilcev, društev ni le gašenje in reševanje v primeru požarov, ampak so ljudje v gasilcih našli tudi socialno oporo ter solidarno in nesebično pomoč ob vsakršni nesreči. Skozi gasilska društva člani izkazujejo predanost slovenskemu narodu in krepijo obstoj te zavesti. Na tem mestu me veseli, da njihova nesebičnost presega tudi slovenske meje. Tukaj bi se rad zahvalil vsem društvom, tudi iz Občine Ilirska Bistrica, ki so priskočili na pomoč Severni Makedoniji, in bi se predvsem rad zahvalil prostovoljnim gasilskim društvom Ilirska Bistrica, Vrbovo, Knežak in Podgrad. Še enkrat iskrena hvala za vaše nesebično dejanje. Kot podpredsednik Odbora za obrambo lahko rečem, da smo sedanja vlada veliko naredili za gasilce. Moram pa reči tudi, da je današnja razprava, vsaj nekaterih, presegla okvire dobrega okusa. Ti pompozni nastopi, tudi omenjanje interpelacije, brez vsebine, veliko negativizma – kolikokrat smo to že videli in vidimo, kam to pelje. Tudi primorska strast ne upravičuje nestrpnosti in žaljenja in tistega negativizma, ki smo mu bili priča malo prej. Nikoli ne grem ad personam, ampak tega je počasi dovolj in je treba reči bobu bob. Labodji spev kolega poslanca iz LMŠ, kolega Pavšiča, ki je imel predsednika Vlade v svoji stranki, bil v koaliciji, pa vendar, to moramo poudariti, ni za rodni kraj Postojno naredil nič, kaj šele za ostalo Slovenijo. Da bi bila ironija še večja, se kolega Pavšič lahko pohvali, in tukaj mu tudi dovolimo in pustimo, edino z dosežki te vlade. Sredstva za gasilski dom bi se lahko z enim klicem predsednika Vlade, vašega predsednika Vlade uredila in bi bila zadeva rešena. Ampak ta problem se je rešil šele pod to vlado. Tudi dodatke za gasilce in vse to. Po njegovem mnenju je to, on je izrekel besedo hvalisanje, sam sem mnenja, da če ne moreš pohvaliti, če ne moreš dati boljše ideje, je boljše biti tiho. Na tem mestu bi se zahvalil podpredsedniku Vlade in obrambnemu ministru ter celotni Novi Sloveniji za izjemno delo, za delo, ki povezuje gasilce širom Slovenije. In to nam gasilci radi povedo. Radi povedo. Je pa tukaj na žalost tudi nekdo, sam, ki dela zmedo in na žalost tudi zdraho. Mene doma tako niso učili in moj način dela ni tak, zaradi tega bom jaz pohvalil vsako dobro zadevo. Da končam. Krščanski demokrati verjamemo in bomo vedno skrbeli za skupnost, katere pomemben člen predstavlja gasilstvo na Slovenskem. Če bo le možno, bom tudi v prihodnosti, v naslednjem sklicu rade volje glasoval za vse dobre ideje, ki bodo dale podporo gasilcem po celotni Sloveniji. Hvala."
1,ParlaMint-SI_2021-12-17-SDZ8-Redna-28.u251,OTHER,-1.0,2021-12-17,0.24665629863739014,"Hvala za besedo, predsednik. Ne, nisem bil v zadregi pri predstavitvi vsebine te interpelacije, nikakor ne. Bi pa moral biti v zadregi minister Andrej Vizjak zdajle pred glasovanjem. Zakaj? V celem dnevu namreč ni odgovoril oziroma ovrgel ničesar iz te interpelacije. Ampak prav ničesar. Očitali ste nam, da so dogodki izpred 14, 15 let sprožilec za to interpelacijo. To seveda ni res. To ni res. Ampak, če ste pa poslušali ministra Vizjaka v zagovoru, je pa naredil res pravo lepljenko petih ali šestih popolnoma enakih zagovorov in velika večina v teh lepljenkah je bila posvečena ravno tem dogodkom izpred 15 let. Torej sam minister Vizjak je želel speljati razpravo na področje, na katerem je očitno bolj doma kot na področju ministrstva za varstvo okolja, na področje gospodarstva. Zapletel se je ponovno, potem ko je bilo že davno razčiščeno, kaj je s tistim famoznim posnetkom, pa je danes ponovno trdil, da sploh ni govoril o plačevanju davkov na tistih posnetkih. Da ni nikoli o tem govoril. Pač pa, da je iz več pogovorov posnetih nekdo zlepil in mu položil v usta tisto o glupih davkih. Glej no! Ravno tisto, vse ostalo je pa avtentično. Vse ostalo je pa avtentično. In potem nek tonski tehnik ugotovi, da gre za lepljenko, ker je slišal v ozadju ptičje petje, namesto žvenketanja kozarcev, čeprav je medij, ki je objavil te posnetke, dal te posnetke tudi v forenzično preiskavo in je tudi javno objavil, da gre za avtentične posnetke. Ampak seveda je to opravil človek, ki je sodno pooblaščen za te stvari. Torej, to izmotavanje zdaj kdaj, kje, kako, če bi bilo res tako, kot pravi minister, se menda ja ne bi predsednik Vlade lotil raziskovanja, kako je s plačevanjem davkov, ker ga je skrbelo, in je ugotovil, da je s plačevanjem davkov pa vse v redu. Tisto, kar je seveda minister danes obrnil okoli, je pa sam način njegovega delovanja takrat v času tajkunizacije, v času tajkunske vojne, s tajkuni, ki jih je ustvarila takratna vlada, in so jo prerasli. In prerastli so seveda tudi ministra Vizjaka, ki je mešetaril v primeru Term Čatež, pa najbrž še v kakšnem drugem, ampak ta je bil pač javno razkrit, mešetaril toliko časa, da ga je tajkun Petan prinesel okoli. In potem je bilo: primite tatu. Prej sta se pa kar dobro dogovarjala za vpliv v Termah Čatež. In minister ne pove, kakšen je bil rezultat, razen, da mu ni uspelo. Rezultat je bil seveda, da je država občepela z lastništvom v Termah Čatež in je danes to lastništvo ničvredno. Mi smo z interpelacijo, predlagatelji, želeli pokazati na način delovanja takratne vlade, ki se prenaša v način delovanja vsakokratne vlade, ki jo vodi Janez Janša in v kateri je vsakokrat tudi minister Vizjak. To je bil namen interpelacije. Bistvo pa je bilo nekje drugje, ampak temu se je pa seveda minister ves čas zelo spretno izogibal, da le ne bi nanesla beseda na to. Na primer, na odnos do nevladnih organizacij. Tam je bil tiho. Na vse očitke v zvezi s tem, sploh pa je že v prvem protikoronskem paketu, ki naj bi bil paket za boj proti epidemiji, izgnal okoljske nevladne organizacije iz vseh postopkov. Pa je bil to paket proti epidemiji. In tako se seveda ta izgon nevladnih organizacij kar ponavlja, kar ponavlja, podaljšuje. Zdaj bo s tem protikoronskim paketom deset menda podaljšan še za pol leta. To je ta ministrov odnos do nevladnih organizacij. Kar zadeva pa referendum o Zakonu o vodah, se ga je pa dotaknil zgolj v toliko, da je vnovič, vnovič obtožil vse tiste, ki so glasovali proti zakonu, blizu 700 tisoč ljudi je glasovalo proti temu zakonu, da sploh niso vedeli, o čem glasujejo. Da so bili zavedeni, zmanipulirani, da je zakon v osnovi izjemno dobronameren, ljudje pa pač niso razumeli. Kdo lahko zmanipulira in zavede 700 tisoč ljudi, vas vprašam. Kdo? Kdo? In niti podpore praktično v lastni stranki ni imel takrat, ko je ta referendumska kampanja tekla. Ljudje so jasno povedali, da ne bodo dopustili pozidave vodovarstvenih območij in obal. Jasno so povedali. V LMŠ trdimo isto, da ne bomo dopustili pozidave. In minister danes seveda ni znal ali pa ni hotel natančno povedati smisla te njegove zakonske novele. Ni hotel. In zakaj so ljudje glasovali proti temu zakonu? Zaradi politike. Zaradi politizacije, ki jo izvaja ta oblast na vseh področjih, ki si podreja vse sisteme, in seveda, kdo bi verjel, da bodo na koncu tiste varovalke, ki so bile vgrajene v ta zakon, tudi v resnici delovale, ker bi v vsakem primeru popustile pod vladajočo politiko. To so ljudje vedeli, zato so glasovali proti. Ampak o teh stvareh seveda danes ministru ni bila volja govoriti. On je pač vztrajno ponavljal ta svoj epsko herojski boj proti tajkunom, boj za ohranitev državnega interesa v tistih časih, ko so divjale tajkunske vojne. V resnici pa je pravzaprav samo pokazal, na kakšen način je deloval takrat, na kakšen način deluje danes. Ker vzorec se je pa dobro prenesel. Ta afera, ta Vizjakova afera, da je ne poimenujem spet glupi davki, nam je vsem skupaj pokazala, kako so se akterji prve vaše vlade v boju oziroma pod krinko boja proti tajkunom zelo dobro navzeli tajkunskih metod delovanja in vladanja. Danes pa smo priče seveda izraziti tajkunizaciji oblasti. Če so takrat ali pa če tudi še danes gospodarski tajkuni izčrpavajo podjetja, potem politični tajkuni izčrpavate državo. Minister tudi danes ni prepoznal pomena javnega interesa. Skozi ves čas se mešata zasebni in javni interes. Nenazadnje mu tudi zloraba notranjih informacij pri nakupu delnic državnih podjetij ne dela kakšnih hudih težav. Prav je torej, da seveda ministru danes izglasujemo nezaupnico. Če bi sodili po razpravi skozi ves dan, bi bila ta nezaupnica na dlani, seveda pa bo glasovanje morda pokazalo tudi drugače."
1,ParlaMint-SI_2016-05-20-SDZ7-Redna-19.u178,OTHER,-1.0,2016-05-20,0.33655858039855957,"Da gospoda Gorenaka ne razočaramo, to pa res ne bi bilo lepo, ker je pričakoval, da bom povedal kaj. Kaj je sovražni govor? Če začnete razlagati v tem stilu, da je Churchill že postavil tezo, da država, ki ne brani svojega ozemlja in svojih mej, da to ni prava država, če govorite o tem, kot da prihajajo horde nekih ljudi, ki so sovražno razpoloženi, govorite že skoraj, kot da je vojno stanje in humanitarni vidik sploh izpuhti. Če začnete govoriti o tem, da so to ljudje, ki jim vera zapoveduje, da lažejo, če začnete govoriti o njih kot o tujkih, če govorite o njihovih prednikih, ki so jih naši predniki – ne vi, vaš kolega – v nekih bitkah premagali, pobijali in da je njihova cerkev tujek v Ljubljani, džamija, potem je moja presoja, da gre za sovražni govor, ker določeno skupino ljudi, med drugim so padle tudi druge besede posiljevalci in tako naprej, označite na ta način,da so pač nekaj, kar je treba sovražiti že samo zaradi tega, ker so pač v tem primeru muslimani. In to odgovarja tem definicijam sovražnega govora. Glede tega, da vas en milijon ne briga, ker je šel čez Madžarsko, ste povedali, da nekateri morajo vladi odgovarjati za kaznivo dejanje. Madžari očitno ne rabijo, zato ker so oni šli čez. O tranzitu. Ja, res, bile so izredne razmere, bilo je toliko in toliko tisoč ljudi, oni so rekli, da gredo v Nemčijo in v Nemčiji so rekli, da jih čakajo. Sedaj ne vem, verjetno, da se ni dalo točno vsak člen schengenskega sporazuma izvajati, to je res. In Kurz je že res rekel, kar je tu rekel, ampak Avstrija 700 na teden sprejme beguncev."
1,ParlaMint-SI_2020-04-28-SDZ8-Izredna-35.u235,OTHER,-1.0,2020-04-28,0.09563688188791275,"Hvala za besedo. Politika si jemlje celo državo, proračun, medije kot vojni plen, ta zmagujoča stranka, največja. In to je problem. Zdaj smo sicer videli, kaj jih moti. Moti jih, da bi Tarča razkrivala nečedne posle z našim denarjem, in to, da se rihta posle mamicam, hčerkam, prijateljčkom [[…]]Dobro, če bi to robo potem vsaj dostojno dostavili, ampak kljub ogromnim preplačilom smo videli, da nismo dobili tega, kar smo rabili. Potem poslanec SDS, ki bo prišel nazaj v poslanske klopi, Franc Breznik – kaj je rekel? »Naredil sem toliko dobrega, pa so me mediji uničili.« Mediji so krivi, da je mortus pijan vozil, mediji so krivi, mogoče celo Murgle, da se je s službenim avtom okrog vozil in obiskoval kralja kokobanan.Skratka, tako si vi predstavljate demokracijo – molčimo o vsem, kar vam ni všeč. Jaz RTV poznam iz časov, ko še ni bilo prve Janševe vlade, in moram reči, da je bila to hiša strokovnosti, kulture in tudi dobrih odnosov. Potem nismo uspeli nikoli v nobeni koaliciji tako rekoč odgrimsati tega zakona. Kajti ta zakon prve Janševe vlade je RTV začel uničevati. Spustil je politiko noter in od takrat odnosi niso več v redu, stroka ni več pomembna, in tudi v tem nadzornem svetu in programskem svetu vidimo, da ljudje, ki so bili novinarji, ki so znanstveniki, pač ne morejo priti noter, razni ljudje, ki pa so povezani z vladajočo stranko, pa ja. Dobili smo kar precej opozoril tudi glede vaše članice operne pevke, ki je odkrito pozivala k neplačevanju RTV naročnine. In takšen človek, ki dejansko sovraži javno RTV, bi bil rad del nadzornega sveta. Še huje, ljudje imajo ne samo politični, ampak potem tudi osebni interes nastopati v taki inštituciji. To res ne more iti. Tako da interes, ki ga izkazuje stranka SDS, nikakor ni javni interes. Se pa zavedajo vrednosti medija in so seveda štartali na vse, kar je še neodvisnega. Kajti za stranko SDS je vse, kar niso oni, levo. Tudi če ni niti približno levo. Medij, ki ni njihov, je levi medij, in potem jim levica dela totalne krivice. Tudi baje demonstracije organiziramo, čeprav nas ni bilo nikjer. Skratka, vse, kar se ne strinja z vami, je levica. Tako si vi predstavljate demokracijo in to mene dejansko skrbi. Jaz teh vaših sedmih kandidatov nikakor ne morem podpreti. Bilo jih je 60, ki so bili po mojem mnenju in po mnenju tudi stroke mnogo bolj primerni, bili so predstavniki znanstvenih inštitucij, medijski kritiki, bivši novinarji, ljudje, ki niso bili politično opredeljeni. Imeli smo seje o medijih v lasti SDS, povezanih imate cel kup lokalnih portalov – ve se, kdo so njihovi lastniki, čeprav so prikriti. Zdaj male radijske in lokalne postaje ne plačujejo omrežnine. Tukaj se lahko Nova24 direktno napaja, po 8 tisoč na mesec dobiva. In vse to je v redu. Skratka, vse, kar je javno, naš javni denar, naš javni interes, naše javne inštitucije si boste lepo prilastili, ker se vam zdi, da imate pravico do tega. Pa ni tako in mislim, da bodo ljudje še izražali nezadovoljstvo s tem, in bi rajši rekla, da se držite svojih medijev, saj jih imate veliko, pa Orban bo vedno primaknil nekaj denarja, če ga ne bodo iz EPP vrgli, pa, ne vem [[…]]Medtem ko javna televizija pa mora ostati neodvisna in se ukvarjati seveda s programom, kot se je vedno. Najbolj kvaliteten otroški program je imela, imela je program za invalide, snemala je gledališke predstave, delala je ogromno izobraževalnih, potopisnih oddaj, danes pa se kregamo, ali je oddaja od levih ali od desnih. Nedopustno in velika škoda za inštitucijo, kot jo imamo. Hvala."
2,ParlaMint-SI_2017-05-24-SDZ7-Redna-30.u94,SDS,0.53466796875,2017-05-24,0.02138407714664936,"Hvala lepa, spoštovani podpredsednik, kolegice in kolegi! Najprej nekaj osnovnega. V Republiki Sloveniji imamo zelo dobro organizirano, postavljeno področje zaščite in reševanja. Pod to okrilje spada celotni ustroj gasilstva in tudi v delu civilne zaščite, ki je samo tisti krovni organizator, ki v primeru večjih nesreč organizira in vodi določene dejavnosti, aktivnosti in posege. Področje gasilstva je v celotni strukturi – od državne gasilske zveze do gasilskih zvez na regijskem nivoju, občinskega gasilskega poveljstva, do prostovoljnega gasilskega društva, ki je prisotno v vsakem lokalnem okolju. Ta ustroj v celotni shemi in za vse range je izjemno dobro organiziran, vzorno organiziran. Tudi zelo dobro v praksi funkcionira. Ko danes poslušam tu stvari, kako se bo to zlorabljalo in tako naprej, spoštovani, pri gasilcih ni zlorab. Tam ni okoriščanja. Tam je vse jasno določeno, točno se ve, kakšno je alarmiranje, kakšni so izvozi, pravila so jasna in natančna. Zlorab v gasilstvu ni. In tudi zlorab pri uporabi te modre luči ne bo. To, kar danes zavajate s svojimi razpravami, je na nestrokovni osnovi. Jaz zelo dvomim v razpravo in mnenje kolegice Janje Sluga, ko je dejala, da se gasilci v laški občini pa s tem ne strinjajo. Jaz zelo dvomim, ker gasilci, ki so pripadni in ki spoštujejo svoja pravila, ki so zelo jasno in natančno določena, se med seboj načeloma ne razlikujejo. Dvomim v njeno mnenje, da gasilci v Laškem se pa s tem ne strinjajo. V to jaz zelo dvomim. Ta predlog je prišel iz prakse. Ta predlog ni neke akademske narave ali pa kakšnih interesov in tako naprej, čeprav me tudi kar moti ta matematična razlika, ko je kolega Zvonko Lah rekel, da modra luč stane 32 evrov, iz koalicijskih vrst pa slišim o strošku 500 evrov. To ni drugi tir, to je gasilska modra luč, za katero se točno ve, koliko stane. Ne stane 500 evrov, ampak najcenejša stane 32 evrov. Če gre za kakšno boljšo izvedbo, je tudi možno dopustiti, da je kak evro dražja. Bodimo bolj precizni, to je javni denar, tudi z njim je treba biti racionalen. Jaz sorazmerno zelo dobro poznam delovanje celotnega ustroja, saj sem se kar 13 let s tem ubadal. Jaz bi rekel takole, na kratko, dajmo to prepustiti stroki in tistim, ki to v praksi uporabljajo. Naj bodo oni tisti strokovni svetovalci, kako in kaj je treba pripraviti oziroma kakšna je potreba. Dajmo to njim prepustiti, ne da sodimo tako in drugače. Še enkrat pa ponavljam. V gasilstvu ni zlorab in ne se bati tega in ne zdaj tu navajati številke o stotisočih. Jaz verjamem, da bo tega relativno zelo malo in da to ne ogrožalo varnosti na lokalnih cestah, kjer se ve, kakšna so pravila v križiščih in kakšna so pravila pri uporabi varnostnih signalnih luči. Tu dilem ni in ne potencirati kot potencialne nevarnosti, kajti gasilci to nevarnost rešujejo; ne pa povzročajo. Hvala."
2,ParlaMint-SI_2001-10-24-SDZ3-Redna-09.u46,SDS,0.5263671875,2001-10-24,0.15205228328704834,"Hvala za besedo. Spoštovani! Najprej z velikim zadovoljstvom ugotavljam, da je odbor za notranjo politiko povzel, sprejel, kakorkoli že hočete, večino pripomb, ki jih je socialdemokratska stranka na odboru predlagala. Pri tem tudi z zadovoljstvom ugotavljam, da je predlagatelj zakona že v svoji uvodni obrazložitvi odgovoril na nekatera bistvena vprašanja, ki smo jih tudi mi postavljali v razpravi na odboru, in tudi že nakazal možne rešitve, tako da bi v tem stališču poslanske skupine socialdemokratov želel opozoriti zgolj na nekatera vsebinska vprašanja, za katera menim, da jih je treba posebej jasno izpostaviti. Veliko govorimo o reformi javne uprave in ob tem opažam, da večina sploh ne ve, za kaj gre. Mislimo si, da bo, ko bomo enkrat rekli reforma je zaključena, bo pa ta uprava majhna, učinkovita, poceni, ljudje bodo z njo zadovoljni in tako naprej. To je seveda velika zmota, iluzija. Uprava bo obširna, bo draga in samo upamo lahko, da bo učinkovita In v tej smeri vidim prizadevanje predlagateljev zakona in seveda to prizadevanje tudi, normalno, najbrž vsi podpiramo. Seveda pa bi radi, da bi bolj do izraza prišlo, kako naj rečem, sistemsko mišljenje ali pa sistemski pristop. Predsednik odbora za notranjo politiko je nekaj o tem že danes rekel zelo na kratko. Namreč, poslanci in poslanke seveda, pa tudi slovenska javnost, potrebujemo celovito sliko te reforme. Kaj vse nas čaka v zvezi s to reformo? Menim, da bi bil za našo razpravo zelo koristen morda en grafičen prikaz, iz katerega bi bilo jasno razvidno, kakšne zakone vse bomo v tem državnem zboru obravnavali, sprejemali in kakšne posamične cilje bodo ti zakoni dosegali. Te predstave danes nimamo. To predstavo, če tudi še obstaja v kakšni glavi v tem prostoru, seveda slabi dejstvo, da zakoni prihajajo po kakršnemkoli vrstnem redu že, in je zato nujno, da bi ta državni zbor nekako zavezal predlagatelje vseh teh predpisov - nekaj jih je že gospod Lavrinc omenil - ki tvorijo neko celoto, da jih vendarleobravnavamo torej na eni seji. Namreč, da bi se s tem izognili pojasnilom v tem smislu, češ, ko nam nekaj ni všeč, pa nam predlagatelj reče: to pa ureja drugi zakon ali pa bo urejeno z drugim zakonom. Seveda, lepo je imeti na mizi o tem celoto in seveda zakoni, ki se povezujejo, se dajo potem tudi zvezno obravnavati in se tudi lahko po nekem pravilu koneksitete usklajujejo. In to bi bilo res zaželeno, da bi to storili. Seveda pričakujem tudi, da bomo ob razpravi o teh zakonih seznanjeni s podzakonskimi akti. Pogosto se namreč dogaja, da v zakonu predlagatelj zapiše, da bo to in to urejeno s podzakonskim aktom in potem kasneje vidimo, da teh zakonskih aktov ni in ni in s tem seveda tudi ciljev zakona ne dosegamo. Dobro bi bilo, da bi predlagatelj državnemu zboru ob priložnosti teh zakonov in ko bomo razpravljali o njih, jasno povedal, kdaj bodo ti podzakonski akti sprejeti in kaj mislijo z njimi podrobneje urediti, tako da bi vendar naredili korak naprej. Vse prevečkrat se namreč dogaja, da zakonodajalec oziroma predlagatelj v zakonu uredi tisto, kar tisti hip zna urediti, normirati, tisto, česar pa ne zna ali pa ni sposoben v tistem trenutku narediti, pa prepusti podzakonskemu aktu in se nekako izmaže z določbo, češ, to bo urejal podzakonski akt; potem pa takega podzakonskega akta zlepa ni in, seveda, ovire za učinkovito delovanje so tu. Dr. Virant je danes govoril o teh organizacijskih nivojih, in to je dobro, da nam je enkrat pojasnjeno, kako si predlagatelj oziroma vlada zamišlja te stvari. No, ob tem pa ne morem mimo dejstva, da nastopa predlagatelj z novimi izrazi. Ali je res nujno poimenovati nekatere stvari z novimi izrazi, ko pa pomenijo zgolj spremembo napisa na vratih, štampiljke in podobno. V čem je generalni direktorat kot ime za zaokroženo področje boljše kot pa dosedanja uprava ali pa sektor in tako naprej? Sam sem za to, da vlada zelo jasno določi, kakšna je struktura ministrstva, in potem bomo vsi vedeli, aha, na vrhu je uprava ali pa sektor, no, če boste vztrajali na generalnem direktoratu, bo pač generalni direktorat, in ta se potem deli na nižje nivoje, pa naj bodo zdaj to, ne vem, oddelki, odseki, referati, ne vem, kaj. Samo to mora biti jasno navedeno, da se bo točno vedelo, kakšna je hierarhična struktura, ker ima to potem posledice tudi, ko gre za vodje teh organizacijskih enot in tako naprej. Tako ta organizacijski del zakona je seveda treba izboljšati, pojasniti, vse to, kar smo že v razpravi o zakonu na odboru zahtevali. Na kratko bi se dotaknil teh dveh organov, ki se tu pojavljata, recimo, strokovni svet ministra. Mislim, da je zelo dobro, da se minister zaveda, da je v slovenskem prostoru veliko znanja, veliko strokovnosti, nakopičene v različnih inštitutih in tako naprej, na univerzah, in da obstajajo ljudje, ki se spoznajo na posamezna področja. Vendar je treba jasno povedati, kaj je to, kaj je ta strokovni svet - ali je to nek organ, neko posvetovalno telo, ki ima svojega, ne vem, sekretarja, tajnico, skratka neko strokovno podporo, so ti člani plačani, niso plačani, je to volontersko delo, je to ljubiteljsko in ne vem, kaj. Mislim, da je to dobro, da ne bi prihajalo do situacije, ko nek minister članom plačuje sejnino, drugi pa ne. Tako da se, pač, zavedamo različnosti, ki se pojavlja v praksi. Mislim tudi, da bi bilo dobro, da se posebej opredelimo tudi okrog organov v sestavi. V tem pogledu je zakon pomanjkljiv, da ne rečem, da je slab. Namreč, državni sekretar dr. Virant je povedal, da jih je veliko. In seveda, mi dobro vemo, da imajo nekateri samo nekaj zaposlenih. Policija kot korpus, kot zakon v sestavi ima pa danes, ne vem koliko, 8.000, morda kaj manj zaposlenih. Se pravi, gre za organe v sestavi, ki so popolnoma neprimerljivi po svojem obsegu, po funkcijah in podobnem. Vse pa trpamo v isti koš. Mislim, da bi morali tu narediti en pomemben preskok v kakovosti in v samem mišljenju in podeliti ta poseben status organom v sestavi zgolj tistim, ki si to res zaslužijo. Denimo policiji, vojski, davčni upravi, carini, da ne naštevam vseh. Morda je v zakonu koristno prav zato navesti kriterije, po katerih lahko neka oblika pridobi ta status. Če pa tega nismo sposobni narediti oziroma če tega niste sposobni narediti, jih pa morda enostavno naštejemo v zakonu in s tem sicer precej, kako bi rekli, zabetoniramo stanje, ampak to tudi nitako slabo, glede na to, da imajo organi v sestavi res poseben status. Vsaj tako bi, po mojem mnenju, moralo biti. Če bi pa ta člen, to je 23. člen zakona ostal takšen, kot je, bi pa seveda organi v sestavi izgubili to svojo posebnost, ta svoj poseben status. V bistvu bi jih izenačili z drugimi organi v okviru ministrstev. S tem bi izgubili vsakršno samostojnost. Vsakdo od nas dobro ve, in seveda slišali smo tudi s strani ministra na odboru, ko je poudarjal pomen strokovne samostojnosti. Ampak veste, ta strokovna samostojnost brez finančne in kadrovske samostojnosti ni dosti vredna. Tisti, ki ima v rokah kadrovsko politiko in finance, tisti močno vpliva na tisto, kaj se bo počelo v nekem organu. Zato mislim, da je prav, še posebej, če imamo pred očmi te velike organe v sestavi, kot so davčna uprava, carina, policija, vojska, da to strokovno samostojnost podkrepimo tudi s finančno samostojnostjo in kadrovsko samostojnostjo. S tem bi res preprečili ali pa vsaj omilili vpliv politike na teh silno občutljivih območjih. Tako, kot je sedaj zapisano, pa gre zadeva v popolnoma drugo smer. Ne samo, da je v nasprotju s tistim, kar je prej poudarjal državni sekretar o tem razmerju med politiko in upravo, se pravi,da se politika prav s tem, ko jim jemljemo finančno in kadrovsko samostojnost, da s tem seveda odpiramo na široko vrata političnemu vplivu, ampak gre seveda za to, da je to v temeljnem nasprotju z vsemi sodobnimi organizacijskimi koncepti, ki jih v svetu poznamo in ki v svetu dobro delujejo. Tako mislim, da je tu še vidna neka, kako naj rečem, realsocialistična paradigma, katere temeljno vodilo je, da se na državno upravo vpliva s proračunom in seveda s kadrovsko politiko. Tako je v tej točki vidna neka težnja po politizaciji uprave in sam temu nasprotujem in mislim in upam seveda, da bo ta določba ustrezno spremenjena. Če namreč ne bo, bo to pomenilo, da se vpliv politike povečuje. Takšna določba, kot je sedaj v zakonu, pomeni, da predlagatelj ne želi neodvisne policije, neodvisne vojske, neodvisne davkarije neodvisne carine, ampak takšne, ki bo služila politiki. V členih od 37. do 40, so našteta ministrstva in njihova področja. No in tu smo dali pripombo, da to najbrž ni usklajeno z nameravano spremembo 114. člena ustave. Zdaj seveda predlagatelj - jaz razumem, da ne more nečesa spreminjati ali usklajevati z nečim, kar še ni sprejeto, pa vendarle, dobro je znano, za kaj gre in mislim, da tu formalno ni težko uskladiti teh zadev. Razmerja med ministrstvi in upravnimi enotami, o katerih je bil danes govor, sojasnejše predstavljena, vendar jasneje predstavljena samo za to govornico tukaj s strani dr. Viranta, ne pa v zakonu. Ta razmerja so v zakonu še vedno takšna, kot so bila. Zakon povzema obstoječe stanje - več ali manj. To pa ni tisto, kar smo danes tukaj slišali. Ta uvodni ekspoze sem razumel kot napoved sprememb teh določb in upam, da bo do tega tudi prišlo. Kajti; kakorkoli gledamo, upravne enote so le vmesna faza med nekdanjimi občinami, ki so združevale obe funkciji, torej funkcijo države in funkcijo lokalne skupnosti, in tem, kar sedaj nastaja. To se pravi, regije in seveda lokalno samoupravo: stara občina, upravni okraj. Tu gre zdaj za to relacijo. Zato mislim, da je dobro, da predlagatelj že zdaj razmišlja o tem, kako bi te številne različne organizacijske oblike poenotil. Prav neverjetno je, ko smo pred časom delali eno raziskavo, nek projekt Phare je bil za področje inšpekcijskih služb, pa smo ugotovili izjemno raznovrstnost organizacijskih oblik naših inšpekcijskih služb. Potem gremo naprej, potem pa vidimo, da, recimo, obrambne notranje zadeve niso vključene v upravne enote. Kje je razlog za to? Skratka, ko se lotimo organizacijske analize slovenske državne uprave, vidimo eno samo pestrost organizacijskih oblik, ki pa na žalost ni utemeljena z njihovo učinkovitostjo. Če sem prav razumel, je bilo danes tu napovedano, da si bo predlagatelj prizadeval za poenotenje organizacijskih oblik na različnih nivojih. Če bo to tako storjeno, potem seveda bo to velik korak naprej. Velik korak naprej, ljudje bodo končno vedeli, kaj je občina, kaj je pa upravna enota oziroma regije, ko bo enkrat do nje prišlo. Katere naloge lahko človek opravi oziroma katere svoje pravice lahko kje uveljavi. Glede sosveta načelnika se je prav tako pokazalo, da v praksi nima kakšne posebne funkcije. Zato bi predlagal, če smo vsi nekako to že ugotovili, ne enkrat, da ga preprosto ukinemo, ker pač nima smisla uveljavljati nekaj, kar je praksa že zdavnaj zavrnila. Popolnoma pa nasprotujem nekemu novemu organu, ki se imenuje koordinacijski sosvet [[to je v 55. členu]] . Namreč, tako eden kot drugi organ, sosvet načelnika in koordinacijski sosvet, to me spominja na čase samoupravnega socializma, ki naj ne bi imel nič opraviti z današnjim časom, predvsem pa nimajo zagotovo nič opraviti s sodobno upravo. Mislim, da mi ne potrebujemo nobenih takšnih postsamoupravnih organov; če hočemo imeti jasno sliko, potem naj ima vsak v sistemu državne uprave jasno vlogo. In če je to tako, potem se tudi ve, kdo izvaja funkcijo usklajevanja. Funkcijo usklajevanja je ena od funkcij vodenja - tisti, ki vodi, tisti usklajuje, in ne potrebuje nobenih koordinacijskih sosvetov, sosvetov načelnikov in ne vem kaj še vsega. Tako bi res predlagal, da se to nekako odpravi, da izpustimo te določbe, ker mislim, da ničemurne služijo. Tudi, poglejte, kaj pa, če se kdo od teh članov koordinacijskih sosvetov preprosto ne želi udeleževati teh sosvetov, pa ne vem iz kakšnega, zaradi mene tudi osebnega razloga - kaj mu lahko naredimo? Kaj se bo zgodilo, če bo nekdo ignoriral te sosvete? Ja, nič, nobenih posebnih učinkov tu nima; če gre pa zgolj za neka posvetovanja in neka usklajevanja, so pa ta tako ali tako možna. Poglejte, danes imamo generalne inšpektorje v vrhu vseh teh inšpekcijskih služb, pa vendarle se ti ljudje dobivajo na koordinaciji, ki ni nikjer formalno zabeležena, ker je pač potreba taka, da se o določenih stvareh uskladijo. Mislim, da mora zakon, in to manjka v načelih, spodbuditi ravno to obliko sodelovanja, ki je sedaj ni. V mnogih primerih v slovenski državni upravi - in sam jo proučujem približno 25 let - so vodilni ljudje, ki svoj oddelek, svojo organizacijsko enoto ogradijo z visokimi plotovi in nikomur ne pustijo, da bi pogledal, kaj se tam notri dogaja, ne dovolijo, da bi ti ljudje se premikali po upravi in podobno. Torej, mi bi morali sprostiti te organizacijske oblike, da bi bile bolj fleksibilne, da bi bilo bolj v smislu sodobnih organizacijskih konceptov, sicer bo šlo bolj za neke kozmetične popravke. Glede 60. člena bi želel posebej poudariti, da je tam uporabljena beseda ""oziroma"" - omogoča zelo ohlapne [[...]]Ta beseda ""oziroma"" omogoča zelo ohlapno upoštevane zahteve po usklajevanju. Se pravi, da usklajevanje ni obvezno, nujno pri pripravi predpisov. Zdaj, če že takšna določba je v zakonu - sam sicer mislim, da tja ne sodi -, bi morali tudi potem jasno napisati, kakšna je vloga vlade pri tem. No, ampak vsekakor tisti, ki vodi, tisti usklajuje, kot sem prej dejal. In vlada, ki v tem primeru vodi, ima povsem jasno razmerje do ministrstev. Če kdo, mora vlada zagotoviti te stvari. Ne vem [[...]]Mislim, da je to možno tudi izpustiti. Skratka, mislim, da je s tem zakonom in seveda drugimi zakoni, ki so v pripravi, narejen en korak naprej, tako da v socialdemokratski stranki menimo, da je predlagano besedilo, z upoštevanjem pripomb, ki smo jih dali in jih je tudi odbor sprejel, in seveda ob tem, kar je tudi državni sekretar danes rekel, da je vse to skupaj primerna podlaga za nadaljnji postopek. Hvala."
2,ParlaMint-SI_2009-07-15-SDZ5-Redna-08.u46,SDS,0.51904296875,2009-07-15,0.023251963779330254,"Hvala lepa. Naj rečem, da me zelo veseli splošna podpora temu amandmaju, ki sem ga preko naše poslanske skupine iniciral, kakor tudi, da je bilo splošne podpore očitno deležno tudi to, kar smo poslanci vnesli skozi amandma odbora glede gasilcev in omogočanje njihovega dodatnega zaslužka z nekaterimi olajšavami. To je treba urediti. Ko smo že pri tem amandmaju, moram reči, da je v resoluciji navedeno, da je prostorsko načrtovanje daleč najpomembnejši in najcenejši instrument za občutno zmanjšanje ranljivosti prostora pred učinkom podnebnih sprememb. V Poslanski skupini Slovenske demokratske stranke z amandmajem predlagamo spoštovanje 100-letnih izkušenj pri umeščanju in načrtovanju objektov v prostor in pri izbiri arhitektonskih rešitev. Ugotavljamo, namreč, da so se v obdobju po drugi svetovni vojni te ljudske izkušnje in modrosti sistematično krčile in prezirale. Spoštovanje tradicionalnih praks Slovencev, njihov spoštljiv odnos do tradicije, tudi do respektiranja delovanja javnih sil, ki je bilo me Slovenci tako spoštovano, je bilo v času jugoeksperimenta v skladu s tradicionalno mentaliteto režima, sistematično zaničevano. To je bil del pohabljanja mentalitete Slovencev, odvračanja od tradicionalnih vrednot. In poglejte, kakor vsi ugotavljamo, je bilo možno za posvečene ljudi doseči soglasja urbanistov za kakršenkoli objekt tudi v poplavnem območju itn. Slovenska kulturna in naravna krajina se je znatno spremenila. Spremenila se je žal marsikdaj na slabše. Ampak ne samo, da smo to estetsko okrnili, kajti naši predniki so imeli izreden naravni smisel za ohranjanje naravne in kulturne krajine, ampak da smo so povzročili tudi neverjetne stroške. In priča smo pri vsakem neurju, da so prvenstveno na udaru objekti, ki so bili postavljeni mimo spoštovanja slovenske tradicije. In te posledice se manifestirajo na ta način, jaz sem sistematično sledil ob vsakem hujšem neurju v preteklih letih, da je vedno odkrilo eno šolo. Arhitekti so si dovoljevali neke eksperimente na državnih objektih; enokapnice z velikimi napušči, ki jih seveda veter potem dvigne. Seveda je tukaj problem tudi, da se je z državnim javnim denarjem slabo gospodarilo, da je bil nadzor, se je gledalo skozi prste in temu je treba enkrat narediti konec. Tudi temu pohabljanju v času prejšnjega režima, pohabljanju slovenske mentalitete, saj je šlo tako daleč, da so arhitekti bili podpirani, če so pri načrtovanju tako intimnih pravzaprav prostorov, kot so recimo poslovilni objekti, mrtvašnice, kršili tradicijo. Vrednota, ki je bila pri Slovencih prisotna, je bilo treba spremeniti. To se pravi, da so elemente sakralne arhitekture sistematično zamenjevali z drugimi elementi. Imamo primere, ko sodobne mrtvašnice sledijo vzorcem budističnih templjev. Ampak to še ni toliko narobe, da je ta tempelj, ko gre na vrhu narazen, tu je tudi, ker so pokopališča vse povsod na izpostavljenih mestih, so tudi bolj izpostavljeni vremenskim pogojem in ujmam. Marsikaj je treba spraviti v tire, ki smo jih Slovenci skozi stoletja spoštovali: brez urbanističnih služb, brez posebnih oddelkov, brez posebnih agencij. To smo znali delati. Znali smo tudi estetsko in krasno oblikovati. Ob tem, ko sem zadovoljen, da to vsi sprejemajo, moram tudi nekatere skrbi, ki so bile izražene, da bo takšno vračanje k nekim standardom, tehničnim in vrednostnim in zgodovinskim, lahko postalo ovira. Ob birokratski miselnosti lahko to postane ovira, ne more pa prinesti podražitve, kajti mi ne moremo reči, da so naši predniki v naravi bili razsipni, da so gradili drage objekte na račun racionalnosti. Naši predniki so bili izjemno racionalni. Zaradi tega stoletja in stoletja stojijo nekateri objekti na najbolj izpostavljenih vetrovnih točkah. Ampak so znali objekte tako postaviti, da so bili v skladu z naravnimi pogoji in slovensko dušo. In to slovensko dušo je bilo treba pohabiti pogosto v preteklosti. To ne bo podražilo. Podraži v tistem primeru, ko si urbanist zaradi tega izmisli štiri dodatna mnenja, ekspertize in tako naprej, da bi to preprečil, kar ljudje tradicionalno imajo v sebi in nosijo v sebi in želijo v skladu s tem narediti. Izven območja velikih mest smo pozidali ogromno kmetijske zemlje po nepotrebnem. Kako so naši predniki znali čuvati zemljo! Poglejte Dravsko polje. Tam, kjer je bila rodovitna zemlja, ni bilo hiše, ni bilo vasi. Vasi so bile na meji močvirja. Po II. svetovni vojni se je to kršilo. Vsepovsod je možno postaviti karkoli, to je en primer. Drugo je v povodnih območjih, plazovitih območjih. In te objekte danes, ko so vremenske neprilike mnogo hujše, odnaša, jih spodjeda, jih odnaša voda, spodjeda voda, odnašajo jih plazovi. Ta primer v Šaleški je sedaj drugačen. Tam k sreči tudi hiš ni odneslo. To je bil ekstremen pojav. Tam so očitno bile avtohtone domačije in zgodi se pač tudi bolj ekstremen pojav. Ampak vrniti se moramo k temu, da ne bodo arhitekti toliko eksperimentirali. Da urbanisti na podlagi ""mazanja"" ne bodo dodeljevali takšnih rešitev in takšnih lokacij, ki so neupravičene. Nekateri arhitekti delajo v Sloveniji enokapnice za bivalne objekte in za druge objekte sistematično. Včasih je na deželi veljalo, da je enokapnica lahko samo za drvarnico, pa še tam je grda. Dvokapnica je bila estetsko čisto drugačna. Meni bo mogoče kdo rekel, da sem preveč tradicionalist. Ja, sem mogoče. Ampak ker to prinaša slabe posledice, tisto je bila pa dobra rešitev, ni upravičeno, da se tako zametuje to, s ciljem, ki še stalno vlada, političnim ciljem, tradicionalnim ciljem: menjati slovensko dušo, spremeniti slovensko dušo, spremeniti slovensko mentaliteto, da se bo čim bolj oddaljila tudi od svoje tradicije. Hvala lepa."
2,ParlaMint-SI_2014-09-19-SDZ7-Izredna-03.u10,SDS,-1.0,2014-09-19,0.028691736981272697,"Vsem prav lep pozdrav. Dejstvo, da še vedno nimamo ustreznega nadzora nad varnostno-obveščevalnimi službami, najbrž sedaj že uradni koaliciji in vsem njihovim podaljškom v opoziciji zagotovo ni v ponos. Nasprotno! Gre za dejstvo, da se krši pravni red te države, da se potencialno kršijo človekove pravice. Pri vsem, kar se dogaja s to komisijo, zlasti s problematiziranjem enega člana, je seveda očitno, da gre za sprenevedanje. Vsi dobro veste ali pa bi morali vedeti, glede na posel, ki ga opravljate sedaj, in funkcijo, ki jo imate, da so se te službe v preteklosti proti SDS dokazano že zlorabljale in očitno se jih je hotelo tudi v tem času ali pa se jih hoče še vedno. Bomo videli, kakšno bo glasovanje. Samo primer, eden od konstruktov, ki so se razkrili ravno ob nadzoru, nenapovedanem nadzoru, ki se ga sedaj z neko novelo hoče preprečiti, se je pokazalo, da se pripravlja nek konstrukt, kako naj bi SDS trenirala neke muslimanske skrajneže za osvobodilno vojsko Kosova, se je takrat temu reklo. To je torej tisto, ker je treba reči. Tisto, kar je pa sprenevedanje, in tisto, kar je najhuje pri tej zgodbi pa je, da iz vaših besed, iz besed predsednika Vlade včeraj in iz ravnanja predsednika Državnega zbora sledi dolgotrajno načrtno in ponavljajoče se izražen namen kršenja človekovih pravic, ki se v tem trenutku tudi že dogaja. Zakaj se problematizira en mandat, konkretno gospoda Janeza Janše? Zaradi tega, da se samo vedno znova poliva gnojnica. Če bi hoteli, bi o tem seveda že zdavnaj odločili. Išče se izgovor. Saj veste, kaj je rekel Churchill: ""Če hočeš eno stvar zavleči, ustanovi komisijo."" Ampak tukaj, gospe in gospodje, ni nobene pravne dileme. In to, recimo, dr. Cerar, ki se ne more izgovarjati na to, da je prava neuka oseba, zagotovo preklemansko dobro ve. In tudi vsi ostali to zelo dobro veste, ker vas je na to, če slučajno niste sami tega naštudirali, opozorila pravna služba Državnega zbora, ki ste ji zato izrekli nezaupnico, pa ste šli ustanavljat neko komisijo, ker vam njeno mnenje ni bilo všeč. To namreč ni stvar, kjer bi bila kakršnakoli dilema, ampak je o tem že presojalo slovensko ustavno sodišče in tudi Evropsko sodišče za človekove pravice. Mnenje obeh je bilo kristalno jasno. Če ga citiram. Pri mnenju Ustavnega sodišča Republike Slovenije, in veste, da ono tega ne spreminja, zapisano v odločbi UI317/11 iz leta 2011 piše, da je tretji vidik pasivne volilne pravice, torej pravice biti voljen, da se izvršuje tudi mandat v celoti, brez vsebinskih ali brez časovnih omejitev, gospe in gospodje. To je bila že presoja, ki je tukaj jasna. In kar je še bolj zanimivo, da je o tem presojalo tudi že Evropsko sodišče za človekove pravice, ki je v več primerih, recimo Lykourezos proti Grčiji pa potem Sobaci proti Turčiji, Sadak proti Turčiji in tako naprej zapisalo, da 3. člen protokola št. 1 Konvencije o varstvu človekovih pravic in temeljnih svoboščin, ki ureja pravico do svobodnih volitev, vsebuje tudi pravico do izvrševanja pridobljenega mandata. In če greste pogledat, gospe in gospodje, te odločbe, vam zelo priporočam, da ne boste govorili neumnosti tukaj notri, potem boste videli, da iz njih nedvoumno izhaja, da kakršnokoli omejevanje mandata po vsebini ali pa dolžini pomeni direktno kršitev Temeljne listine o človekovih pravicah in temeljnih svoboščinah. In to vi počnete. Počnete od prvega dne, ko imate mandat, počnete do danes, včeraj je namen nadaljevanja tega početja izrazil predsednik Vlade, kar je izjemno žalostno, in bi moralo skrbeti vsakogar, ki mu je za pravni red, in danes to govorite tudi vi. In tako pridemo do izredno nenavadne situacije, [[…]] [[znak za konec razprave]] [[…]]prav v tem trenutku s pravno državo in pa pravnim redom. Pa seveda tudi, če želite, z etiko funkcionarjev, ki bi morali imeti najprej pravno znanje ali pa se vsaj dati podučiti, preden odprejo usta, če imajo neko etiko in osebno integriteto. To pomeni, da v tem trenutku sistematično in načrtno kršijo človekove pravice, ne samo volilno pravico, pasivno volilno pravico, pravico [[…]] [[znak za konec razprave]] [[…]]gospodu Janezu Janši, ampak tudi aktivno – vsem, ki so zanj dali svoj glas, več kot 6 tisoč ljudi, najprej predsednik Državnega zbora, ki to parodijo dopušča, in seveda potem tudi predsednik Vlade, ki očitno vse to pospešuje. To pa je pravni red Republike Slovenije."
2,ParlaMint-SI_2015-03-31-SDZ7-Redna-06.u100,SDS,-1.0,2015-03-31,0.016000857576727867,"Najlepša hvala. Jaz moram reči malo za hec, se mi zdi, kot da sem na zasedanju Avnoja pred toliko in toliko leti, glede na to da poslušam, kaj mislimo z domoljubjem. Jaz ne razumem, če rečem domoljubje, takoj začnete govoriti o neki negativni stvari, o ideologiji, razdvajanju, poveličevanju ne vem česa. Dobesedno ne razumem te zadeve, ker za mene domoljubje pomeni tudi izobesiti zastavo na gradu, pomeni izobesiti zastavo ob državnih praznikih, pomeni varovati domovino Slovenijo, govoriti slovenski jezik, imeti svojo identiteto in tako naprej. In daleč od tega, da v Slovenski demokratski stranki govorimo o nekih ideoloških temah. To ste zdaj vi odprli, dobesedno, z zadnjima dvema razpravama ste to odprli. Za preživetje naroda ni potrebna le materialna blaginja, ki jo seveda želimo dati svojim zanamcem, otrokom, rodovom. Pomembno je tudi, v kakšnem kulturnem duhu vzgajamo zanamce oziroma mlade, da jih vzgajamo v zavesti, da so Slovenci, da so ponosni na svoj narod. Da spoznajo svojo identiteto, da znajo braniti lasten jezik, kulturo in zgodovino. Naša narodna zavest, slovenska narodna zavest ali boj slovenskega naroda ni bil nikoli uperjen proti nekomu drugemu; ampak smo se vedno borili za svoj obstoj, na tem ozemlju, kjer smo danes; in da živimo v samostojni Sloveniji in da živimo, hvala bogu, v miru. Res pa je, da nas te dni oziroma ta leta ali to zadnje obdobje preveva neka apatičnost, mlačnost državljanov. Vsaka beseda, ko rečemo domoljubje, je pravšnja za to, da skrenemo zadevo od bistva, da skrenemo zadevo spet v leto 1945. Ampak nihče ne govori o tem, vsaj z naše strani ne. Moram reči, da se je v Republiki Sloveniji – to ste ugotavljali tudi takrat s strani koalicije, ko ste podpirali predlog gospoda Dolinška po novem zakonu – začel razvoj demokracije in svobodne družbe takrat, ko smo sprejeli 1. člen Ustave Republike Slovenije in smo jo opredelili kot demokratično republiko. In poveličevanje totalitarnih režimov v današnjem času ne temelji na ustavnih demokratičnih vrednotah, ampak na vrednotah režima pred osamosvojitvijo. In oblačenje v pionirčke, to ste videli vsi na internetu, verjetno vam ni treba še enkrat razlagati, pa v partizane, mahanje z jugoslovanskimi zastavami – če želite o tem govoriti, ker ste odprli to temo - simbolizira nekdanji totalitarni režim. In vsako poveličevanje takšnega režima je protiustavno. O tem vam govori tudi odločba Ustavnega sodišča št. U-l-109/10, ki je zavrnila oziroma govorila o protiustavnosti imenovanja ene izmed ulic v Ljubljani po Titu. Pa si preberite tisto ustavno odločbo, če se že sklicujete na vse ustavne odločbe. S sprejetjem osamosvojitvenih dokumentov v Sloveniji ni prišlo samo do prekinitve državotvorne povezave med Slovenijo in nekdanjo republiko Jugoslavijo, temveč je šlo tudi za prelom s tedanjimi vrednotami oziroma konceptom vrednot takratne skupne države. Človekovo dostojanstvo je temeljna vrednota, ki prežema ves pravni red in ima zato objektivni pomen pri delovanju oblasti v konkretnih postopkih in pri sprejemanju predpisov. In danes ste nekateri razpravljavci govorili o dveh stvareh oziroma sploh niste vedeli, o čem govori naša sprememba novele zakona. Mi ne govorimo o uvajanju novega predmeta v šole, srednje šole, o čemer se je govorilo na odboru, ki ste ga citirali, da je odbor sprejel, naj se analizirajo zadeve. Ja, takrat smo govorili o uvajanju novega učnega predmeta državljanske vzgoje v srednje šole. Danes govorimo o nečem povsem drugem. In si predloga zakona nekateri sploh niste prebrali. In vam je že na odboru gospod Pikalo, bivši bivši minister, povedal, da so te analize narejene. Leta 2010 so bile analize narejene o tem. In je napisal, da je to čakalo v predalu in da aktualna oblast ali vlada lahko kadarkoli ven potegne analize, še mahal nam je z dokumentom tam. In je rekel, da se strinja z uvedbo državljanske vzgoje v srednje šole; zato me čudi, da danes SD temu tako nasprotuje, saj je bil to njihov minister. Torej analize obstajajo. To je ena zadeva. Druga zadeva. Ko smo sprejemali predlog gospoda Dolinška o novem prazniku v Sloveniji, torej 25. oktober, ko je zadnji vojak Jugoslovanske armade zapustil Slovenijo, ste bili vzhičeni, ste bili veseli, da bomo še en prelomni trenutek obeležili v Republiki Sloveniji, še en trenutek, ko se je končala vez med totalitarnim režimom. Danes pa, ko v ZOFVI oziroma v vseizobraževalno, ja, lahko rečem vseživljenjsko izobraževanje, med cilje želimo vključiti vzgajanja za svobodno družbo, z obsodbami vseh totalitarizmov, torej vseh; pa govorite, da to ni primerno, da SDS govori, ne vem, o domobrancih, ne vem o čem da govorimo. Glejte, domoljubje ali obsodba vseh totalitarnih režimov – o tem govori tudi Resolucija Evropskega parlamenta iz leta 2009 o evropski zavesti in totalitarizmu, ko so obsodili vse, od fašizma, nacizma do komunizma. Vi pa govorite, da si mi izmišljujemo neke nove pravne in ne vem kakšne odločbe. In vključevanje domoljubja, če pravite, da je to že vse vključeno, potem ne vem, zakaj tako sramežljivo izvajamo te vsebine. Moram reči, da iz prakse vem, da nekateri učitelji bolj, nekateri nič ali manj; torej popolnoma odvisno od učitelja. In vse, kar je treba analizirati, je tole – to so vsi učni načrti, ki vsebujejo državljansko vzgojo. To je treba analizirati. Pa mislim, da ni treba, ker vam še enkrat povem, da gospod Pikalo je rekel, da je to že vse analizirano in da je stroka že povedala svoje. To je bilo povedano na odboru, na katerega se sklicujete. Je tako, gospod Prikl? Je. Domoljubne vsebine. Ko govorimo o domoljubju, ne ga sprejemati negativno. Rekla bi, da ga vzemimo pozitivno in če nima nihče nič proti, ker to pa je bilo danes razumljeno, ""nimamo proti, da se uvaja domoljubje, to je treba uvesti, treba je vzgajati za domoljubje, državljansko vzgojo in tako naprej"", pa vendar, ker je to predlagala SDS in s tem sigurno misli to in to. Zdaj vas ne morem citirati, ker si nisem sproti pisala, sem se pa na veliko čudila, kaj mi vse s tem ne mislimo. Jaz res ne vem. Domoljubje lahko vključite v vse predmete, v izvenšolske, obšolske dejavnosti, v vrtec, družino. Seveda se začne vzgoja najprej v družini, s tem se strinjam, da je treba najprej tam. Vsebine, ki so povezane z domoljubjem, lahko imate pri slovenščini, pri etiki in domovinski ter državljanski vzgoji, pri zgodovini, geografiji, sociologiji ter pri vseh ostalih, ker tudi učitelji vzgajajo s svojim zgledom. In če učenci vprašajo, zakaj pa visi danes slovenska zastava, pa učiteljica reče, ah, to pa zdaj ni pomembno – tudi to je vzgoja, tudi to je domoljubje, tudi to je odraz nečesa. Ko govorimo o domoljubju, govorimo o dviganju razvoja domoljubne zavesti pri učencih, razvoju kulturnih kompetenc, ki temeljijo na domoljubju, kritično mišljenje, človekove pravice, demokracija in tako naprej. Tudi pripadnost domovini in vse mejnike, ki so pripeljali Slovence do njihove osamosvojitve. Vse mejnike! Tega se je treba tudi zavedati. Mislim, da bi lahko bili ponosni na to, da je gospod Dolinšek predlagal takšno zadevo, in se nam zdi malo čudno, da se za 25. junij oblači otroke v pionirčke in se maha z jugoslovanskimi zastavicami. Upam, da se je zdajšnji ministrici zareklo, ker res upam, da ni razmišljala, o čem govori. Pravi, da ne vidi problema, če je to tematska oziroma domoljubna zadeva. Lepo vas prosim! Gospodu Dolinšku ste pritrdili, da je to bil tisti mejnik in tega več ne bomo v Sloveniji imeli, od takrat naj ne bi imeli, ampak to vsekakor še vedno obstaja. In zato govorimo o domoljubju, zato govorimo o obsodbi vseh totalitarnih režimov, ker o tem govorijo tudi evropske konvencije, govori tudi naša Ustava. In dajte si že enkrat tudi dopovedati, da je domoljubje odnos do kulture, naroda, identitete; in ne samo tisto, kar ste vi danes sami izpostavljali. Kar se pa tiče zasebnega šolstva, da je treba narediti analize, da smo nesistemsko rešili zadeve. ZOFVI ima v svojih členih točno določeno javno in zasebno šolstvo. Začne se s 6. členom, kjer govori o izvajalcih. Mi govorimo o 17. členu – sprejemanje programov zasebnih šol, 34. člen – vpis v razvid zasebnih šol, 36. člen – status zasebnega učitelja in vzgojitelja v 37. členu. V drugem razdelku imate od 86. do 91. člena zasebne šole, naziv. Točno piše, kaj vse morajo zasebne šole izpolnjevati, da se lahko vpišejo v razvid, da imajo javnoveljavni program. In zdaj mi govorimo, da moramo sistemsko zadevo rešiti. Ja, če jo imamo v ZOFVI napisano. 1, 2, 3, 4, 5, 10, 11 členov, prav že piše o zasebnih šolah noter. Ne vem, kaj bi še sistemsko reševali. Hkrati vam lepo piše, da se za zasebne šole financirajo samo programi. Financira se samo, če vam povem, kaj delno ministrstvo financira, plačo in prispevke pri zasebni šoli. Pri javni šoli nekaj država, nekaj občina financira vse, torej materialne stroške, prostor, vse financira država oziroma proračun; v zasebnih šolah pa se financira samo javno veljavni program. In v 68. členu vam pišejo pogoji za financiranje. In vam piše, da zasebne šole ne dobijo sredstev za naložbe, investicijsko vzdrževanje in opremo. Ne morejo dobiti, to si morajo zagotoviti same. In vi mislite, da bodo zdaj te šole kot gobe po dežju rasle. Kje pa, kdo pa ima še toliko denarja, da bo naredil prostor, opremo in vse. In te tri šole, ki bodo, pa ne bodo stale, saj smo vam povedali, kakšna je zadeva. 87. člen vam pa govori o varovanju javne mreže, da zasebna šola sploh ne more obstajati, če je ogrožena javna šola. Veste tudi, da v drugih državah, verjetno imate tudi te statistike, danes niste o njih veliko govorili, da se financirajo tudi zasebne šole. Recimo na Finskem financira 57 % država, 43 % občina oziroma njihova regija. Torej skupaj 100 % dobijo za program, zopet govorim o programu, nobena država pa ne financira materialnih stroškov. To je pa tako, kot pri nas. Lahko potem tudi povem, Nizozemska 100 %, Danska ima celo materialne stroške notri vključene, Švedska je izjema, so tiste šole, ki zaračunavajo šolnino itn., da ne bom zdaj pač vsega naštevala. In kot je bilo danes rečeno, enkrat se sklicujete na Ustavo, ko vam to prav pride, drugič ne, enkrat bi jo spreminjali, drugič bi zakon spreminjali, tako kot vam pač paše. Preberite si Ustavo in vse ustavne odločbe. Diskreditacija Ustavnega sodišča – to je pa bil danes višek razprave, v Državnem zboru. Najlepša hvala."
2,ParlaMint-SI_2007-10-25-SDZ4-Redna-32.u144,SDS,-1.0,2007-10-25,0.02619299478828907,"Hvala za besedo, gospod podpredsednik. Spoštovani! Govorimo o denacionalizaciji. Kaj pa sploh je to? Če boste vprašali kakšnega staro Evropejca, Američana, Japonca, blage veze ne bo imel, kaj je to denacionalizacija. Iz preprostega razloga, zato ker je to posledica in oni vzrokov ne poznajo, ker pri njih ne poznajo nacionalizacije in v tem je ves problem. Brez nacionalizacije, ki se je zgodila po II. svetovni vojni pri nas, tudi danes ne bi govorili o denacionalizaciji. In mislim, da je res bila velika škoda, da se je v tistem času dogajalo to, kar se je, da so se dogajale nacionalizacije, da moramo še danes govoriti leta 2007 o denacionalizaciji. Dejstvo je, da mi ne želimo v treh mesecih rešiti tistega, kar se je dogajalo 17 let, pa ni šlo, kajti ta zadeva ne traja 17 let, ampak 60 let in še nekaj zraven, približno toliko. In sedaj verjetno, za božjo voljo, je že čas, da pozabimo na te travme, da rešimo to zadevo, ki nas bremeni, da odvržemo ta nahrbtnik, ki ga kar naprej nosimo in ga nekateri potegnejo takrat, ko se jim zdi prav, da bi oživeli kulturni boj. Drugače si jaz tega enostavno ne znam več razlagati. Drži, kar ste nekateri trdili, da so v nekaterih evropskih državah kapitalizem gradili nekaj sto let, mi bi pa sedaj radi to, ne vem, v 17 letih, tako da bi bilo to sedaj hitro. Ampak to tudi ni najboljši argument, kajti tudi Slovenija je kot država nastala šele leta 1991, prej je bila neke vrste diktatura, saj tako so mene učili v šoli, je šla leta 1991 kot država na pot demokracije in se je v 17 letih izgradila državo, spoštovanja vredno državo. Ko so nekatere druge države prehodile pot 100, 200 ali pa 300 let, Slovenija je leta 2004 postala članica EU, nekatere druge države članice EU so takšno pot mukotrpno delale 20 let in še več. Po šestih letih intenzivnega približevanja smo dosegli članstvo EU in po treh letih prevzeli evro. Nekatere države članice ga še niso prevzele, ker ga ene ne želijo, druge ga ne morejo, mi smo to intenzivirali, pa je šlo zelo uspešno. In dejstvo je, da mi smo bili na neki stranpoti v preteklih 50 letih, generalno gledano - vse seveda ni bilo slabo, to moram tudi povedati - ampak generalno gledano je bila stranpot. Danes bi bilo prav, da bi zaključili z vsem tem, kar nas teži, kar nas nekako obremenjuje, kar obremenjuje tudi bodoče rodove, če tega ne bomo zaključili in se spominjali samo tistega, kar je dobro - bilo je veliko tega tudi. In zakaj se moramo še danes ukvarjati s to denacionalizacijo, ki jo še po 17-ih letih nismo zaključili, druge države, kjer so imele nacionalizacijo, so to že opravile - tako ali drugače uspešno, manj uspešno, ampak to so zaključile. Ta nahrbtnik so odvrgli in se ne delijo več po tem, kar je bilo pred 60-mi in 70-mi leti. In čas bi bil, da tudi mi pozabimo na to in da se bolj ukvarjamo s tem, kako bo naprej. Ampak brez tega nahrbtnika, če ga ne vržemo stran, ga bomo imeli stalno na hrbtu in to nas bo stalno obremenjevalo, zato je res čas, da to zaključimo. Kar se pa tiče pohlepa, o čemer smo ga danes slišali, pa jaz nisem čisto prepričan katerega; pohlepa tistih, ki so včasih bili lastniki določenih nepremičnin, njim ne moremo očitati, njim je bilo odvzeto, njim je bilo odvzeto. Kvečjemu je potem lahko pohlep tistih, ki so si nezakonito pridobili pravico do uporabe lastnine ali pa tudi zakonito, vendar niso nič prispevali, so jo dobili. Tudi mogoče nič krivi. Jim je bila podarjena, jo lahko upravljajo, lahko gospodarijo z njo, ampak lastnina ni bila njihova. Ampak verjamem, če so si pa pridobili kakšno korist od tega, da pa sedaj se težko odpovedo temu tako ali drugače. In sedaj reči, to je krivica, da ne bo imel več pravice nad tem, kar ni bilo nikoli ne njegovo ne od njegovih staršev, je zopet velik problem. Zato je potrebno to enkrat zaključiti. In zelo pomembno se mi zdi to - ali pa najbolj žalostno tudi -, da je ta lastnina bila odvzeta ljudem ali krivica narejena ljudem zato, ker so bili lastniki nekega premoženja, kajti tistim, ki niso imeli premoženja, se jim ta krivica ni zgodila. In ti ljudje, veliko teh ljudi, vsaj jaz poznam takšne familije, njihovi ostanki danes ležijo na Teznem, v Teharjah ali pa v enem od 400 mest približno, kjer je zagrebljenih nekaj 10.000 Slovencev. Tam so tudi dojenčki, ki niso bili nič krivi, edino to, da so bili na tisti dan, ko se je to zgodilo, živi. In to se je dogajalo samo zato, ker so bili, recimo, starši ali oni osebno lastniki lepe hiše, tovarne, gozda, velikega posestva ali pa česa podobnega, kar se je splačalo odvzeti. To so dejstva. In to nas še vedno bremeni in mi bi morali to resnično čim prej zaključiti, končati, pozabiti na te travme. To, da se moramo še danes obremenjevati s tem v letu 2007, je resnično odveč in neproduktivno, ampak brez tega, da to zaključimo ne bo šlo, če ne bomo zdaj zaključili, bomo to vlekli še, ne vem, eno leto, dve leti, pet let - če bomo hiteli počasi. Ampak jaz mislim, da bi že morali zdavnaj tako pohiteti, da bi že zaključili. In mislim, da se moramo primerjati tudi z Evropo. Prav je tako, včasih nam sicer malo manj ustreza, ampak tudi evropski standard je, da se v letu 2007 pa res ne ukvarjamo več, ali pa vsaj ne intenzivno ali vsaj ne na zakonski ravni, s pravnimi okviri, s stvarmi, ki so nas bremenile in so se zgodile, leta 2007 pa nas še kar naprej bremenijo in nas še kar naprej razdvajajo. Kar poslušajmo današnjo razpravo, kako smo se tu nekako razdvojili popolnoma po nepotrebnem. Če bi ta tema bila rešena, potem danes o tem ne bi razpravljali in bi se ukvarjali mogoče s čim drugim, kar je mogoče stvar prihodnosti ali pa, kar se je zgodilo pred dvema letoma, ne pa pred 60 ali 70 leti. Mislim, da bi bilo to veliko bolj produktivno. Zaradi tega jaz zagovarjam ta zakon. Sama vsebina ni bila moja priljubljena tema nikoli. Ampak glede na to, da nas to še vedno obremenjuje, pa še moje otroke bo to obremenjevalo, je čas, da to zaključimo. Zaradi tega bom ta zakon podprl. Ne trdim, da je zakon najboljši, idealen. Če bi se dalo tak zakon narediti, bi verjetno že bil narejen, že pri prejšnji vladi pa pri predprejšnji vladi. Ampak očitno je stvar težka. Vendar mislim, da danes smo v taki situaciji, da to res lahko zaključimo. Kar pa se tiče strahu pred velikim bogastvom teh denacionalizacijskih upravičencev, pa mislim, da izkušnje v Sloveniji v tem trenutku kažejo, da temu ni tako. Najbogatejši so tisti, ki - kolikor jaz vem - niso ničesar dobili od denacionalizacije, sploh niso bili upravičenci, niti oni osebno niti njihovi starši, ampak so prišli do tega bogastva drugače. To je pa zopet, lahko rečemo, neka nacionalizacija, ki pa smo jo storili, ne vem, v prejšnji vladi pa predprejšnji vladi, če jo lahko tako imenujem, ampak to je zgodba za druge okvire in druge zakone. Hotel sem samo to povedati, da denacionalizacija verjetno velikih, tistih največjih bogatašev ne bo prinesla. Tisti so že formirani, največji bogataši, ki danes kupujejo podjetja in prodajajo, pa pri tem zaslužijo. To je druga zgodba. Strahu pred bogatimi ali pred bogataši na račun denacionalizacije ne bo. Čas pa je, da to zaključimo, da ta nahrbtnik odvržemo in se ne obremenjujemo z zadevami, ki so nastale pred 70 leti, pa jih mi še zdaj nismo uspeli rešiti. Samo za to gre in samo zaradi tega bom ta zakon podprl. Za vsebino pa upam, da so jo tisti, ki so zakon pripravili, dovolj intenzivno, dovolj kvalitetno in dovolj strokovno pripravili. Hvala lepa."
2,ParlaMint-SI_2013-11-22-SDZ6-Redna-19.u50,SD,0.464599609375,2013-11-22,0.28452736139297485,"Najlepša hvala za besedo, spoštovani predsednik in lep pozdrav vsem skupaj. Pridružujem se vsem, ki danes dokaj optimistično gledate na spremembe in dopolnitve Zakona o dostopu do informacij javnega značaja, ker te spremembe res vodijo v smeri novih možnosti odpiranja tovrstnih informacij. Pomembno je tudi, da smo prišli do novih zavezancev, ki jih predstavljajo gospodarske družbe in druge pravne osebe, ustanovljene pri državi oziroma tudi pri samoupravnih lokalnih skupnosti. Ne smemo pa zanemariti tistega dela tega člena, ki govori, da bodo pod učinkom tega zakona tiste gospodarske družbe, ki so pod neposrednim ali posrednim prevladujočim vplivom države. To namreč pomeni, da ne bodo čisto vse gospodarske družbe že zavezanke po tem zakonu, ampak tiste, kot pravijo predlagatelji, ki imajo večinski delež vpisanega kapitala s strani države oziroma lokalnih skupnosti ali imajo več kot polovico članov poslovnega organa s strani države ali pa imajo večinsko lastnino z deležem nad 50 odstotkov. Ob teh opozorilih, kako pomembno je biti transparenten, ko gre za porabo javnega denarja, bi opozorila na dve točki v tem zakonu, ki pa opozarjata tudi na temno plat dostopa do informacij javnega značaja. Po navadi se takšne majhne, na videz minorne dele zakona pri tovrstnih razpravah, kot jih imamo mi danes, zanemari oziroma ne opazi. Tisti pa, ki morajo v praksi uveljavljati takšen zakon, se pa velikokrat soočajo z velikimi problemi, praktičnimi problemi, kako informacijo javnega značaja dati nekomu, ki jo želi zlorabiti in se da to tudi čutiti oziroma videti. Predlagatelji so v teh spremembah in dopolnitvah zakona poslušali tovrstne namene nekaterih nekoliko omejiti, in sicer s 6. členom tega zakona, ki dopolnjuje stari zakon oziroma obstoječi veljavni zakon v 5. členu, in sicer s 5. alinejo, ki pravi, da organ lahko prosilcu izjemoma zavrne dostop do zahtevane informacije, seveda v zelo posebnih okoliščinah in seveda tudi opozarjajo, da je to treba narediti po zelo podrobni presoji. Tisti, ki smo delali na drugi strani, se pravi v državni upravi, vemo, da se pojavljajo posamezniki, ki na en poseben način šikanirajo zlasti nadrejene, in sicer tako, da sistematično dolgo časa vlagajo zahteve po informacijah javnega značaja o točno določenih podatkih o točno določeni osebi. Potem podatke kadrovskega značaja o plači, o drugih izplačilih uporabljajo za različne zapise, bodisi na spletnih portalih, v različnih ne več anonimkah, v medijskih zapisih in tako naprej. V tej novi 6. alineji sicer predlagatelj zaenkrat omejuje oziroma daje možnost, da se omeji pravica do dostopa do zahtevane informacije tistim, ki sistematično dolgo časa in večkrat zasipajo organ z določenimi zahtevami in se vidi, da v bistvu poskušajo onemogočiti funkcionalnost tega organa. Očitno je nek tak primer bil v preteklosti in ga sedaj s 6. alinejo poskušate preprečiti. Opozarjam, da poleg tovrstnih primerov obstajajo tudi primeri tistih, ki sistematično dlje časa, kot sem rekla, zahtevajo določene podatke in jih potem tudi uporabljajo in zlorabljajo. Se pravi, da ko imamo pred seboj tak zakon, ne smemo videti samo teh dobrih plati transparentnosti, odprtosti in tako naprej, ampak moramo tudi razumeti, da v vseh službah pač obstajajo tudi ljudje, ki možnost odprtosti zlorabljajo tudi za neke svoje osebne namene. Na to opozarjam. Vem pa, da ni enostavno poiskati način, kako se zoperstaviti takšnim posameznikom, ki znajo tudi zlorabiti tak pozitiven zakon, kot je Zakon o pravici do dostopa do informacij javnega značaja. Druga točka, na katero bi rada opozorila in bo najbrž tudi ostala skrita našim očem, pa je povezana s tistim, kar piše sedaj v 4. členu in je tudi dopolnitev starega 4. člena, zadeva pa arhivsko gradivo, V drugi alineji se omenja problematika arhivskega gradiva. Osnovni zakon je v bistvu zaščitil tisto arhivsko gradivo, ki se hrani pri javnih arhivskih službah, se pravi, recimo, Arhivu Republike Slovenije. Njegova gradiva niso tista gradiva, ki pomenijo informacijo javnega značaja. Sedaj se z dopolnitvijo govori tudi o arhivskem gradivu, ki se lahko hrani v lastni hrambi, seveda v skladu z zakonom, ki ureja arhivsko gradivo. Ta drugi zakon bomo obravnavali tudi te dni oziroma danes. Mislim, da je ta, čeprav zelo kratka nova dikcija, zelo pomembna, in sicer zaradi tega, ker vemo, da vsi državni organi morajo delati lasten arhiv. Velikokrat se tudi dogaja, da obstaja en del arhiva, ki bi ga nekateri državni organi z veseljem predali v arhiv Republike Slovenije, pa ta, vsaj do pred nedavnim, za kakšne posebne vrste vroč kostanj ni bil preveč zainteresiran. Rada bi opozorila na dokumente s področja trgovine z orožjem. Ti dokumenti obstajajo pri različnih organih, od obveščevalnih služb do različnih ministrstev, so primerni za prenos v Arhiv Republike Slovenije, nekateri so tudi državne skrivnosti, ampak Arhiv Republike Slovenije zaradi omejitve s prostorom in tudi omejitve s svojimi tehničnimi zmogljivosti za varovanje tovrstnih podatkov dolgo časa ni bil zainteresiran za prenos vseh teh podatkov oziroma dokumentov. In zgodilo se je, da so bili ti dokumenti, četudi so bili urejeni po pravilih, ki jih določa Zakon o arhivskem arhivu, bili pa so v lastni hrambi pri organih državne uprave, na primer pri obveščevalnih službah, in ker ta člen, druga alineja dosedanjega 4. člena tovrstnih, v lastni hrambi gradiv ni izločala, so bila ta gradiva dostopna po Zakonu o dostopu do informacij javnega značaja. Se pravi, v bistvu jih ni bilo mogoče zaščititi, ker jih zakonodaja nekako ni videla oziroma jih je, če sem konkretna, spregledala. Mislim, da ta rešitev, ki je zdaj tu napisana, vendarle omogoča, da če se državni organi držijo zakona, ki velja za delo z arhivi, in imajo za to tudi ustrezno dovoljenje, se pravi, da jim ustrezen organ takšno dovoljenje tudi izda, vendarle lahko tudi v svojem okviru, torej v svojih kapacitetah, prostorih, hrani tovrstno gradivo in je to gradivo tudi v nekem smislu zaščiteno pred zahtevami po informacijah javnega značaja. Podpiram, kot rečeno, ta zakon in mislim, da je primeren za drugo obravnavo. Ali ga bo treba še kako dopolnjevati oziroma ali bodo ambicije po njegovem dopolnjevanju še bistveno večje od tega, kar je že sedaj napisano, pa bomo videli. Namreč, iz gradiva se je dalo razbrati, da nekateri vendarle niso še čisto povsem zadovoljni s tem, da se pod ta zakon vključijo gospodarske družbe, kjer je prevladujoč vpliv države. Nekateri bi radi, da so vse gospodarske družbe, ne glede na to, kolikšen procent kapitala je v državni lasti, da so vse tovrstne gospodarske družbe zavezanke tega zakona. Hvala."
2,ParlaMint-SI_2015-01-27-SDZ7-Redna-04.u68,SD,0.44091796875,2015-01-27,0.015483303926885128,"Ko govorimo o himni, se te predlog dotika treh ravni. Prvič, himna na ravni simbola, drugič, himna na pravni ravni in tretjič, razmerja med himno in Prešernovo Zdravljico. V Ustavi Republike Slovenije je himna omenjena v uvodnem poglavju Splošne določbe in skupaj z zastavo in grbom predstavlja simbol slovenske države. Osnovna značilnost vsakega simbola je njegova trajnost, kajti ravno s svojo nesprejemljivostjo se lahko zakorenini kot simbol skupnosti, ki je splošno sprejemljiv in zato njegovo pojavnost sprejemamo kot samoumevno. Himna sproža posameznikovo poistovetenje z državo, utrjuje posameznikovo državljansko zavest, spodbuja čustveno razmerje posameznika do skupnosti, ki ji pripada, in prav zato mora biti sleherni poseg v spreminjanje himne kot simbola temeljito premišljen in splošno sprejemljiv, ne pa vsakokrat ideološko motiviran in enostransko vsiljen. Prvič se je naša himna tukaj v Državnem zboru spontano zapela 27. 9. 1989, dvakrat je bila zapisana v ustavo – v ustavo prejšnjega sistema in kasneje v našo novo ustavo, dvakrat pa je bila tudi uzakonjena v zakonu. Ob preteklih mnenjskih vprašanjih, ali naj se himna, zastava ali grb zamenjajo, je večina temu nasprotovala. Prepričani smo, da je tako tudi danes. Vendar vprašanje ostaja. Zakaj danes spreminjati himno, na katero smo pravzaprav ponosni? Je nekorektno in nedostojno, da jo predlagatelji želite postaviti pod vprašaj verodostojnosti. Z njo smo se poistovetili. To je naša himna, himna z veliko začetnico. Večina državljank in državljanov jo pozna, jo zna zapeti, deklamirati. To je pomembno za zavest o pripadnosti državi. Ni utemeljenih razlogov, da bi jo menjali ali spreminjali. Predlagatelj sprememb in dopolnitev zakona trdi, da je veljavni zakon v neskladju z ustavo Republike Slovenije. Svojo trditev opira na četrti odstavek 6. člena Ustave Republike Slovenije, navajam: ""Himna Slovenije je Zdravljica."" In to je konec navedka. Socialni demokrati smo prepričani, da veljavni zakon ni v nasprotju z ustavo. Trditev predlagatelja je oprta samo na citirani odstavek, ne upošteva pa petega odstavka tega istega člena ustave, ki se glasi, navajam: ""Uporabo grba, zastave in himne ureja zakon."" In zakon jasno določa, navajam: ""Himna je sedma kitica pesmi Franceta Prešerna Zdravljica, na melodijo iz zborovske istoimenske skladbe skladatelja Stanka Premrla."" Himna in njena izvedba imata torej ustrezno veljavno zakonsko podlago. Trditev o neustavnosti pa je izključno le sprenevedanje in zavajanje predlagatelja zakona. S predlaganimi spremembami zakona se želi razširiti himno na celotno besedilo Prešernove Zdravljice, pa je pri tem treba opozoriti tudi na obseg. Upoštevati moramo posebne zahteve, ki so povezane s samim izvajanjem himne. Kako bodo ljudje spremljali izvajanje osemkitične himne, če bo ta trajala 6 minut ali več? S tem himna zagotovo izgublja svoj pomen. Predlog se tudi ne dotika razmerja med instrumentalno in vokalno izvedbo himne. Kar pa zadeva instrumentalno izvedbo himne, kdo pa ve, kateri tekst, katera kitica je mišljena, če je himna samo v instrumentalni izvedbi osemkrat. V instrumentalno-vokalni izvedbi pa bi bilo treba dopolniti tudi 4. člen veljavnega zakona, ker sta besedilo in zapis melodije himne sestavni del zakona, in ne verjamemo, da je predlagatelj to spregledal. Še posebej zato, ker smo prav na to v preteklosti že opozorili v stališču Poslanske skupine Socialnih demokratov. Ponovno pa naj navedemo strokovno mnenje Akademije za glasbo, navajam: ""Glasbeni tekst Premrlove Zdravljice kot himne v instrumentalni priredbi se izvaja samo enkrat."" Prekinjam navedek in nadaljujem navedek: ""Himno namreč v največji meri okarakterizira glasba in po njej je tudi najbolj razpoznavna, poleg tega pa se instrumentalno največ izvaja."" Socialni demokrati se strinjamo s tistimi, ki pravijo, naj bo himna čim krajša, da sedma kitica zgoščeno zajema vse bistvene elemente in vsebuje v prisotnosti svojega širokega svetovljanstva tudi intimno človeško ter skupnostno narodnostno komponento. Menimo tudi, da se veličina himne ne izraža z dolžino oziroma z obsegom pesmi ali skladbe, ampak z vsebino in z glasbo. Sprašujem se tudi, kakšno sporočilo dajejo predlagatelji, ki želijo problematizirati njeno sedanjo vsebino, torej vsebino sedme kitice kot nedostojno, nezadostno in pomanjkljivo. Čeprav je bila pred 25 leti ob splošni podpori slovenskega naroda z velikim političnim in tudi siceršnjim konsenzom v tej obliki uzakonjena. Naj iz devete knjige Enciklopedije Slovenije iz leta 1995 ponovno navedemo nekaj misli avtorja gesla France Prešeren akademika profesorja doktorja Borisa Paternuja, to so samo odlomki: ""Vrh Prešernove politične poezije je Zdravljica. Njena vodilna misel, radikalna zahteva po svobodi slovenskega naroda izhaja iz humanistične vizije enakopravnosti in prijateljskega sožitja vseh narodov ter pravice vsakega do samostojnosti. V ozadju so ideje francoske revolucije o enakosti, svobodi in bratstvu, prilagojene temeljnim političnim potrebam Slovencev ob pomladi narodov in v zvezi z njihovo osamosvojitvijo."" Že ob sprejetju zakona o himni je bilo poudarjeno, da zakonodajalec z izbiro besedila himne iz Prešernove Zdravljice ni hotel okrniti drugih rab te celotne Prešernove pesmi. Zato ponavljam navedek iz obrazložitve zakona: ""Če bi se s prvo kitico začenjali tako slovenska napitnica kot slovenska himna, bi to povzročalo težave organom kazenskega pregona. Ko bi se v primerih žaljivega načina petja te pesmi ne moglo zanesljivo ugotoviti, ali je nekdo prepeval slovensko himno ali slovensko napitnico. Po drugi strani pa bi ljudje na prireditvah prihajali v zadrego, ko bi se slovenska zborovska in koncertna pesem z osmimi kiticami začenjala tako kot slovenska himna, in se ne bi dalo takoj ugotoviti, v kakšen namen se igra. Ne nazadnje, če bi podprli takšen predlog, bi na drugi strani posegli tudi Prešernovo Zdravljico kot umetnino in njeno samostojno življenje, kar je za nas nesprejemljivo. Če strnem vse tri ravni in iz njih izpeljem mnenje Poslanske skupine Socialnih demokratov, predloga Slovenske demokratske stranke, ki posega v obseg in način izvedbe himne Republike Slovenije, Poslanska skupina Socialnih demokratov ne bo podprla. Toliko o himni. Vsebina predlaganega 24.a člena se nanaša na prepoved uporabe simbolov in javnem poveličevanju njihovih predstavnikov. Gre za enako besedilo, z enim majhnim popravkom, kot je bilo že predlagano v preteklosti. V stališču Poslanske skupine Socialnih demokratov se ponovno sprašujemo, kaj še posebej pomeni drugi odstavek te določbe v povezavi z drugimi. Mar to pomeni, da na partizanskih proslavah ne bo več dovoljeno zaigrati himne, da na počastitvi spomina padlim borcem za našo svobodo ne bo več dovoljeno uporabiti slovenske zastave, da ob zahvali borcem, da lahko danes uporabljamo slovenski jezik, recitiramo in pojemo slovenske pesmi, ne bo dovoljeno uporabiti grba, ker bo na partizanskih praporih zvezda, rdeča zvezda. Partizansko gibanje je bilo patriotsko gibanje in je bil enkraten dogodek v zgodovini in v zgodovini evropskih narodov. Obstoj slovenskega partizanskega gibanja je nekaj, kar bi nas moralo navdajati s ponosom in spoštovanjem. In na teh proslavah, ker bo uporabljena zvezda, državnih simbolov naj ne bi bilo dovoljeno uporabljati? Na nekih drugih proslavah, neke druge vojaške formacije, ki ni uporabljala zvezde, ker ni bila partizanska, bo pa dovoljeno uporabljati državne simbole? Ali je morda predlagatelj zakona tisti in edini v tej državi, ki lahko pove, kaj je totalitarno, kaj so zgodovinska dejstva, kateri simboli so dovoljeni in kateri niso dovoljeni, komu so dovoljeni in komu ne, kdo lahko spreminja zgodovinska dejstva z retuširanjem slik, izbrisom zvezd na kapah vojakov in kdo tega ne sme početi? Bo kdo od resnicoljubnih predlagateljev danes obsodil potvarjanje zgodovinskih dejstev, ki so se zgodila prejšnji mesec v Kočevski Reki, ko so se na kapah vojakov Teritorialne obrambe izbrisale rdeče zvezde, ki so jih nosili leta 1990? Mislim, da ne bo junaka med predlagatelji, ki bi si to upal storiti. Verjamem pa, da bomo na drugi strani v njihovih razpravah poslušali o domoljubju, o totalitarizmih, o vseh oblikah zlorab v bivši skupni državi in bivšega političnega sistema na sploh. Povem še enkrat. Socialni demokrati ne pristajamo na potvarjanje zgodovinskih dejstev. Nam je pa žal, da se moramo vedno znova v državnem zboru prerekati o temah, ki nas delijo, o katerih imamo različne poglede. Pa vendar, ve se ,kdo znova in znova to prinaša na dnevne reda sej državnega zbora. Ve se pa tudi, da bomo Socialni demokrati vsakokrat znova jasno povedali svoje stališče tudi o teh temah. V Poslanski skupini Socialnih demokratov bomo nasprotovali Predlogu zakona o spremembah in dopolnitvah Zakona o grbu, zastavi in himni Republike Slovenije ter o slovenski narodni zastavi. Hvala."
2,ParlaMint-SI_2014-01-28-SDZ6-Redna-21.u104,SD,0.42529296875,2014-01-28,0.4817783534526825,"Hvala za besedo, gospa podpredsednica. Spoštovani gospod minister s sodelavko in sodelavcem, poslanke in poslanci! Predlog zakona o spremembah in dopolnitvah Zakona o varstvu dokumentarnega in arhivskega gradiva ter arhivih je Odbor za kulturo obravnaval na 7. redni seji 14. januarja letos. Predlog zakona je Državnemu zboru v obravnavo predložila Vlada. Zakonodajno-pravna služba je predloženi zakon proučila z vidika njegove skladnosti z ustavo in pravnim sistemom ter z zakonodajno-tehničnega vidika dala pripombe k 22 členom. O predlogu zakona je Državni zbor opravil splošno razpravo, in sicer na 19. redni seji 27. novembra 2013 in sprejel sklep, da je predlog zakona primeren za nadaljnjo obravnavo. Odbor je 11. decembra 2013 opravil javno predstavitev mnenj, katere namen je bil pridobiti mnenja in stališča strokovne in širše javnosti o predlogu zakona. Komisija Državnega sveta za kulturo, znanost, šolstvo in šport je v svojem mnenju predlog zakona podprla. Ustno je mnenje na seji odbora predstavil dr. Zoran Božič. Minister za kulturo dr. Uroš Grilc je uvodoma povedal, da se bodo s predlogom zakona uredile pomembnejše razlike, ki veljajo za javnopravne osebe in osebe zasebnega prava glede sprejemanja in potrjevanja notranjih pravil. Racionalizirali se bodo postopki preverjanja skladnosti strojne opreme z zahtevami zakona in terminološko uredili postopki preverjanja skladnosti opreme in storitev glede na dejansko izvajanje postopka. Uredilo se bo varstvo gradiva političnih strank in pravnih oseb, ki delujejo v javnem interesu, ter lastno varstvo arhivskega gradiva za javnopravne osebe. Prav tako se bodo uredili tudi pogoji dostopnosti do arhivskega gradiva, roki nedostopnosti, izjemni dostop ter izjemno podaljšanje rokov nedostopnosti arhivskega gradiva. Predstavnica Zakonodajno-pravne službe je predstavila njihovo mnenje in povedala, da amandmaji koalicijskih poslanskih skupin sledijo njihovemu mnenju, ob nekaterih členih predloga zakona pa je imela še nekaj pripomb. Razprava je potekala predvsem o rokih nedostopnosti arhivskega gradiva. Nekateri razpravljavci so povedali, da predlagatelj javnosti ni dovolj pojasnil razlogov, zakaj se v predlagani spremembi 65. člena dosedanji rok nedostopnosti gradiva, ki vsebuje osebne podatke o zdravstvenem stanju, spolnem življenju, kaznovanosti, verskem prepričanju in podobno, podaljšuje s 75 let od nastanka na 80 let. Menili so, da bi se to lahko nanašalo na podatke o podaljšanju povprečne življenjske dobe, po drugi strani pa je to spremembo podaljšanja nedostopnosti nekaterih podatkov iz obdobja druge svetovne vojne in povojnega obdobja, kar je nesprejemljivo. S strani ministrstva je bilo pojasnjeno, da novela uvaja enotne pogoje dostopnosti za vse arhivsko gradivo, torej neodvisno od ustvarjalca, pri katerem je gradivo nastalo, in enako varstvo zasebnosti občutljivih osebnih podatkov pred mejnim datumom 17. maj 1990 in po njem. S tem novela širi nabor dostopnega gradiva, ker je doslej splošna dostopnost arhivskega gradiva veljala le za nekatere ustvarjalce, sedaj pa se širi tudi na druge javnopravne osebe. Nekaj razprave je bilo med drugim tudi glede strokovnega urejanja in evidentiranja arhivskega gradiva avtohtonih italijanske in madžarske narodne skupnosti, anonimiziranih kopij dokumentov in glede uskladitve podzakonskih predpisov, ki urejajo upravno poslovanje državnih organov, pri čemer je bil predlagan in sprejet tudi amandma odbora k 41. členu predloga zakona. Po končani razpravi o posameznih členih predloga zakona je odbor sprejel vse amandmaje koalicijskih poslanskih skupin in amandma Poslanske skupine SDS k 27. členu, in sicer k drugemu odstavku 65. člena veljavnega zakona. Odbor ni sprejel amandmajev Poslanske skupine italijanske in madžarske narodne skupnosti k 21. členu, Poslanske skupine NSi k 27., SLS k 15. in PS, SDS k 27. členu. Odbor je oblikoval in sprejel amandma k 41. členu. Glede na sprejete amandmaje je na podlagi prvega odstavka 133. člena Poslovnika Državnega zbora pripravljeno besedilo dopolnjenega predloga zakona, v katerega so vključeni [[…]] [[znak za konec razprave]] . Dopolnjeni predlog zakona je sestavni del poročila. Hvala."
2,ParlaMint-SI_2008-02-14-SDZ4-Izredna-33.u132,SD,-1.0,2008-02-14,0.09689021855592728,"Tudi jaz bom rekla, dober večer, čeprav bi bilo verjetno bolje, če bi lahko rekli, lahko noč. Mislim, da današnja razprava, zlasti s strani vas, kolegic in kolegov koalicije, je bila v veliko primerih luknja v vodo in streljanje mimo tarče, ker sploh niste razumeli, v čem je pravzaprav smisel današnje izredne seje. Parlament zagotovo ni telo, ki ne samo, da ni sposobno, ampak tudi ni pristojno, nima kapacitet, nima stroke za seboj, ki bi lahko pripravljala predloge za odpravo vzrokov za inflacijo. Ti organi, ti strokovnjaki, ljudje, ki to znajo, so v Vladi, so v Banki Slovenije, so v UMAR-ju, so v Uradu za varstvo konkurence in tako naprej. In tisti, ki kaj razume, kaj je državni sistem, kaj so posamezne veje oblasti, bi moral dobro vedeti, da na današnji seji Vlada ni mogla pričakovati, in tudi vi ne, dragi koalicijski poslanci, da bi mi zdaj tu odkrili toplo vodo. Tudi sklepi, ki smo jih predlagali, in amandmaji na vaše sklepe, ki ste jih v svoji maniri, noben predlog, noben amandma, noben sklep, nobena odločitev, ki jo predlaga opozicija, ni dobra, dobro je le tisto, kar pripravi Vlada in potem koalicija vloži kot svoj originalen predlog. Zato je za mnoge med vami to izguba časa. Zato povzemate izjavo gospoda Šuštaršiča, ki zagotovo ni človek, ki bi lahko med drugim bil verodostojen kot tisti strokovnjak, ki bi nam svetoval, tej vladi, kaj storiti, da bi vzroke inflacije odpravljali. Predvsem ne zaradi tega, ker ni verodostojen s stališča odnosa do ljudi. Njegova prvotna izjava, ki smo jo slišali pred nekaj meseci, da tisti, ki nima denarja, da bi kupil pivo v gostilni, naj gre pivo kupit v trgovino in naj ga pije pred kaminom - mislim, da bi morali vsi tisti delavci, ki nimajo denarja niti za to, da bi si pivo v trgovini kupili, šli k njemu domov, ker verjetno kamin ima. Jaz kamina nimam, tako da nimam pred čem piti piva, pa še maram ga ne. Naj še povem, če bi hoteli poslušati tisto, kar je gospod Rant povedal na odboru, potem bi verjetno videli, da so naši predlogi sklepov pravzaprav usmerjeni v podobne predloge, kot jih je on dal. Vi ste znali prebrati samo en njegov poudarek, in to je poudarek, v katerem je rekel, da ni dobro, da bi takoj ukinili davek na plače, ker je treba počakati, da se bo lahko uskladilo oziroma uravnovesilo odhodkovno s prihodkovno stranjo, da ne bi ogrozili proračuna, ker ga bo treba tako ali tako oklestiti. Se pravi, ko bi zmanjšali odhodke [[...]] [[Opozorilni znak za konec razprave.]] [[...]]na račun nenabave orožja, bi lahko tudi ukinili davek na plače. In s tem bi tudi sklep, ki ga je on priporočil, lahko tudi izvedli. Meni je žal časa zmanjkalo. [[...]] [[Izklop mikrofona.]] [[...]]"
2,ParlaMint-SI_2010-03-25-SDZ5-Redna-15.u112,SD,-1.0,2010-03-25,0.1863405853509903,"Hvala lepa gospod predsedujoči za besedo. Spoštovane kolegice in kolegi! Na ta slikovit zaključek mojega predhodnika je težko začeti, ampak bom vseeno. Najprej bi rekel, da tisti, ki tako vehementno nasprotujete temu predlogu zakona, ne vem, če operirate s pravimi argumenti, pa jih ne bom našteval, od tega, da se zmanjšujejo pravice etc., etc. Ampak ko pa govorite o položnicah in o nekih stvareh, o katerih pa moram reči, da res nimate izkušenj. Poslušajte, moji otroci prinašajo v torbi iz gimnazije položnice domov, ampak na teh položnicah v preteklosti, ko še ni bilo zastonj prehrane, ni bila samo prehrana, na teh položnicah je še mnogo drugih stroškov. Še mnogo drugih, od naravoslovnih dnevov, kulturnih dnevov, fotokopiranja, papirja, da ne naštevam. Med 30 in 40 evrov, in zraven k tem 30, 40 evrov na tej isti položnici bo za tiste, ki imajo veliko denarja ali pa so premožnejši, še 16 evrov. To je res. Ampak pri tistih, ki pa nimajo in so socialno ogroženi, pa na tej položnici teh 16 evrov ali pa nekaj manj ne bo zraven. In v tem je vsa zgodba. In zato sem prej, ko sem vas poslušal, cel čas razmišljal, kako bi vam na ilustrativnem primeru povedal, zakaj jaz podpiram to spremembo zakona. Sem rekel, da sem 2008 tudi podprl. Jaz menim, da glede na te razmere, ki so danes, gospodarske in socialne, je neka nota solidarnosti nujno potrebna. Preprosto tukaj ni možno univerzalnih rešitev sprejemati glede na situacijo, ki je. In, če zares hočemo uveljaviti to pozitivno diskriminacijo socialno šibkejših slojev, potem po mojem moramo prisluhniti temu predlogu, ki v tej smeri gre. In sem rekel, da bom tako začel. Veliko govora je pred časom bilo o družini v Državnem zboru. Poglejte, mlada družina, ki vstopa v družbo, v ta kruti sistem zagotavljanja materialnih pogojev tej družini: je v vrtcu in ima stroške, ne majhne stroške, pride v osnovno šolo in ima stroške, tudi danes mora plačevati prehrano, ko pride v srednjo šolo, ko se ta družina in starši te družine že malo znajdejo v tej situaciji, da imajo ta obrok brezplačen. A mislite, da je to, pa ne samo na te razmere, ki so, a mislite, da je to pravično? Ali je tudi iz zdravoprehrambenih razlogov to prav, da do 15. leta je lahko zdravoprehransko kakorkoli, od 15. do 19. bomo pa vse napake za nazaj popravili. Zato od vsega začetka in tudi takrat 2008 sem se zavzemal, dajmo mladini cel čas izobraževanja do univerze, ki pa je res nekaj posebnega, zagotovimo to brezplačnost. Ampak glede na razmere, lepo vas prosim, ni. Takrat je pa bila priložnost. Jaz sem prej rekel, tisti, ki ste danes govorili o demagogiji, bila je priložnost, ko ste govorili o hamerjih in ne vem še čem, bila je priložnost. Pa bi lahko takrat naredili. Zdaj pa nam na jezik polagate, da mi to predlagamo, da bi kolega Jerovšek sklical Odbor za obrambo in bi rekel, da smo proti nacionalni varnosti, proti varnosti te države, ker smo se uprli vojski, oborožitvi in tako dalje. To demagogijo vi imejte in jo spravite v zadnji žep zase. Še enkrat, jaz ta koncept in to usmeritev tega predloga zakona glede na razmere, ki so, podpiram."
2,ParlaMint-SI_2006-07-11-SDZ4-Redna-19.u229,SD,-1.0,2006-07-11,0.9933866858482361,"Očitate nam provokativni namen oziroma tistim, ki so predlagali amandma, in tistim, ki ga podpiramo, čeprav menim, da je z dobrimi nameni in bi dobro uredil financiranje. Lahko bi dejal, da je provokativni že sam naslov tega zakona glede na rešitve, ki so v zakonu zapisane, pa tega prav posebej ne bom obrazlagal. Toliko bujne domišljije, da nekdo lahko po vložitvi tega amandmaja sklepa, da smo tisti, ki amandma zagovarjamo, za to, da se sakralni objekti rušijo, to je pa višek sprenevedanja in natolcevanja. Ko govorimo o sakralnih objektih, nisem veren, pa so mi vseeno všeč te cerkvice na slovenskih hribih, tudi osvetljene, čeprav mnogi sprašujejo, za čigav denar se osvetljujejo. Ampak so in bodo ostale kulturna dediščina in nihče nima [[...]]Gospod Capuder, ko boste dobil besedo, lahko govorite, sedaj pa prosim, da prisluhnite ali pa vsaj ne motite. Ampak izgleda, da vam ni pomoči, po ugotovitvah do sedaj. Torej očitati nekomu, da bo zato, ker bo podprl ta amandma, deloval v smeri, da se rušijo sakralni objekti, in da zagovarja način pokopavanja, kot je bil med drugo svetovno vojno, to je pa domišljija, ki ji v tem državnem zboru do sedaj še nisem bil priča, in upam, da ji tudi v prihodnje ne bom. In govoriti o gradnji sakralnega objekta pri tem amandmaju - nobene veze nima gradnja sakralnega objekta pri tem amandmaju - ampak ker ste vsi govorili o gradnji sakralnih objektov, naj povem tudi to, in ker je bilo večkrat v predstavitvi zakona o verski svobodi govorjeno o tem na pamet, govorjeno o tem, da v Velenju ni možno zgraditi sakralnega objekta pri oblasti, ki je v tem trenutku - spet kimate, gospod Capuder, saj vam bo glava padla dol z ramen - , da ni možno. Gospod predsednik, če bi naredili red v dvorani, do tega ne bi prihajalo in tudi vam ne bi bilo treba odkimavati."
2,ParlaMint-SI_2019-10-07-SDZ8-Izredna-26.u36,OTHER,0.689453125,2019-10-07,0.021753499284386635,"Hvala predsednik, za besedo. Očitno je in vidno je, da Ministrstvo za infrastrukturo zelo dobro opravlja svoje delo. Najprej bi pozdravil, tako kot sem tudi v stališču povedal, zagotovitev brezplačnega prevoza težje in težko gibalno oviranim študentov. To je ena zadeva, ki jo je bilo nujno treba regulirati in tudi s tem, da nadgradimo to osnovo zakona, bomo tudi to zadevo uporabljali. Kategoriziranim športnikom, dijakom in študentom, tudi to je bilo nujno potrebno, uporaba subvencioniranih vozovnic. To je zelo dobra zamisel. To je večkrat težava ne toliko v mestu, ampak na podeželju, kjer vemo, da so težave s prevozi konstantne. V SAB smo zadovoljni še z implementacijo direktive 645 in spremembo direktivne 59 o temeljni kvalifikaciji. To so izjeme, za katere ni potrebna potem temeljna kvalifikacija. Gre za voznike civilne zaščite, predvsem da gasilcem ni treba delati takšnih in drugačnih izpitov, da lahko uporabljajo ta vozila za namene reševalnih služb in ostalih služb, predvsem pa, omenjam še enkrat gasilce, ker tam je res velik problem. Tudi za vojsko. Samo za vojsko bi bil lahko malo skeptičen glede tega, kako pride potem ta konverzija izpitov iz vojaške v civilno. Tukaj bi morali malo pregledati zadeve. Glede temeljne kvalifikacije z veljavnostjo pet let za poklicne voznike, ta famozna koda 95, možnost samega preskusa znanja, je pravilna. Jaz mislim, da to, kar so izbrali na ministrstvu, je prava pot. Če bi bilo 280 ur – a veste, 280 ur je 35 delovnih dni. Kdo bi to financiral? Od kod bi lahko to prišlo? Če bi to zbrali, bi bila to velika neumnost. Izredno pohvalno, da je bila izbrana druga možnost, ker za to kvalifikacijo se v bistvu naredi samo izpit in praktično usposabljanje. Tako da mislim, da je to zelo dobro. Ne morem, da se ne bi oglasil glede stališča kolega iz SDS, da ni mogoče skupaj povezati potnikov in študentov. To ni res. Predvsem na podeželju se to večkrat uporablja. Treba pa je dati prošnjo. Potem se izda dovoljenje, da se lahko tudi drugi potniki vozijo s študentskimi avtobusi, ki so predvideni za določene poti. To se tudi da napraviti. Jaz osebno lahko povem, da v naši občini smo to dovoljenje dobili. Tukaj je tudi stvar organizacije teh potnikov. Dosti so subvencionirane, ampak dosti tudi občine organizirajo same svoje poti. Tukaj pa je stvar potem dobre administracije in dobrega župana, da zna to tudi skoordinirati. Jaz govorim vedno za podeželje, ker je vedno težje na podeželju kot v mestih kombinirati te zadeve. Kot zadnje bi omenil samo še predlog Levice, da bi ponovno ustanovili državno podjetje s prevozi. A nismo to dali skozi že 50 let in videli, da ta zadeva ne gre. Vse številke so pokazale popolnoma negativne rezultate, 2 tisoč 400 avtobusov so rekli, da bi potrebovali. Za nakup 2 tisoč 400 avtobusov je potrebnih 400 milijonov. Kje bomo mi 400 milijonov dobili, da bomo ustanovili državno podjetje? Mislim, da je to je povsem proti zdravi pameti in logiki v naši državi, da gremo proti sistemu, ki ne vem [[…]]Kako sploh predlagati to državnemu zboru?! Zakon delamo prav zato, da bi ločili te zadeve in da bi rešili težave s prevozi. Kaj je boljše kot zdrava konkurenca? Saj to so pokazali tudi prihranki, ogromno prihrankov v kateremkoli sektorju. Tako da izredno podpiram vse aktivnosti na Ministrstvu za infrastrukturo, ker so absolutno dokaz vestnega dela in učinkovitega uporabljanja znanja. Predlog zakona bomo podprli tudi za naprej. Hvala."
2,ParlaMint-SI_2021-03-02-SDZ8-Izredna-63.u84,OTHER,0.61767578125,2021-03-02,0.09263352304697037,"Še enkrat hvala za besedo. Zanesljivo ter učinkovito pravosodje je nujno za zagotavljanje varnosti, nemoten potek poslovnih procesov, varovanje človekovih pravic in temeljnih svoboščin, zakonito delovanje javne uprave, hitro urejanje pravnih razmerij med posamezniki in v gospodarstvu, pravno varnost in predvidljivost ter splošno za naše skupno sobivanje. Spoštovanje pravnih pravil družbe je temelj njene varnosti in uspešnosti, za to pa je nujno zagotoviti tudi ustrezno izvrševanje odločitev sodišč. Če nimamo delujočega sistema, ki pravila ter pravice iz predpisov in pogodb v končni fazi prenese tudi v realno življenje, je tudi celoten pravni sistem nepopoln. Ob upoštevanju posebne narave notarskega zapisa kot izvršilnega naslova se omogoča odlog izvršbe na predlog dolžnika ali po uradni dolžnosti v primerih, ko dolžnik potrošnik vloži tožbo na neveljavnost pravnega posla iz neposredno izvršljivega notarskega zapisa. Za nas je ključno, da se ob tem jasno določa, da mora sodišče postopek s tako tožbo izvesti kot prednostno zadevo, brez odlašanja. Prav tako ocenjujemo kot pomembno, da novela določa, da sodišče dolžnika potrošnika na vložitev tožbe napoti samo v primerih, ko ni očitno, da dolžnik nima izgledov za uspeh s tožbo. Predlog zakona o spremembah in dopolnitvah Zakona o izvršbi in zavarovanju prinaša spremembe na področjih, ki zadenejo najranljivejše skupine posameznikov. Izvršilni postopek je primarno namenjen upniku, da doseže prisilno uveljavitev svoje obveznosti; tega cilja pa vendarle ni mogoče doseči za vsako ceno in na kakršenkoli način. S predlogom zakona se zagotavlja ustrezno varstvo dolžnika v primerih, ko so podani posebno upravičeni razlogi za odlog izvršbe. Podaljšuje se trajanje odloga zasega nepremičnine, ki je dolžnikov dom, in odpravlja sedanja ureditev, po kateri se odlog lahko dovoli le enkrat. Pri izvršbah v primeru družinskih razmerij je nujna velika občutljivost pri ravnanju vseh deležnikov, največja skrb pa mora biti namenjena varstvu otroka. Odvzemi otrok morajo biti najbolj skrajni ukrep in le v primerih, ko so vsa druga sredstva odpovedala. S spremembami in dopolnitvami lahko na zakonski ravni prispevamo k temu, da je odvzem otroka izpeljan strokovno, odgovorno in z vso skrbnostjo ter ustreznim delovanjem vseh udeleženih, da je skrbno načrtovan, saj pomeni vsak odvzem otroka hud in boleč poseg v otrokovo življenje, zato ga je treba izvesti z največjo mero občutljivosti. Predlagane spremembe sledijo priporočilom posebne multidisciplinarne delovne skupine, ki je jeseni 2020 na podlagi nove materialnopravne ureditve družinskih razmerij v Družinskem zakoniku in njene procesne izpeljave v novem Zakonu o nepravdnem postopku pripravila predlog protokola priporočenega ravnanja v primeru izvršitve odločbe o odvzemu otroka z neposredno izročitvijo. Iz izvršbe se s spremembo zakona izvzemajo hišne živali. Že po veljavni ureditvi so iz izvršbe izvzeti tudi nekateri predmeti, ki imajo za dolžnika posebno vrednost, na primer redi, medalje, vojne spomenice in druga odličja in priznanja, poročni prstan, osebna pisma, rokopisi in drugi osebni dolžnikovi spisi ter slike oziroma fotografije družinskih članov, zato se nam zdi ustrezno, da se iz izvršbe izvzamejo tudi domače živali. Glede na spremembo Zakona o sodiščih v zvezi z delovanjem sodišč v izrednih razmerah se temu zaradi varstva dolžnika prilagajajo tudi določbe tega zakona, ki ureja delovanje izvršiteljev v teh razmerah. Ker predlog novele Zakona o izvršbi in zavarovanju prinaša večjo zaščito najranljivejših državljank in državljanov Slovenije ter hkrati zasleduje tudi cilj učinkovitosti postopka, bomo poslanci Nove Slovenije predlog zakona podprli."
2,ParlaMint-SI_2001-02-27-SDZ3-Redna-03.u30,OTHER,0.59423828125,2001-02-27,0.5451504588127136,"Hvala za besedo, gospod predsednik. Spoštovani državni zbor! Izražam veliko zadovoljstvo naše poslanske skupine, da smo končno prišli v tretjo obravnavo zakona. Minilo je res veliko let, ko se je ta problematika obravnavala, tako v državnem zboru, tako v organizacijah civilne družbe, tako v vladi. Končno imamo zakon pred seboj. Mislim, da je treba ob tej priložnosti izraziti zahvalo poslancem državnega zbora - bilo je rečeno, da se je v treh mandatih ta stvar obravnavala - ki so se zavzemali za to, da smo končno prišli do te faze, organizacijam civilne družbe, pa tudi posameznikom, ki so poslanskim skupinam pošiljali veliko število pisem, zahtev, predlogov, včasih tudi osebno obarvanih, pa tudi mimo koncepta, ki ga zakon nekako uveljavlja, ampak vendar z neko željo, da se ta problematika reši. Škoda se mi zdi, da posamezne kategorije niso bolj enotno nastopale. Verjetno je znano, da so posamezne kategorije ljudi, ki jim ta odškodnina pripada, nastopale ločeno ena od druge. To se mi pa zdi neka škoda, ampak stvar je zdaj že mimo. Rad bi tu omenil, da se podobni trendi vršijo tudi drugje po svetu. Poglejte Nemčijo, da ne govorim o Avstriji, kjer pred nekaj leti sploh ni bilo govora, da bi zbirali kakšna sredstva za odškodnine, Švico, kjer odpirajo banke, da ne govorim celo, da se na Daljnem vzhodu razpravlja o teh zadevah. Torej je to nek splošen trend in drugačno vzdušje, kot je bilo mogoče pred nekaj leti. Pridružil bi se državnemu sekretarju, ki je na začetku rekel, da to pravzaprav ni prava odškodnina, kljub temu da zakon govori, da je to odškodnina. Ni, ker enostavno to odškodnina ne more biti, saj takšna odškodnina za posameznika se ne da izračunati. Usoda posameznika in njegovo trpljenje je zelo zelo različno. Zaradi tega moramo vzeti na znanje, da so to neki zneski, dogovorjeni, če se tako izrazim, ki pa seveda nikakor ne morejo odražati trpljenje nekega posameznika. Na koncu tega mojega izvajanja bi hotel samo izraziti neko opozorilo, ki pa seveda za nas nekako v tem trenutku ne velja. Naši zanamci pa tudi mi sami naj se zavedamo - nikoli več nobene vojne. DeSUS, poslanska skupina, bomo ta zakon podprli. Hvala."
2,ParlaMint-SI_2009-07-16-SDZ5-Izredna-11.u276,OTHER,-1.0,2009-07-16,0.3544931411743164,"Hvala lepa za besedo, gospod predsedujoči. Ko sem prebral ta amandma, sem bil zgrožen, ne zato, ker namenja dodatna sredstva ljubiteljski kulturi, ampak zaradi njegove perfidnosti, zaradi tega, od kod jemlje sredstva za to. Avtor tega amandmaja bi si po mojem zaslužil dosmrtno članstvo, ne v temu visokemu zboru, ne v kakšni kulturni inštituciji, ampak, po moje, v kakšni rasistični organizaciji tipa ""Blood and Arms"". Resnično, to je sramota, da se mora sploh Državni zbor Republike Slovenije s takšnim predlogom ukvarjati. Lepo je seveda, da namenjamo ljubiteljski kulturi, nikoli ni preveč denarja za to, če vprašate mene. Jaz sam sem tudi predsednik Kulturno umetniškega društva France Prešeren iz ljubljanskega Trnovega, društvo bo letos staro devetdeset let, skratka ustanovljeno je bilo leta 1919. Ena njegova prvih nalog je bila organizacija prenočišč, šotorov in hrane za primorske begunce, ki so po 1. svetovni vojni prišli v takratno Jugoslavijo živeti. In zaradi tega sem še posebno občutljiv, ker je tudi vloga tega kulturnega društva bila med balkansko kalvarijo v preteklem desetletju takšna, da je pomagala različnim beguncem, otrokom kako jih vključiti v slovensko družbo, kako jih socializirati, kako jim nuditi neko varno okolje, v katerem se bodo po vsem prestanem spet lahko počutili normalno, se učili peti, igrati, veščin slovenščine, skratka enega normalnega otroškega življenja. In, da jemljemo na postavki urejanja notranjih zadev, iz katere se plačujejo stvari, ki jih mora v skladu z zakonom slovenska policija izvajati, Zakonom o mednarodni zaščiti in podzakonskimi akti, je kriminalno dejanje, po mojem. Mi smo tukaj del enega civiliziranega sveta, vsaj bili naj bi, in v takšnem svetu veljajo za tovrstne begunce neka pravila, velja neko gostoljubje. Ljudem je treba nuditi nek azil. Normalno je, da se jim nudi higienski zdravstveni pregled in te stvari. Normalno je seveda tudi, da se vsem, ki si to želijo, ki skratka želijo tukaj ostati, nudi tečaj slovenskega jezika, tečaj spoznavanja kulture, zgodovine in ustavne ureditve Republike Slovenije in skratka vse aktivnosti, povezane s pridobitvijo šolske izobrazbe. Kako lahko nekdo v Sloveniji, katere demografske slika je, kakšna je, zaskrbljujoča, odreka ljudem ta sredstva? Kar je še posebej slabo je to, in to tudi Ministrstvo za notranje zadeve ni ravno v ponos. Tečaj slovenskega jezika se po moji vednosti ne izvajajo. Pravilnik na tem področju je pomanjkljiv, če je sploh napisan. Tečaj o spoznavanju kulture, zgodovine in ustavne ureditve ravno tako, kot da bi mi ne želeli, da bi bila ta država številčnejša, da bi nas bilo več, skratka, da bi se z izzivi starajoče družbe lažje spopadali. Ne vem, ali je komu tukaj mogoče, bi mu bilo v zadrego, če bi se našel državljan Slovenije, naturaliziran, temnopolt, ki bi bil izobražen, ki bi govoril celo tuje jezike, mogoče celo nemščino? Sramotno. Tega amandmaja se seveda ne da podpreti."
2,ParlaMint-SI_2010-04-21-SDZ5-Redna-16.u32,OTHER,-1.0,2010-04-21,0.09331610798835754,"Spoštovani. Najprej bi si morali postaviti vprašanje, kaj interpelacija v pravnem redu sploh pomeni. Gre za očitke nosilcu funkcije, torej ministru, ministrici, ki je ravnal v nasprotju s prisego pred Državnim zborom, ki je ravnal v nasprotju za zakonom, ustavo in še kakšne druge nečednosti počel, ki bi sodile v ta okvir. Kaj pa imamo danes pred seboj? S čim imamo opravka? S kupkom navedb, insinuacij, sprevrženih trditev, obrazložitev, ki mejijo na zelo, zelo grobe insinuacije, da ne bom kaj drugega rekel, očitke, podtikanja, soočanja z nekaterimi neobstoječimi, domnevnimi dejstvi slovensko javnost in podobno. Pojdimo po vrsti. Jasno je treba vsak dan in vsepovsod poskušati dokazati, da je ta koalicija v teh časih neuspešna, manj uspešna in predvsem, da se poskušajo načeti na vsakem koraku, kjerkoli, s kakršnimikoli sredstvi. Jasno je treba začeti tam, kjer mislite, da je najbolj ranljiva. Da je ranljiva tam, kjer je največ opravka s tistim, kar je treba v tej državi urediti: urediti zakonodajo, ki bo preprečevala gospodarski kriminal, urediti stvari, ki so ostale kot nasedlina iz prejšnjega mandata in jih je bila treba razčistiti. Torej, zraven tega še stranko, ki je po vašem mnenju domnevno šibka in najmanjša v koaliciji. Ja, pa vendarle rezultati so tukaj. Absurd pri tej interpelaciji je, da je prva v zgodovini te države in tudi drugih držav, s katerimi smo imeli možnost primerjati ta institut, da se interpelira tudi na stvareh - šel bom po vrsti, vse stvari bom obdelal, verjemite - da se začne s tem, kako naj bi se zlorabila policija s tem, ko se je začela spreminjati nesprejemljiva praksa poveljevanje ministra policiji in podobnih stvari. Da se je sprejel Zakon o policiji v tem parlamentu, torej je treba interpelirati cel parlament, tudi če ste glasovali proti, ste sestavni del te oblasti, ki se jim reče parlament - zakonodajne veje oblasti. Interpelirate jo zato, ker je predlagala zakon o tajnih podatkih, ki ga je sprejel parlament, ki je prestal presojo tudi izven tega parlamenta. Interpelirate jo zato, ker se je končno začelo urejati - dokončno urejati - vprašanje, sramotno vprašanje za to državo, vprašanje izbrisanih, ob nešteto opozorilih iz tujine. Prvič letos smo dobili v Ženevi na Svetu za človekove pravice smo dobili pozitivno oceno. Ne! To je narobe! Narobe je to, da se uresničujejo odločbe Ustavnega sodišča, 8. člen in ostale. Narobe je to, da je bil končno sprejet zakon v Državnem zboru, ki bo še tisto, česar se ne da urediti direktno z odločbe Ustavnega sodišča, uredil. To je narobe! Zato je treba klicati na odgovornost! Ja seveda! Če bo policija učinkovita, če bo organizirana na način, da bo lahko odkrivala kriminal, da bo lahko sankcionirala stvari za nazaj, da bo drugače, kot se je delalo v preteklosti, da bo kakšna zadeva, ki vpije v nebo, tudi razčiščena. Zato je treba poskušati onemogočiti to ministrico, to vlado, da bi bila pri teh stvareh uspešna. Ni bilo primera v nobenem demokratičnem parlamentu, da bi interpelirali ministre zato, ker bi izvrševali svoje naloge. So bili, tudi v našem in drugo, zato ker so kaj opustili, česa niso naredili ali so kaj naredili protizakonito. Torej, s čim imamo danes opravka? Opravka imamo s tem, da je treba permanentno vršiti pritisk na slovensko javnost, ji dopovedovati, kako bi samo vi bi domnevno bolje in drugače to urejali - ne glede na ceno, ne glede na to, da je v tem času ta vlada vendarle pokazala tisto, kar je nujno potrebno v teh časih, odločnost tudi pri nekaterih ukrepih, pri nekaterih rešitvah, ki so v korist državljanov in državljank. To vam ne gre v račun. Prvi očitek torej, zloraba policije s tem, ko se spreminja zakonodaja, ko se izboljšujejo pogoji, ko se stvari delajo učinkoviteje. Očitek ne da ni nesprejemljiv, je absurden! Gre izven normalne politične logike; gre izven normalnega političnega delovanja! Konec koncev vsi smo zavezani Ustavi, vsi smo zavezani zakonom, tako ministri, tako poslanci in ne moremo pristati na logiko, da sedaj vse tisto, kar je v skladu z zakoni in kar je bolj učinkovito, je seveda slabo, ker bi se s tem pokazalo, da tisti način dela - kajti, kaj se je opozarjalo tukaj? Spreminja se dosedanja praksa! Ja, zakaj se pa spreminjajo zakoni? Zato, da se praksa izboljšuje, da se nekatere stvari, ki so ugotovljene, izboljšajo, primerjajo z ureditvami v ostalih državah in se harmonizira vse skupaj z evropskim pravnim redom, da lahko tudi čezmejno sodelujemo, predvsem ko gre za kriminal, zato da ne morejo zastati v predalih kakšne stvari, ki niso ugodne. Zaradi časa grem na primer Baričevič. Rečeno je bilo danes tukaj: gre za notranjepolitični problem. Ne! Šlo je za tragedijo, šlo je za tragedijo, ki bi morala se razplesti po hitchcockovsko, in bi moral biti nek scenarij, kar se je napovedovalo, kaj vse temnega, zlega se je tam dogajalo; in bomo polovili celo vrsto vplivnežev, mogočnežev in tako naprej, ki so domnevno tam nekaj počeli. Ni se to zgodilo! Jaz sam, tudi to ste zlorabili danes, ker ste me v nek drug kontekst postavili, kako da sem se v tej zgodbi obnašal. Prvi sem bil pred vami, verjemite, ko sem javno zahteval, da se razčistijo vse stvari in še sedaj to zahtevam. Še zdaj! Vendar ne morem zahtevati od organov pregona, da naredijo nekaj, kar bi mogoče kdo želel, da bi bil rezultat! Tega ne morem. Bilo je pojasnjeno in pisno in ustno in javno ali kakorkoli že na raznih sestankih ob prilikah, ko so se ta vprašanja postavljala, da je v dveh primerih - torej, ko naj bi šlo za domnevno prisotnost drugih oseb na kraju dogodka in ko naj bi šlo za zlorabo psov -, da je postopek ustavljen, da ga je ustavilo tožilstvo. Ja, res je, sklicali ste izredno sejo odbora za notranjo politiko, kjer ste poskušali iz tega zaplesti to zgodbo tako daleč, da domnevno minister pritiska na tožilstvo, zato da bi v tem primeru se ravnalo drugače in da bi se to skrilo pod preprogo. Ne, tam je šlo, kot veste, iz poročila, ki je sedaj javno, za to, da je tožilka poskušala preiskovati tiste, ki so najbolj odgovorni v tej državi. Zakaj - zato da bi diskreditirala celotno zgodbo. Edina institucija je v tej državi, ki ji še verjamete, torej, tožilstvo in nedotakljiva generalna državna tožilka. To tožilstvo je zavrglo postopek. Kar se pa tiče tistega prvega, torej še trajajočega postopka preiskava, ali je bilo kaj narobe v postopku vračanja psov, verjamem, da bomo dobili odgovor, zakaj tri leta in več ni bilo mogoče tega primera zaključiti drugače, kot se je kasneje, res da v času te vlade zgodil, da so se psi vrnili. Za nekatere je bila dolžnost, za mnoge, glede na pravno proceduro, menimo, da je bila priložnost, da bi prejšnja vlada to naredila. Pa, če odštetjem tisto pismo ali faks prejšnjega ministra - ne tistega, ki je sedaj odstopil v tem mandatu - ki je domnevno poslal zahtevo ali prošnjo, da se naj psi ne usmrtijo in da naj gre po tem postopku seveda naprej, kakorkoli že. Ja, verjamem, da bomo dobili odgovore na ta vprašanja. Sam jih bom še naprej, zahtevah in v Poslanskem klubu Liberalne demokracije to pričakujemo, da bo nesporno jasno: kje, kaj in kako se je to začelo in kako se je razpletlo. Nam je žal in obžalujemo dogodke v zvezi z gospodom Megličem, ni mogoče, da se postopki vlečejo tako dolgo, pa očitno se. Res je, dva ločena postopka sta, gre za druge stvari. Verjamemo tudi v to, da bo dobil vsaj materialno zadoščenje iz tega naslova čim prej. Tako, da v tem kontekstu obsojati in povezovati, vse kar se povezati da in česar se povezati ne da, s tem primerom in zraven obtoževati tiste, ki so nosilci političnih funkcij, kot je v tem primeru ministrica, in še po vašem mnenju celo omrežje - vsi tisti, ki gredo po ulici po Ljubljani so del mreže, gremo pa vsak dan mnogokrat drug mimo drugega, pa sem že tudi jaz ugotovil, potem ko sem videl kakšno sliko v časopisu ali na kakšnem drugem mediju, da pravzaprav sem se pa srečal z nekom, s katerim bi bilo mogoče bolje, da se ne bi srečal. In kaj lahko storim? Ker je bil on slučajno tam, kot sem bil tudi jaz? Ali pa tam čez, v Maximarketu, se to često dogaja, za različnimi mizami sedimo. Kar se tiče NPU-ja. Gotovo je, da je treba dati na mizo vse številke, da je treba dati na mizo vse papirje, ki so relevantni, zato da se vsak posebej in vsi skupaj prepričamo, ali je šlo za gospodarno, racionalno ravnanje z vidika države in porabe davkoplačevalskega denarja in ali ni bilo mogoče ravnati kako bolje. V to se naj prepriča vsak sam, poslanci Liberalne demokracije smo te papirje pogledali, smo bili dvakrat, trikrat na sestankih, včeraj še nazadnje tudi s koalicijskimi poslanci in v tem delu je tisto, kar je pravi odgovor, dano na mizo. Ne spuščamo se v to, zakaj bi bilo bolje, da bi kupili stavbo od tistega, ki je gradil na Litostrojski, ki je gradil že 1992. leta za isto vlado, ki je v vsem tem času imel veliko poslov s to vlado in s temi ljudmi, povezanimi s tem. Ne, v to se ne spuščamo! Zame osebno je tisti argument šibak, ki pravi, da iz varnostnih razlogov ni primeren kraj. Šibak pa ne zaradi tega, ker bi rekel, da ni nevarnosti za policijo in za tiste ljudi, ki bi bili tam, ampak je mogoče šibak zaradi tega, ker je s prisotnostjo policije, z arzenalom orožja in vsega ostalega nevarnost za okolico večja. Kajti, tudi policija in takšna institucija privlači več potencialnih, da temu tako rečem, napadalcev, ki bi želeli škoditi in tako naprej. Ampak, to je vse stvar razprave, diskusij. Za nas je prvo in edino vprašanje tisto prvo: Ali zagotavljamo za državne potrebe stavbo pod ugodnimi pogoji in za namen, kot je predviden? Primerljivo z vsemi drugimi stvarmi. Da pa bo očitno treba, če je res, da je v tej državi - jaz ne vem - toliko in toliko najetih prostorov, tudi s strani vseh drugih institucij v tej državi, ali mogoče ne bi bilo mogoče racionalneje kako drugače urediti te stvari. Ampak, to je drugo vprašanje. In zadnje, kar se tiče izbrisanih. Kako je vendarle mogoče, da po vsem tem, ko je interpelacija že bila pred letom dni, ko so bila raznorazna vprašanja, ko je bilo neštetokrat pojasnjeno, za kaj gre, ko je bilo, konec koncev, zamolčano s strani predsednika komisija, katere sem podpredsednik, tudi meni in članom, da smo pravzaprav sramotno izgubili tožbo, s katero se tako ali tako nismo strinjali, da gremo preko sodišča po papirje na Ministrstvo za notranje zadeve. Ker, prvič, smo namreč glasovali za to, da se papirji pridobijo, ker smo verjeli, da jih lahko. Ko smo dobili odgovore, da jih pač ne moremo zaradi varovanja osebnih podatkov; drugič, ko je bilo ponovno vsiljeno glasovanje, da ponovno pridobimo po tej poti, nismo glasovali za. Potem se je seveda šlo po poti, ki jo je ubral predsednik, pač je možnost po zakonu, da jo je ubral, ampak ko pa je dobil negativni odgovor, pa nihče ni vedel, da smo to zgubili, ampak se je v javnosti še kar ustvarjal vtis, kot da ministrica in Vlada, ker je šlo za dve stvari - eno je magnetogram Vlade, kjer so razpravljali leta 1992 o teh stvareh, in drugo je bil ta seznam - in je bilo pomembno to, da se ugotovi, da ne moremo teh papirjev dobiti, ker so takšne narave. Ampak, ne, v javnosti se je ustvarjal vtis, kot da Vlada in ministrica tega nočeta dati. Poslance Liberalne demokracije je odgovor na interpelacijo prepričal in bomo nasprotovali pri glasovanju pri tem predlogu za razrešitev."
2,ParlaMint-SI_2017-11-17-SDZ7-Redna-35.u70,OTHER,-1.0,2017-11-17,0.11421123147010803,"Po vseh teh proceduralnih zapletih, ki so na nek način mogoče tudi tako zapleteni, da jih navadni državljani ne razumejo, pa vendarle naj povem, zakaj in kako bi morali graditi zaupanje v sodstvo. Zato ker je že ustavna pravica načela enakosti pred zakonom. Zakoni morajo biti za vse državljane enaki. Zato tudi danes verjeten očitek ministru glede vseh zapletenih oziroma vseh nerešenih zadev v zadnjih letih, še posebno v zadnjih letih, kolega Horvat, prej ste omenili že 25 let ali pa že več let. Res je, ampak ko se enkrat nakopiči, potem to breme ne zdrži več in ljudje tega bremena neenake obravnave državljanov tudi pred sodno vejo oblasti ne zdržijo več. In zato je ta ugled slab tudi v mednarodnem pogledu, v mednarodnih primerjavah. Pa vendarle, zaupanje v sodstvo. Če bi ga želeli okrepiti, se mi zdi, da se moramo najprej vprašati, čemu in komu služijo vse odmevne preiskave, ki pridejo v javnost, vsi mediji poročajo o tem, ljudje pričakujejo, kaj se bo zgodilo, potem pa po petih, desetih letih brez epiloga stvari zastarajo. To zagotovo ne okrepi zaupanja širše javnosti v sodstvo. Govori se o ogromnih kršitvah, pranju denarja, ljudje čakajo, državljani čakajo, kaj se bo zgodilo, se ne zgodi nič. Potem pa je nekdo mogoče zaradi domnevne užalitve ali razžalitve takoj sprocesiran v dveh mesecih pred sodiščem. Potem ima občutek, da je enostavno premalo naredil. Ali če nekdo zaradi neke manjše kršitve, manjše kraje takoj obtožen, pa rečejo, ja, očitno v tej državi si obtožen, če ukradeš pašteto, kot večkrat tukaj rečemo, če pa ukradeš milijone, se ti pa nič ne zgodi. Se pravi, da bi morali vsi samo milijone pobirati. To je tisto, kar vrta in ustvarja neko nezaupanje v sodstvo. Druga stvar, ki ustvarja nezaupanje v sodstvo, je sodna praksa, ki se lahko za nekoga spremeni čez noč, naslednji dan gre pa spet nazaj. Torej je za nekoga odločeno tako, za drugega drugače. In še to, da se lahko za nekatere dokazi izločijo, za druge ne. To vse povzroča nezadovoljstvo in nezaupanje v pravosodni sistem. Sama si želim, da bi vendarle ljudje verjeli v neko pravično državo. Pa vsako leto je tega resnično manj. Na nas politikih je, na vseh funkcionarjih, da povrnemo to zaupanje. Ko bomo začeli prevzemati objektivne in subjektivne odgovornosti za svoje početje ali svoje ne-početje, takrat pa bo. Tako je v drugih zrelih demokratičnih državah, pri nas se v tem ni še nič zgodilo. Pa vemo, da smo imeli različne politike, različne funkcionarje v različnih postopkih. Tudi danes so bili poimensko tu poimenovani. V tujini pride samo sum na nekaj, pa odstopi finančni minister Nemčije, Avstrije in tako naprej. Pri nas se tega žal ne da doseči oziroma vedno ostane in se išče potem toliko časa neka nepravilnost, da mandat mine, da si funkcionar poišče kakšno drugo, še bolje plačano, delovno mesto kje drugje. In zadeva gre naprej. Vendar v malih možganih pri državljanih to ostaja, povzroča še večje nezadovoljstvo in še večjo razdeljenost ter zmanjšuje zaupanje v sodstvu. Izogibanje roki pravice. Mogoče smo nekoliko to omilili. Ampak spet, mi smo omilili, mogoče bomo lahko čez nekaj let merili, kako se je tukaj spremenilo v zadnjem zakonu. Ampak v teh dvajsetih letih, kako se je to izogibanje roki pravice dogajalo, povečuje in še vedno obstaja nezaupanje v sodstvo. Lahko navedem konkreten primer za nezaupanje v sodstvo: založene oporoke, že večkrat omenjeni primer v Državnem zboru, 945 založenih oporok. In kaj se je zgodilo? Uveden je bil en disciplinski postopek. Spet nihče, ki bi bil odgovoren, jaz mislim, da so predsedniki sodišč tukaj zagotovo odgovorni, nihče ni prevzel odgovornost za to nastalo zadevo. Mogoče zato ker je bilo to časovno preoddaljeno, pa vendarle, ljudje so utrpeli neko škodo. Če je ena založena oporoka, je preveč za zaupanje v sodstvo. Tako pa rečejo, ja oporoka, saj bog ve, kaj bo, ali bo razglašena ali ne bo razglašena. In to se ponavlja. Ja, mogoče tudi zaradi tega, ker mi tukaj preveč ponavljamo. Ampak mi opozarjamo, da je treba prevzemati objektivne, subjektivne odgovornosti in tudi reči: »Res je, napako sem storil, odstopam.« Mi pa ne znamo ali pa v tej državi še ni prišlo do take prakse, da bi zmogli to narediti in reči: »Res je, bom nekje v ozadju, ne na funkciji počakal na epilog in se potem opral krivde.« Se mi zdi, da imajo ljudje že polna usta moralnih vrednot, etičnih vrednot, kaj bo vse drugače v tej državi, če pa je zelo malo drugače oziroma je drugače samo za tiste, ki si v tej državi to lahko privoščijo, ki so tako velike ribe, da vsi pokleknejo pred njimi. In to, jaz sem prepričana, vsaj po tem, kar povedo državljani, s katerimi se srečujemo, je preveč boleče. In to je tisto, kar mora minister za pravosodje najprej narediti, da prepreči take zlorabe položaja, funkcije. Tukaj smo se pogovarjali o nekaterih funkcionarjih tudi znotraj pravosodja, ko je minister povedal, da ga kot minister ne more pozvati, da odstopi, češ, saj to bi moral sam vedeti. Pa vemo, za kateri primer je šlo. Če se sedaj samo še dotaknem nekaj zadev, kako je kolega Horvat omenjal zakon o financiranju šolstva. On je samo hotel povedati, pa ga ni tukaj pa tudi jaz nisem sicer njegov odvetnik, ampak da povem, Ustavno sodišče je odločilo, kaj je treba narediti. Če v državi ne upoštevamo kot državna inštitucija kot ministrstvo ustavne odločbe, kako lahko mi pričakujemo, da bodo ljudje ravnali po zakonu, če se tega ne upošteva. Samo na to je hotel Jožef Horvat opozoriti. Naj se dotaknem še teme, za katero moram reči, da od predsednika odbora za pravosodje nisem pričakovala, pa vendarle je danes to izustil, da si želi, da je sprejet zakon o kazenskem postopku, vendar brez amandmaja o popravi krivic. Moram reči, da me je na nek način to zabolelo, ker vendar želim, da smo v tej državi pred zakonom vsi enaki. Amandma, ki ga je predlagala Nova Slovenija, bi to vendarle končno po tolikih letih omogočal. Izvensodni poboji, genocidi nikoli ne zastarajo. In tako tudi ne more zastarati ali pa se onemogočiti nekomu, ki je bil v takih postopkih tako ali drugače vpleten, dokaže na podlagi arhivskega gradiva, da je temu tako, da lahko na nek način tudi pride nazaj na dobro ime oziroma, da se omogoči, da imajo ljudje možnost poprave krivic. Jaz si želim, da bi minister ali pa ministrstvo vendarle že v sam zakon o kazenskem postopku to vključilo, da vendarle damo možnost in pravico, da smo vsi enaki pred zakonom, ker načelo enakosti pred zakonom je ustavna pravica. Očitno bomo morali v Sloveniji to delati korak za korakom, pa vendarle je že čas, da se tega tudi tako lotimo. Vsi enaki pred zakonom."
3,ParlaMint-SI_2005-12-09-SDZ4-Izredna-13.u425,SDS,0.8974609375,2005-12-09,0.12672169506549835,"Želel sem reči, da se mi zdi gospod Juri najbolj primeren za govorjenje o spodobnosti in morali in zaradi tega razumem njegove intence, hkrati pa vztrajam pri tem, da se napiše par sto amandmajev, ki jemljejo slovenski vojski, ki ukinjajo policijo na južni meji, varovanje južne meje, da je to napad na slovensko državo. Hvala lepa."
3,ParlaMint-SI_2007-05-31-SDZ4-Redna-28.u86,SDS,0.8857421875,2007-05-31,0.30295857787132263,"Hvala lepa. Tudi sam menim, da je omenjeni Zakon o službi v Slovenski vojski dobra osnova za to, da se uredijo vprašanja, ki so povezana s služenjem v Slovenski vojski. Gre za izredno pomembno zadevo za slovensko državo in za vsakršno državo. In mislim, da bo celo potrebno v nadaljnji obravnavi nekatere stvari še izboljšati v prid tega, da bo služenje v Slovenski vojski atraktivno in da bodo tam dejansko najboljši pripadniki. Vesel sem, da je napisano, da je temeljno načelo, ki velja za opravljanje vojaške službe, pripadnost Slovenski vojski, slovenski državi. To je seveda popolnoma logično in k temu stremi vsaka država. Pri tem se želim dotakniti tega, kaj pa mi storimo oziroma smo storili v tej državi, da bo zavedanje pripadnosti, nacionalnega ponosa, patriotizma in vsega tega več med našimi ljudmi in da se bodo tudi na podlagi tega povečanega patriotizma bistveno drugačne državljanske vzgoje, pripadnosti, mladi lažje odločali za služenje v Slovenski vojski. Vemo, da kup ameriških filmov narejenih s to noto, da propagirajo in pojejo hvalnice ameriški vojski. Pri nas se pa iz državotvornih struktur praktično v javnosti nonstop norčuje. Vem, da je bil že v prejšnjem mandatu izdelan na obrambnem ministrstvu predlog državljanske vzgoje, pa je v javnosti naletel, predvsem pri levičarjih na odločno zavrnitev, norčevanje, strašen halo efekt. In mislim, da ste tisti, ki ste takrat zavrnili lastnega ministra in mu povzročili takšen sprejem teh predlogov v javnosti, odgovorni za stanje, ki se danes dogaja v Slovenski vojski glede odhajanja ljudi. Vemo, da v prejšnjem sistemu naši nacionalni junaki, slovenski pravzaprav niso bili deležni primerne hvale in primernega povzdigovanja. Bili so samo nekateri, ker zgodovina se je pač začela z nekim datumom. Še danes je klasičen nacionalni junak, kot je Rudolf Maister, praktično za mlade ljudi nepoznan oziroma ga ne poznajo. Če povprečnemu maturantu pokažeš sliko z njegovo podobo, ne ve, da je na sliki Rudolf Maister. To je sramota našega izobraževalnega sistema in vsega drugega. Hkrati mislim, da vsak stoti ve za junaštva slovenskih oficirjev, ki so se zgodila tam, kjer so pač služili vojsko, ker je pač Slovenija pripadala različnim državam. Kdo danes od ljudi ve za junaško dejanje, za samožrtvovanje Sergeja Mašere. Vendar bi te stvari morale biti znane. In če bi bila ta pripadnost državljanov, delo za lastno državo skozi sistem bolj prisotna, če levičarji ne bi vedno in vedno nasprotovali temu, da se lahko tudi slovenske junake, ki so iz slovenske zgodovine, postavi na pravo mesto, bi bilo stanje bistveno boljše. Poglejte, kar naprej se dogajajo neke stvari, ki gredo kontra temu. Ta zarota v zvezi s Sovo, ki je očitno bila pripravljena nekje, izdaja države skrivnosti, ki jih vedo tisti, ki jih ne bi smeli vedeti, ki jih dajejo v medije. To je skrbno napravljen scenarij. Očitno, kako uničevati državo, če sedaj Sova državotvorna institucija bi morala biti ne more več izvajati političnih nalog za neko politično opcijo. Zato, da se bo ta pripadnost slovenski državi med mladimi ljudmi povečala in potem bo tudi stanje."
3,ParlaMint-SI_2001-11-27-SDZ3-Izredna-11.u76,SDS,0.8798828125,2001-11-27,0.22713226079940796,"Hvala za besedo, gospa podpredsednica. Spoštovani predstavniki vlade, spoštovani. V Socialdemokratski stranki podpiramo strokovni in sistemski pristop k dolgoročnemu razvoju Slovenske vojske in to tako na pravni, kot tudi seveda na stvarni podlagi. Zavedamo se tudi, da razvoja ne more biti brez primerne opreme. Po drugi strani je treba Slovensko vojsko organizirati in opremiti tako, da bo sposobna opraviti svoje poslanstvo in da bo primerno organizirana in opremljena, še posebej glede na naše povezovalne usmeritve. Po drugi strani pa je potrebno upoštevati tudi naše gospodarske možnosti in sposobnosti v državi. Naš namen vključitve v Nato je kot posledica pripomogel k temu, da so naš naši eventualni bodoči partnerji temeljito analizirali, ugotovili naše dejansko stanje in predlagali določene rešitve. Predlagali so rešitve, ne zahtevali. Omenjeni dolgoročni program, ki je pred nami, upošteva rešitve, kjer so nekako podane naše zmožnosti kot osnova in pa seveda pripravlja naše oborožene sile seveda v tem primeru na ravni pravnega okvirja, na nivo primerljivosti s tistimi, h katerim se želimo priključiti. Zavedati pa se moramo, da oborožene sile ne gradimo zaradi drugih, ampak predvsem zaradi nas samih, ne glede na to, ali so bomo priključili kakšnemu zavezništvu ali ne. To pa lahko dosežemo predvsem s pospešeno profesionalizacijo Slovenske vojske. To poudarjam zato, ker naš sistem nabora in napotitve - smo ga pripeljali ali je na takšni meji, da je tik na meji možnega, preden se v bistvu kot sistem, ne bom rekel sesuje, ampak resno ogrozi popolnitev naših enot. Tega se v SDS zavedamo in menimo, da je omenjeni dokument, ne samo potreben - seveda kot del zakonodaje, ki jo je še treba sprejeti in ki jo sprejemamo - ampak je tudi nujen, zato ga bomo v Socialdemokratski stranki, podprli. Hvala."
3,ParlaMint-SI_2017-03-24-SDZ7-Redna-28.u133,SDS,-1.0,2017-03-24,0.9908878803253174,"Hvala za besedo, predsednik. Stanje v Slovenski vojski je iz dneva v dan slabše. Ministrica za obrambo gospa Andreja Katič pa ne naredi nič, da bi se stanje izboljšalo. Tako smo bili zopet priča negativni oceni za bojno pripravljenost, za izvajanje temeljne naloge po 37. členu Zakona o obrambi, to je oborožen boj v primeru napada na državo. Namesto tega se ministrica ukvarja sama s seboj, ministrstvo se ukvarja samo s seboj. Ministrstvo je tarča različnih lobijev znotraj stranke SD, tako da je delo praktično onemogočeno. Poslanci dobivamo v parlament dokumente, ki nekako opredeljujejo nadaljnjo pot obrambnega sistema, ki so med seboj povsem neusklajeni. Dobivamo dokumente, kjer piše, da bo treba do leta 2025 zagotoviti milijardo 200 evrov za vzpostavitev dveh srednjih bataljonskih bojnih skupin, hkrati pa dobimo na istem dokumentu sklep Vlade, da se bo za obrambo vsako leto namenilo 20 do 30 milijonov evrov več. Skratka, ne vemo, kam pluje naš obrambni sistem oziroma po drugi strani dobro vemo: direktno v prepad. Po enem letu, ko smo imeli lansko leto razpravo v Državnem zboreu na temo stanja v Slovenski vojski, kjer je svoje stališče predstavil tudi poveljnik obrambnih sil predsednik Republike Slovenije gospod Borut Pahor, in se v tem letu ni naredilo čisto nič, je čas, da poslanke in poslanci zopet opravimo razpravo o tej pereči problematiki. Zato bomo v SDS to zahtevo podprli."
3,ParlaMint-SI_2022-01-26-SDZ8-Izredna-94.u223,SDS,-1.0,2022-01-26,0.3970988690853119,"Hvala lepa. Govorjenje o Natu, kot o tretji osebi, je neumestno. Ne moremo govoriti Nato je storil to, ono ali tretje, govorimo lahko samo Nato, smo mi, to smo mi storili, kajti, odločitve se sprejemajo skupaj. Slovenska vojska potrebuje oborožitev. Ne morete imeti samo vojakov kot edino, da nas branijo z golimi rokami. To je povsem nemoralno, to je povsem nemoralno. Da bi prepustili vojsko, fante, da nas varujejo, pri tem pa še sebe ne morejo varovati, ker niso oboroženi. Nemogoče. Jaz si želim svet brez vojn, brez revščine, to si želimo vsi in ta Vlada uspeva, da zagotavlja oboje. Še enkrat, lažna je dilema o tem, ali kruh ali oborožitev. Še nikoli ni bilo toliko denarja za investicije v zdravstvo, za domove za ostarele, še nikoli ni bilo toliko denarja za sofinanciranje gradnje šol, vrtcev in znanost in kultura imata rekordni proračun. Cena študentske ure se je dvignila, prav prejšnji teden. Otroci imajo javno šolstvo in pri nas smo znani in na enem najvišjih mest, kar zadeva najmanjše neenakosti. Torej, gre za to, da imajo vsi enake, čim bolj enake izhodiščne možnosti. Mislim, da je Slovenija s to vlado dosegla nekaj res težko dosegljivega, to pa pomeni blagostanje, pot k blagostanju na način najmanjših razlik in odsotnosti revščine. Ne glede na to, da nikoli ni tako dobro, da ne bi moglo biti še bolje, in da je potrebno delati za vsakega posameznika, da bo na toplem, da bo varen in da bo imel za jesti, je potrebno tudi poskrbeti za njegovo varnost. Ne moremo reči, da vlada ne dela tistega za blagostanje. Prav danes mislim da so se odpirali tudi medgeneracijski centri v Posavju. Vsak dan slišimo za nek nov projekt, za neko novo stvar, ki služi našim ljudem. In zato torej povečujejo se študijska mesta za študente, dobili bomo več zdravnikov, študiralo bo več študentov, da bodo postali zdravniki, več študentov, da bodo postali programerji, in jaz mislim, da več kot to je res težko pričakovati, pa vendarle pričakujemo od naše vlade še bolje. Nič nam ne bo koristilo, če bomo imeli vse blagostanje, hkrati pa bomo umrli zaradi kakšnega napada. Nobeden si ni predstavljal od nas, verjemite mi, prej ko sem govorila o mladeničih, ki ne vedo, nobena žalitev ni bila to, ampak dejansko nimate te izkušnje nekateri, nekateri. Nobeden od nas si ni predstavljal, da bomo deležni napada JLA. Pa vendarle smo bili. In verjemite mi, ni bilo lahko. Treba pa je biti pripravljen na karkoli, zato da se to ne bo zgodilo. In še enkrat, če želiš mir, moraš poskrbeti za svojo varnost. Hvala."
3,ParlaMint-SI_2019-06-21-SDZ8-Izredna-24.u168,SDS,-1.0,2019-06-21,0.023822735995054245,"Ja, hvala lepa in še enkrat lep pozdrav vsem prisotnim, še posebej ministrskemu zboru in ministru! Po skoraj 13 urah današnje razprave, spoštovani minister, bi pa mogoče le bilo dobro oziroma bi bilo prav, da dobimo nekaj odgovorov na vprašanja, na katera ni bilo odgovorjeno. Prvo vprašanje, na katerega niste eksaktno odgovorili: Zakaj ste po nekaj mesecih razrešili brigadirja Miha Škerbinca? In to po tistem, ko ste ga sami imenovali na položaj. Kaj je bil torej razlog za njegovo razrešitev? Uvodoma smo povedali, da ste se nekaj časa sklicevali na neupoštevanje navodil pri izvajanju vaj na vojaškem vadišču Poček, potem ste se sklicevali na razširjanje neprimernih govoric glede načelnice Generalštaba in na koncu ste povedali, da vam ni treba posredovati nobene obrazložitve, vendar zakon jasno govori, da se visoke vojaške častnike imenuje na podlagi službenih potreb in na enak način se jih tudi razrešuje. Torej, spoštovani minister, zakaj je bil pred nekaj meseci Miha Škerbinc primeren za imenovanje na ta visok položaj, po nekaj mesecih pa ste spremenili to svoje mnenje in ste ga s tega položaja razrešili? In drugo vprašanje, ki je še bolj pomembno od prvega: Zakaj sami niste spoštovali pravil, na katera se sklicujete in ki govorijo o tem, da ni dovoljeno diskreditirati pripadnikov Slovenske vojske? Zakaj ste brigadirja Miho Škerbinca javno diskreditirali z informacijami, ki so se pokazale za netočne? Tudi na današnjem zaprtem delu seje nismo izvedeli nič novega. Ta zaprti del je bil pač vaš šov v okviru scenarija odgovora na interpelacijo, s katero ste želeli dati pomembnost nekim dokumentom, ampak tisto, kar smo slišali na zaprtem delu, je vse javno predstavljeno, na enak način je govoril tudi Miha Škerbinc na seji Komisije za nadzor obveščevalnih in varnostnih služb, tudi v tistem delu, ki se nanaša na njegove domnevno neprimerne izjave. Torej, kaj so bili konkretni razlogi za imenovanje in razrešitev? Zakaj ste javno osramotili in oblatili visokega vojaškega častnika in s tem povzročili škodo tako njemu osebno kot tudi Slovenski vojski? Da niso bile razlog za to razrešitev neupoštevanje ukazov in streljanje na vojaškem vadišču Poček, naj poudarim še enkrat, izhaja tudi iz poročila načelnice Generalštaba, torej njegove neposredno nadrejene, z dne 30. 3. letos. Kjer je jasno navedeno, da je deloval v skladu z usmeritvami in v skladu z dogovorom z občino Postojna, kljub temu da je bil ta pred slabim letom dni preklican. Torej v tem delu teh razlogov niste utemeljili, kot tudi ne morete izhajati iz tega, da so bile razlog za njegovo razrešitev domnevno neprimerne govorice o načelnici, zaradi tega, ker ste ga razrešili 5. aprila v poznih petkovih popoldanskih urah, poročilo pa je bilo napisano teden dni kasneje, 12. aprila, in zanimivo – načelnica generalštaba, ki je predlagala njegovo razrešitev, ga je dobila mesec dni kasneje, torej šele 7. maja letos. Drugi del vprašanj se pa nanaša na zlorabo Obveščevalno varnostne službe Ministrstva za obrambo Republike Slovenije, kjer je težja kršitev bistveno večja in kjer se v neki normalni, urejeni parlamentarni demokraciji, spoštovani minister, tem očitkom ne bi mogli izogniti. Bili bi razrešeni, kazensko ovadeni in procesirani, tako kot ste sami v enem delu odgovorov tudi dejali. Zakon, ki določa pooblastila Obveščevalno varnostne službe, je v 32. členu jasen in nedvoumen. Obveščevalno varnostna služba naj bi na podlagi vaših navodil delovala v skladu z drugim odstavkom 32. člena. Kaj pravi drugi odstavek 32. člena? »Varnostne naloge na obrambnem področju so: odkrivanje, preiskovanje in preprečevanje ogrožanja varnosti določenih oseb.« Kdo je bil v tem primeru ogrožen s preiskovanjem teh domnevnih neprimernih govoric? » [[…]]delovnih mest [[…]]« Katero je bilo ogroženo? » [[…]]objektov in okolišev, ki jih upravlja ministrstvo in Slovenska vojska v državi ali zunaj nje ter podatkov o razvoju ali proizvodnji določenega vojaškega orožja ali opreme.« Po tej alineji OVS ni mogla delovati. Naslednja alineja: »Preiskovanje kaznivih dejanj v skladu z zakonom« – ni bilo nobene naznanitve, nobenega suma storitve kaznivega dejanja, ničesar. Torej tudi po tej alineji OVS ni smela delovati. »Proučevanje in predlaganje rešitev za fizično in tehnično varovanje« – nima nič s tem, o čemer so operativci preiskovali. »Operativno varovanje določenih oseb, delovnih mest, objektov in okolišev, ki so posebnega pomena za obrambo.« Mislim, da načelnica Generalštaba ne spada v ta del, vsaj ni bila ogrožena zaradi domnevnih govoric. »Varnostno preverjanje oseb v skladu s predpisi in usmerjanje dela vojaške policije pri upravljanju določenih varnostnih nalog v skladu s tem zakonom.« Imamo še prvi odstavek tega člena, ki pa govori o obveščevalnih in protiobveščevalnih nalogah, ki obsegajo zbiranje, dokumentiranje in analiziranje informacij ter podatkov, ki so pomembni za obrambne interese države oziroma varovanje takih podatkov, zlasti pa, »ugotavljanje in ocenjevanje vojaških in politično varnostnih razmer ter vojaških zmogljivosti izven države, ki so posebnega pomena za varnost države. Zbiranje in ocenjevanje podatkov o razmerah na območjih, kjer med izvrševanjem obveznosti prevzetih mednarodnih organizacijah oziroma pri upravljanju vojaške službe, delujejo tudi pripadniki Slovenske vojske. Odkrivanje in preprečevanje dejavnosti obveščevalnih služb vojaških organizacij ter drugih organov in organizacij, ki ogrožajo obrambne interese države, slovensko vojsko ali ministrstvo.« Spoštovani minister, preiskovanje domnevnih govoric v okviru Slovenske vojske, ne na podlagi prvega, ne na podlagi drugega odstavka 32. člena ne samo, da ni mogoče, ampak je nedopustno ravnanje, je nedopustno ravnanje in govori o preseganju pooblastil, ki jih Obveščevalno varnostna služba Ministrstva za obrambo Republike Slovenije ima. Če bi se to dogajalo mimo vaše vednosti, bi bili objektivno odgovorni, neposredno odgovoren pa bi bil direktor OVS gospod Matijevič. Ker pa se je to dogajalo ne samo z vašo vednostjo, ampak na podlagi vaših usmeritev in navodil, pa ste tukaj ne samo objektivno, ampak tudi subjektivno odgovorni, kajti teh pooblastil po Zakonu o obrambi Obveščevalno varnostna služba nima. In zaradi tega vas sprašujem: Na podlagi katere določbe tega zakona je Obveščevalno varnostna služba opravila pogovore, zaslišanja s 25 pripadniki Slovenske vojske na različnih nivojih? V tej razpravi, kljub temu da je bila dolga in poglobljena, mislim da nismo dobili odgovorov na nekaj bistvenih vprašanj. Kljub dolgim razlagam ministra, kljub temu da se je poslužil tega trika z zaprto sejo in tako naprej, nič novega ni bilo ugotovljenega. In da ne bo nesporazuma. Brigadir Škerbinc je na seji Komisije za nadzor obveščevalnih in varnostnih služb zelo pošteno in jasno povedal, kaj in na kakšen način je govoril na postroju 1. aprila 2019. In naj ta del preberem še enkrat, zaradi tega, ker je za nekoga mogoče tudi malo sporen, za tistega, ki stvari gleda širše, pa ne. Ta magnetogram je namreč javen in vsem javno dostopen, tako da tudi zaradi tega lahko ugotovim, da je bila ta zahteva za zaprto sejo popolnoma nepotrebna in dvourna izguba časa. Takole je dejal brigadir Miha Škerbinc med drugim: »Jaz si nikoli govorov ne pišem« to je bilo danes že prebrano, ampak je treba prebrati še enkrat, »in je možno, da v zanosu človek kaj reče, ampak jaz sem se potem pogovarjal z mnogimi ljudmi. Veste, večina od njih je preslišala, da sem rekel nekaj, kar jaz vem, da sem rekel, zato ker, še enkrat, jaz nisem govoril o njenem zdravstvenem stanju, jaz sem govoril o tem, kako kot poveljnik ne želim, da se o tem po vojski, potem ko se cel vikend bili polni mediji, potem ko se je to začelo po vojski govoriti, in lepo je govoriti, veste, po vojski, da se to preneha. In sem govoril o tem, kako sramotno in če vidijo, kako težko je danes v tej državi biti načelnik Generalštaba, to sem rekel vojski, da je načelnica tudi zbolela, ne da se je zlomila, ne da je ne vem kaj, da je načelnica zbolela, ko se je borila za njihove plače. To sem rekel. In če hočete še vi, pa boste še vi obrnili lahko, poslanci in poslanke proti meni, kot je to že naredil OVS, bom povedal tudi vam. Jaz sem rekel stavek, naredil sem uvod o govoricah, potem sem pa rekel, zdaj bom povedal, kar jaz vem. Jaz vem, da je načelnica bila bolna, da je bila bolezen psihične narave, ampak načelnica je danes polno operativna, je nazaj v službi in dela. In edini del je, da sem rekel, da je bolezen bila psihične narave. Obesite me. Ampak jaz nisem imel 1. aprila razloga dvomiti, da je temu bilo tako. Ne bom šel zdaj v detajle, ampak jaz sem bil takrat, in prosim vas, verjemite mi, prepričan, da je to tako in da tudi načelnica s tem živi in da gremo skupaj dalje. Kakšne zarote je pa nekdo videl v tem in kakšno rušenje in ne vem kaj še, še enkrat, o tem, o čemer sem jaz govoril, je, kako moramo nehati govoriti o teh zadevah. Kar je bilo, je bilo, načelnica je zdrava in sramotno je to, kako se grdo v tej državi obračunava javno s prvim vojakom v vojski na podlagi njegovega zdravstvenega stanja.« To je to. Za nekoga neprimerno govorjenje, za nekoga poštena beseda visokega vojaškega častnika, ki je v preteklosti dokazal, da je za to državo pripravljen dati svoje življenje. In bi to storil tudi v prihodnje, če bi to bilo potrebno. In zaradi tega še enkrat povem. Njegovim besedam verjamem veliko bolj, kot besedam nekega politika, ki je menjal ne vem koliko političnih strank, ki mu ljudje več ne zaupajo in ne verjamejo, zaradi tega je tudi v izvoljivem okraju dobil peščico glasov. To so dejstva. Še posebej pa ne verjamem besedam ministra Erjavca zaradi tega, ker teh trditev, ki so bile dokumentirane podrobno v besedilu interpelacije, ni uspel ovreči. Ni uspel ovreči. Govoril je o tem, kako je brigadir Škerbinc deloval mimo njegovih usmeritev, za katere ne obstaja noben pisni dokument, ki so bile dane na nekem kolegiju, o katerem ni zapisnika. Potem je bilo danes rečeno, da tega kolegija sploh ni bilo in tako naprej. Oprostite, gospe in gospodje, komu torej verjamete? Komu torej verjamete? Nekomu, ki je skozi celo profesionalno kariero deloval v skladu z ukazi in jih ni nikoli prekršil, tudi takrat, ko ga je srce bolelo, ker ni mogel 2014 ob žledu iti pomagati ljudem, ampak je čakal na ukaz, da lahko to stori, ali nekomu, ki je postal predsednik Desusa, istočasno pa je bil še vedno član druge politične stranke in manipuliral z javnostjo, da pač plačuje položnice in je zaradi tega tudi LDS takrat plačal članarino? Da ne govorim še o številnih drugih izjavah, ki govorijo o tem, da je minister Erjavec, žal, na tej točki popolnoma neverodostojen in ne prepriča, žal ne prepriča. In edini motiv, da ne boste potegnili črto pod njegovo odgovornost, je samo – zdaj bom pa jaz rekel – motiv ohranjanja oblasti, če želite, vaših stolčkov, ker menite, da s tem, ko odide Karl Erjavec, bo konec te vlade. Ne bo je, ne bo je. Na stotine karlov erjavcev je v tej državi, bistveno bolj sposobnih od ministra Erjavca in ne skrbite, če vas to skrbi. Glede na vse, kar je bilo povedano, glede na dvolično vlogo Levice ob današnji razpravi in ob tem, da jih danes pri glasovanju ne bo, je seveda jasno, da interpelacija na koncu ne more uspeti, zaradi tega, ker vemo, da je po naši zakonodaji potrebnih najmanj 46 glasov, take zakone pač imamo. Verjamem, da bomo nekoč uspeli združiti moči in spremeniti ustavo v tem smislu, da bo mandatar imel tudi pravico postavljati in odstavljati ministre, kar bi bilo edino normalno, ampak, tako pač je. Uspela ne bo v formalnem smislu ta interpelacija. Tisti, ki je hotel poslušati dejstva in dokaze, tisti, ki je poslušal današnjo razpravo, pa mislim, da si je lahko ustvaril vtis o tem, kdo govori po resnici in kdo zavaja in laže. Še enkrat povem, v Zakonu o obrambi Obveščevalno varnostna služba ni imela nobenega pooblastila, da je počela to, kar je počela. Če že, potem bi lahko ti postopki potekali na nek drugačen način, ne pa v okviru preiskave OVS po 32. členu. Za to ni bilo nikakršne podlage. Tukaj je bila Obveščevalno-varnostna služba nedvomno zlorabljena. Kar skrbi, je, vsaj mene osebno pa verjetno še koga v tej državi, nobenega garanta ni, da ne bo zlorabljanja tudi v prihodnje. Kje pa je garant, da ne bodo sledili nekomu izmed vas? Tehnične možnosti imajo, sankcij nobenih, direktor zaradi tega, ker jo je zlorabil, ne bo odstavljen, minister danes tudi ne. Ne vem, ali nekateri razumete, s kako nevarnim ognjem se igrate. V tej državi smo imeli pred 15 leti podobno situacijo, podobno, malo drugačno, ampak tudi zlorabo neke druge obveščevalne službe SOVE. Takrat so se stvari izčistile. Verjeli smo, da nikoli več ne bomo v tej državi, v demokratični Sloveniji priča zlorabam tajnih služb. Kako smo se motili. To se zgodilo, to se dogaja pred našimi očmi, še več, vi ne želite potegniti odgovornosti za ta ravnanja ne glede ministra ne glede ostalih, ki so pri teh rabotah sodelovali. Odgovornost z današnjim dnem prehaja iz ramen ministra Erjavca, spoštovani gospe in gospodje, na vaša ramena, ki boste te neprimerne in nezakonite rabote očitno pometli pod preprogo. Hvala lepa."
3,ParlaMint-SI_2015-05-13-SDZ7-Izredna-13.u56,SD,0.9560546875,2015-05-13,0.0193947646766901,"Hvala za besedo. Lep pozdrav vsem! Z današnjim imenovanjem dveh ministric, in sicer za področje izobraževanja, znanosti, športa in mladine ter za področje obrambe, bo Državni zbor Republike Slovenije opravil izjemno pomembno nalogo, kajti ministrstvo za izobraževanje, znanost, šport in mladino je izjemno pomembno za razvoj države. Moramo biti ponosni na naše znanstvenike tako v zgodovini naše Republike Slovenije kot tudi v aktualnem dogajanju. Imamo tudi številne priznane strokovnjake in tudi izjemne športnike, ki dosegajo vrhunske rezultate, in nenazadnje tudi mladino, ki želi uspeti v svojem življenju. Torej, zelo pomembno področje za nadaljnji razvoj Slovenije, zato sem tudi v predstavitvi kandidatke opozoril na to, da je treba omogočiti čim širšemu krogu ljudi, da se vključi v sistem izobraževanja. Zato sem tudi opozoril na spremembo 57. člena Ustave, ki smo jo predlagali v Poslanski skupini Socialnih demokratov in so jo podpisale tudi nekatere druge poslanske skupine. Kajti zelo pomembno je, da bomo zagotovili ustrezno financiranje javnega šolstva in da bomo tudi z ustavo določili, da se lahko tudi zasebno šolstvo financira v obsegu, kot ga bo določil poseben zakon. Namreč, nikakor ne smemo dovoliti, da bi prišli v situacijo na področju izobraževanja, kot smo prišli recimo na področju zdravstva, kjer smo zelo liberalno pristopili k temu področju, in danes ugotavljamo, da potrebujemo vedno več denarja, hkrati pa ugotavljamo, da so čakalne vrste v javnem zdravstvu vedno daljše. Torej, to se nam v šolstvu ne sme zgoditi, tako da je ta sprememba ustave ključna. Sicer se ministrica ni zelo jasno opredelila do tega vprašanja, tako da pričakujem, da se bo v nadaljevanju še bolj podučila na tem področju in zavzela jasno stališče, kajti njena predhodnica je pri tem vprašanju imela zelo jasno stališče in je podprla spremembo ustave. Drugo področje, na katerega sem opozoril na področju izobraževanja, pa je informacijska tehnologija, in zelo pomembno je, da zagotavljamo tako področju znanosti in izobraževanja kot tudi za delovanje športa in mladine tudi ustrezno informacijsko tehnologijo. Brez tega se tudi znanost ne uspe razvijati in mnoge informacije lahko odtečejo iz Slovenije v tujino, še preden se raziskave končajo. Tako da je vpogled v delovanje tega sistema ključen tudi za ministrstvo za izobraževanje. Zato je zelo pomembno, ker je tudi na tem področju povedala, da ni še v celoti seznanjena glede nefinančnih zavez pri morebitni prodaji Telekoma. Vendarle mi je uspelo ustaviti prodajo Telekoma, tako da bo imela čas, da se seznani s tem področjem in pozneje uspešno opravi to nalogo v korist znanosti, izobraževanja, mladine in športa. Če se na kratko dotaknem tudi Ministrstva za obrambo, bi želel povedati na kratko svoj pogled. Gre za ministrstvo, ki ga sam razumem kot državo v malem. V enem delu je odgovorno za delovanje lokalne samouprave, dotika se vseh resorjev na državnem nivoju. Ministrstvo za obrambo pa je odgovorno tudi za izvajanje mednarodne politike na obrambnem področju. Tako da je to dejansko država v malem. Pri tem je zelo pomembna hierarhija, in tukaj bi dal tudi odgovor gospodu Mahniču, ki je prej govoril o tem, češ da ameriški veleposlanik ni smel na Ministrstvo za obrambo. Na tem ministrstvu je hierarhija zelo pomembna. Veleposlanik je najvišji predstavnik tuje države v Republiki Sloveniji, in prav je, da ga sprejme minister za obrambo, če si želi ogledati sestav Slovenske vojske ali pa obiskati Ministrstvo za obrambo. Nikakor ni primerno, da veleposlanika sprejme, recimo, direktor direktorata ali pa še nižji uradnik po rangu. To je zelo neprimeren odnos do najvišjega predstavnika tuje države v Republiki Sloveniji, in tudi ta del politike sem dosledno izvrševal. Glede ostalih zadev. Gospodu Mahniču se zahvaljujem, da je priznal, da sem ustavil prodajo Telekoma. O ostalih stvareh več na današnji seji Odbora za obrambo, ki bo takoj po seji Državnega zbora. V okviru tega pa se želim odzvati tudi na navedbe gospe Ljudmile Novak. V stališču Poslanske skupine Nove Slovenije je govorila o tem, da sem naročil pregled Telekoma vojaški obveščevalni službi. Še do današnjega dne niso ugotovili, za kaj gre, tako da ji moram odgovoriti, da vojaška obveščevalna služba deluje v okviru Generalštaba Slovenske vojske, Obveščevalno varnostna služba pa je civilna obveščevalna služba, ki pa ima pristojnost, da spremlja tudi delovanje podjetij, ki so pomembna za varnost Republike Slovenije. In ta del je Obveščevalno varnostna služba tudi opravila. Pri vseh teh drugih zadevah, o katerih danes govorimo, bi zato na tem mestu samo zaželel srečno in uspešno delo obema kandidatkama. Upam, da bo tudi Državni zbor opravil pri tem pomembno delo in pomagal obema, zato da bosta lahko pri svojem delu uspešni. Hvala."
3,ParlaMint-SI_2020-11-20-SDZ8-Izredna-48.u60,SD,0.7607421875,2020-11-20,0.21270613372325897,"Hvala lepa, spoštovani predsednik! Pri Socialnih demokratih razumemo vlogo Slovenske vojske kot enega od temeljnih stebrov državnosti in države. V znak spoštovanja smo pred kratkim tudi soglasno podprli spremembo Zakona o obrambi, kjer je v ključnem delu urejal status vojaka po 45. letu ter s tem zagotovili večjo socialno varnost pripadnikom Slovenske vojske. Strinjamo se v delu, ko se zavedamo pomembnosti vloge vojske, ko govorimo v primeru kolektivne varnosti v okviru zavezništva ali pa še bolj, ko govorimo o nujnosti potrebe po zaščiti in reševanju, še posebej v času velike epidemiološke krize, s katero se soočamo. Želimo si moderne, dobro opremljene in visoko motivirane Slovenske vojske. Tudi v času, ko se mora politika predvsem osredotoči na reševanje zdravstvene krize, socialne skrbi državljank in državljanov, okrepljene gospodarske aktivnosti ter seveda z večjim poudarkom na znanstvenoraziskovalno področje kot seveda šolstvo in tudi kultura. Žal pa smo enakega mnenja kot naši predhodniki, da čas in izzivi, s katerimi se sooča ne samo slovenska družba, ampak globalna družba, ni primeren za tako pomemben vložek v vojsko, ki ni usmerjena v zaščito in reševanje, ampak v opremljanje z orožjem. Mnenje Poslanske skupine Socialnih demokratov je, da je ta zakon v tem trenutku nepotreben, zato tega predloga zakona ne bomo podprli. Hvala lepa."
3,ParlaMint-SI_2016-11-22-SDZ7-Redna-24.u62,SD,0.64501953125,2016-11-22,0.016269501298666,"Spoštovani gospod podpredsednik, spoštovana ministrica, kolegice in kolegi! Socialni demokrati bomo Predlog resolucije o nacionalnem programu varstva pred naravnimi nesrečami podprli, saj smo mnenja, da gre za dober program, katerega temeljni cilj je ustrezno in učinkovito usmerjanje načrtovanja, koordiniranja sil in celostnih kapacitet države, torej horizontalno, ne le v okviru Ministrstva za obrambo, kar je še posebej pomembno za to, da v okviru razpoložljivih kapacitet, ki jih imamo, državljankam in državljanom omogočimo najbolj učinkovito in kvalitetno odzivanje v primeru nesreč, najsi bodo kakršnekoli že. Posebej pomembno je, da gre za koherentno resolucijo, iz katere so razvidne tudi njene temeljne usmeritve, to je povezovanje in koordiniranje lokalnih skupnosti, ki jih imamo 212 in gre za izjemno zahtevno nalogo, da je prioritetna usmeritev nadaljevanje in krepitev izobraževanja ter vzpostavljanja ne le nadaljevanje, ampak tudi krepitev in vzpostavljanje ustrezne infrastrukture specialnost poklicnega dela vseh vključenih v sisteme reševanja v nesrečah in, morda celo najpomembnejše, nadaljnja krepitev in razvoj prostovoljstva v primerih odzivanja na naravne nesreče. Ena izmed glavnih prednosti te resolucije je, da se za razliko od številnih drugih ustrezno navezuje tudi na analizo, kaj je do sedaj že bilo izvedeno. Če se je tako v preteklem obdobju posebna skrb posvečala nesrečam na avtocestah, usposobljenosti za odzivanje na razlivanje nevarnih snovi, kar je bilo skladno tudi s posebnimi prioritetami na področju varovanja voda, se v prihodnjem obdobju, torej v perspektivi do leta 2022, resolucija osredotoča na preprečevanje oziroma odzivanje nesreč na železniških tirih in seveda na biološke, radiološke in kemične nesreče, kar je žal tudi v kontekstu slabšanja globalne varnostne situacije še posebej pomembno. Za Socialne demokrate pa je seveda ključno to, da država še naprej svoje temeljne usmeritve posveča prostovoljstvu, še posebej gasilstvu, ki je v Sloveniji največja organizirana oblika prostovoljstva in v pomembnem delu bistveno krepi oziroma predstavlja celo podstat za ustrezno odzivanje države ne le v primeru požarov, ampak vseh naravnih in drugih nesreč. Zato je usmerjenost v sposobnost prostovoljskih struktur, da se odzivajo kvalitetno in učinkovito ključna podpora specialnosti usposobljenih profesionalcev in ostaja naša ključna naloga, da v ta sistem vključimo čim večje število državljank in državljanov, če želite z nekaj nostalgije, ker nas vsaj v primeru naravnih nesreč ali drugih nesreč nič ne bi smelo presenetiti. Ravno primer žledoloma je pokazal, da morda smo bolj ranljivi in manj pripravljeni, kot bi lahko bili, zato pozdravljamo pripravo te resolucije s strani Ministrstva za obrambo, ki posebno pozornost namenja vključenosti in urejanju statusa ne le gasilcev, pač pa vseh, ki v sistemu varovanja pred naravnimi nesrečami sodelujejo. Če se ob zaključku dotaknem še sposobnosti Slovenske vojske za sodelovanje s civilno zaščito in sodelovanje pri odzivanju v naravnih nesrečah, lahko ugotovimo, da tudi program Vihra pomeni, da imamo v primeru novih groženj oziroma obstoječih sistemov odzivanja možnost hitrega vpoklica polno usposobljenih in polno opremljenih 750 pripadnic in pripadnikov Slovenske vojske v okviru 24 ur in dodatne krepitve v primeru potrebe po dodatnem odzivanju v naslednjih 48 urah. S tem se seveda tudi slovenski sistem v pripravljenosti odzivanja na naravne in druge nesreče lahko postavi ob bok najbolj organiziranim in najhitrejšim pri odzivanju, zato bomo Socialni demokrati predlog resolucije podprli. Hvala lepa."
3,ParlaMint-SI_2012-10-22-SDZ6-Redna-07.u146,SD,-0.97607421875,2012-10-22,0.12246747314929962,"Spoštovani gospod minister, varčevalni ukrepi na obrambnem področju napovedujejo reorganizacijo Slovenske vojske, nižanje plač, krčenje redne sestave Slovenske vojske, nepodaljševanje pogodb pri pogodbeni rezervi, ukinjanje nekaterih centrov za obveščanje in tako dalje. Gospod minister, nikar ne uporabljajte metod groženj, kot jih uporablja predsednik Vlade, ko grozi pravzaprav vsem državljankam in državljanom, in vidimo, da je cela država že v krču. Seveda se Slovenski vojski ne splača groziti, ker jo nujno rabimo. Obenem pa slišimo, da je prisotna tudi že napoved, da bomo v srednjeročnem obdobju nakupili nove oklepnike. Vprašujem vas, gospod minister: Kako boste zagotovili varnost, če ne bomo imeli visoko motiviranega kadra za opravljanje zahtevnih obrambnih nalog? Hvala."
3,ParlaMint-SI_2019-06-18-SDZ8-Redna-09.u178,SD,-0.9833984375,2019-06-18,0.012632952071726322,"Čas meni teče. Okej,malo mi je čas tekel. Govorim o izrednih razmerah v KNOVS. Kljuke si podajajo zdaj razni ljudje in tako naprej in zdaj je treba seveda Karl Erjavca na hitro očrniti, kako je v obrambi narobe in kako Karl Erjavec laže in kako se samo nekateri, ki so sicer liberalne stranke, ki se ukvarjajo z gospodarstvom in tako naprej, edini pravi in poklicani, da govorijo, kaj je prav in kaj narobe. In zdaj je seveda treba na nek način zrušiti to manjšinsko vlado, eno s šovom v KNOVS, drugi s polaganje Zakona o obrambi, ki v osnovi vemo, da ni šans, da gre skozi. Ni šans. Tudi, če mi vsi podpremo, dragi moji, ne gre skozi. In še nekaj, če bi bili korektni do sebe, do svoje politike, bi napisali, da slovenski vojaki izven naših meja nimajo kaj delati. Pika. Zakaj, Franjo, tako mislim, iskreno? Prej si rekel o črnih vrečah. Hvala bogu, hvala bogu, da v vsej zgodovini, odkar imamo Slovenijo, ni nihče prišel nazaj v črni vreči. Po nekih statistikah, ki jih naračunajo v vojski, bi moralo biti že kar nekaj mrtvih vojakov. Se pravi, da so naši vojaki dobro usposobljeni, da imamo relativno dobro opremo v misijah. Hvala bogu, imamo pa tudi nekaj sreče in noben ni prišel. Zdaj si pa vi, moji dragi, predstavljajte, ko bi mi glasovali na preglasovanja, jas sicer še ne vem, na kakšno preglasovanje, dvotretjinsko ali navadno večino, bi glasovali tule, zdaj pa grejo lahko v misijo. Enega bi pripeljali nazaj v vreči, potem bi se pa tu v Državnem zboru iskali, kdo je dal tisti glas večine, da je šel ta vojak v misijo in da so ga nazaj pripeljali v vreči. Jaz si tega, dragi moji, ne želim. In zavajate, ko govorite o stroki. Mi smo govorili, stroka se vključi takrat, kadar se govori o vojaških vajah, ko mi pojma nimamo, kako se mora vojak usposabljati. Kadar se govori pa o napotitvi vojakov, je pa seveda politični čin, takrat se pa moramo politično odločati. In jaz v tem Državnem zboru imam vendarle premalo, premalo ne samo znanja, premalo vseh informacij, da bom lahko na neko navadno večino pritisnil glas, da bo šel naš vojak v misijo. Se pravi, tajming mi je jasen, zakaj je Zakon o obrambi. Drugo. Miha je rekel: Naši ljudje nimajo pojma o agendah, kaj je vojska, kaj gre ven. Naši ljudje še kako dobro vejo, kaj je mir. In mi imamo tudi zaradi tega, ker smo v Natu, tudi zaradi tega, ker tako delamo, imamo v tej državi mir, ki se ga premalokrat zavemo. Matej je rekel: Premajhni smo, kaj nam nuca, brez veze, da hodimo ven. Ja zato, ker grejo nekateri naši vojaki, ki svoja življenja tvegajo in grejo ven, tudi mi v tej Sloveniji bolj mirno živimo, dragi moji. Pa če gresta dva, poskrbita skoraj za dva milijona ljudi. Moram reči, da sem včasih res razočaran, da se tukaj sploh na nek ideološki način pogovarjamo. Tudi če je v koalicijski, zdaj bom pa jaz govoril kot Matjaž Han, tudi če je v koalicijski 100-krat napisano, jaz tega nikdar ne bom podprl. 100-krat je lahko napisano. Ne bom podprl. Jaz ne. Tega ne. Te zgodbe ne. Sicer pa vi koalicijske pogodbe sploh podpisali niste. Moram eno stvar reči, z velikim veseljem ali pa brez kančka slabe vesti bom danes glasoval proti, ker mi je zelo jasno, tako dolgo sem v politiki, zakaj je ta zakon dva dni pred interpelacijo na Državnem zboru, in upam, da ima Karl dosti to kožo, da bo tudi to preživel. Hvala."
3,ParlaMint-SI_2018-03-07-SDZ7-Izredna-54.u54,SD,-1.0,2018-03-07,0.9909127354621887,"Najlepša hvala, spoštovani podpredsednik. Jaz ne vem, ali res ne beremo ali ne vemo ali se sprenevedamo. Kolega Podkrajška skrbi, da je vojak slabo plačan, v slabem socialnem položaju in se sprašuje, kaj smo naredili in kaj bi lahko naredili in zakaj ni storjeno. Hkrati pa na tisti strani ponovno blokirate sprejem Zakona o službi v Slovenski vojski, ki bi – prosim, poglejte v zakon, res tokrat prosim poglejte v zakon – omogočil, da bi vojaku s IV. stopnjo plačevali plačo, obračunano po V. stopnji, da bi dobil dodatek za prepoved stavke, da bi dobil ob zaposlitvi in potem vsako leto odsluženo eno dodatno bruto plačo nagrade in, spoštovani kolega, da bi imel možnost koriščenja vojaškega stanovanja plus možnost odkupa. Če s tem ne izboljšujemo položaja in če s tem nismo nič naredili, spoštovani kolega, jaz ne vem, kaj delava skupaj v istem zboru štiri leta. In prosim, če to kar deklarativno drži in govorite in vas skrbi socialni status, omogočite sprejem Zakona o službi v Slovenski vojski in nehajte blokirati te rešitve. Bodite, prosim, vsaj enkrat iskreni v svojih namerah. Hvala lepa, podpredsednik."
3,ParlaMint-SI_2021-03-25-SDZ8-Izredna-67.u312,OTHER,0.8505859375,2021-03-25,0.9949864149093628,"Spoštovani! Z današnjo novelo zakona o izvrševanju proračunov Republike Slovenije sprejemamo rešitve, ki omogočajo sprostitev dodatnih zaposlovanj javnih uslužbencev v določenih primerih, ko plače zaposlenih dodatno ne bodo bremenile proračuna, podaljšujemo rok za oddajo finančnih poročil o poslovanju podjetij ter zagotavljamo sredstva za nujno posodobitev vojaških zmogljivosti, ki bodo omogočala dolgoročnejši razvoj Slovenske vojske. V Poslanski skupini Stranke modernega centra vse predlagane rešitve podpiramo. Zadovoljni smo, da se sprošča zaposlovanje za raziskovalce v primerih, kadar se plače zaposlenih financirajo iz sredstev raziskovalnih projektov in mednarodnih programov. Prav tako podpiramo dodatno rešitev, ki zaposlitev dodatnih kadrov omogoča tudi Komisiji za preprečevanje korupcije, ker gre za eno od pomembnih institucij, ki prispevajo h krepitvi integritete in transparentnosti ter k pravni državi nasploh, kar je pomembno tudi v luči nedavno sprejete novele Zakona o integriteti in preprečevanju korupcije, ki je KPK podelila nove zakonske naloge, in je zato smiselno, da se okrepi tudi njen organizacijski in kadrovski ustroj. Zelo dobrodošla je tudi enomesečna prestavitev roka za oddajo letnih poročil gospodarskih subjektov, saj se želimo izogniti, da bi pri oddaji podatkov prišlo do netočnosti ali celo množičnih zamud in s tem povezanih sankcij. Zavedamo se, kako nujna je za podjetja predvidljivost gospodarskega okolja, v katerem delujejo. Podjetja pa prek sistema javnega razkrivanja podatkov v svojem poslovanju omogočajo investitorjem, dobaviteljem in drugim deležnikom na trgu, da na podlagi verodostojnih informacij sprejemajo svoje poslovne odločitve, zato morajo biti takšni podatki točni in zanesljivi. Delo specializiranih računovodskih servisov zato vidimo kot most med podjetji in ostalimi deležniki, a zavedamo se, da to še zdaleč ni njihova edina funkcija in da v trenutnih razmerah računovodski servisi opravljajo dodatno delo, izpostavljeni so povečanemu obsegu, saj svojim strankam priskočijo na pomoč pri urejanju dokumentacije, vezane na uveljavljanje vseh vrst pomoči, ki jim jih jo država zagotavlja v okviru protikoronskih zakonov. Ta novela pa zagotavlja tudi finančna sredstva za vojaške zmogljivosti in to je za opozicijo najbolj sporno. Vendar se je naša država že v mandatih prejšnjih, nekih drugih vlad zavezala k izvajanju srednjeročnih in dolgoročnih načrtov za vzpostavljanje vojaških zmogljivosti, ki so po obsegu in časovni dimenziji usklajene z zavezništvom Nata. Slovenija je takšne obveznosti prevzela ob vstopu v to zavezništvo. Velik del obstoječe vojaške infrastrukture je iztrošen. Za vzdrževanje so potrebna velika finančna sredstva, operativna razpoložljivost opreme pa je manjša. Vse to negativno vpliva na pripravljenost Slovenske vojske, ki je že vrsto let za vojno delovanje ocenjena kot neustrezna. S takšno držo naša država ne sledi obveznostim, ki izhajajo iz sistema kolektivne obrambe, z obstoječimi kapacitetami ravnamo negospodarno, s čimer varnostno breme prenašamo na druge članice zavezništva Nata. Republika Slovenija je torej po našem mnenju dolžna zagotavljati vojaške zmogljivosti v skladu z načrtovano dinamiko, zato si želimo, da bi tudi Ustavno sodišče svojo dokončno odločitev o tem vprašanju, konkretno o začasno zadržanem Zakonu o zagotavljanju sredstev za investicije v Slovenski vojski v letih 2021 do 2026, sprejelo čim prej. Na podlagi vsega navedenega bomo v Poslanski skupini Stranke modernega centra predlog te novele podprli. Hvala."
3,ParlaMint-SI_2009-07-15-SDZ5-Redna-08.u24,OTHER,0.82080078125,2009-07-15,0.02173393964767456,"Hvala lepa. Spoštovani, gospod predsednik za besedo. Pozdrav gospe ministrici in pa sodelavcu. Moram reči, da resolucija, kljub temu da je načelni papirnati dokument, da ima vsebino, ki jo podpiram. Prepričan sem, da bodo tudi besedam in zapisanemu sledila dejanja, saj usmeritev slovenskega sistema zaščite in reševanje je zagotovo dobra, ima bogato tradicijo, v kateri vidim predvsem izrazito dodano vrednost, to je prostovoljstvo, tako v vrstah gasilcev kot tudi reševalcev na vseh drugih problemih. Nekateri so izpostavili, da sedaj, ko pa nimamo pokrajin, da se bo pa skoraj svet podrl. Jaz vam moram povedati, da so na Gorenjskem gasilci že ustanovili pokrajinsko gasilsko zvezo, za gasilce ni meja ne ovir, pridejo in pa pomagajo, tako kot je pač logično in naravno najbolj dano. Seveda si je težko misliti, da bi gasilci iz Solčave hodili čez hribe na Jezersko - pa tudi, če bo treba -, zato mislim, da regionalizacija Slovenije ni ključni problem, da se moramo pa seveda spopasti z vsebino. Pri vsebini bi rekel: zagotovo še nadgradnja sistema prostovoljstva, izkoristiti tisto, kar je dobro, gasilcem in ostalim reševalcem omogočiti tiste bonitete, povrnitev materialnih stroškov, ki jim v največji možni meri gredo. Mislim, da so gasilci tista udarna sila tega reševalnega sistema. Bi si pa najbrž tudi želel pa tudi, da nadgradimo ta sistem, da bi bilo v slovensko zaščito in pa reševanje še bolj aktivno vključena vojska, da bi tudi vojska imela v določenih primerih ekipe, tehniko in pa sredstva, da gre na teren, tako kot gredo v določenih primerih najprej poklicne gasilske enote, ob njih seveda istočasno tudi prostovoljne. Naj vam povem primer iz prakse. Imeli smo recimo neurja, ko je več ljudi ostalo brez šotorov brez spalnih vreče brez tega, takrat smo se obrnili na vojsko, bili deležni pozitivnega odgovora, pomoči, ob tem pa opazili, da seveda v številnih zakloniščih po Sloveniji nimamo take opreme, takega stanja, da bi ljudem lahko učinkovito pomagali. Se mi zdi, da se je ta doktrina v zadnjih 20, 30-ih letih spremenila in prav je tako. Nesmiselno bi bilo, da imamo po vseh slovenskih občinah, ki imajo zaklonišča, tam tudi določeno opremo, ki jo bomo po 10, 15-ih letih zagotovo dali nekam na smetišča. Se mi zdi, da prav, da bi pa določen obseg te opreme za nastanitev pa imeli v tem sistemu gasilci, reševalci in da potem na klic pride na teren. Kar se tiče zaščite in reševanja, se mora zadeva bistveno širše pogledati, kot samo na resor obrambe. Poglejte, kje Slovenci, Slovenke kljub ujmam še vedno gradijo. Za kje vse ljudje vlagajo prošnje za gradbena dovoljenja, pozidali bi vse, do vodotokov in še čez, pozidali bi območja na številnih hribih, tam kjer nikdar in nikoli hiše niso stale. Na drugi strani se moramo pa zavedati, da je treba pa za vzdrževanje vodotokov, cest in gradnjo namenjati pa bistveno več sredstev. Moram reči, da je Maria Terezija imela vodarsko službo, kjer je bil vodar postavljen ob bok cestarju in je bil vsak dan ob vodotokih in nekaj tega bi si zagotovo zaslužili tudi v letu 2009. Drugače pa ocenjujem resolucijo kot pozitivno, pričakujem, da ji bodo sledila tudi dejanja, da je to prvi pravi korak v pravo smer, ki bo deležen moje podpre. Hvala lepa."
3,ParlaMint-SI_2002-09-26-SDZ3-Redna-18.u83,OTHER,0.80908203125,2002-09-26,0.32376426458358765,"Hvala lepa za besedo, gospod predsednik. Pozdravljeni, gospod minister in njegov pomočnik ter kolegice in kolegi! V poslanski skupini Nove Slovenije smo že od vsega začetka podpirali prizadevanje za profesionalizacijo Slovenske vojske in ukinitev naborniškega sistema. Aktivnosti za vključevanje v severnoatlantske integracije in druge mednarodne povezave terjajo dopolnjevanje organizacijske, kadrovske in druge normativne ureditve obrambnega področja, zato v celoti podpiramo predlog zakona o vojaški dolžnosti. V preteklih letih so bile sprejete številne organizacijske in druge rešitve, ki vplivajo na izvajanje vojaške dolžnosti. Vojaškim obveznikom je bila dana možnost uveljavljanja ugovora vesti. Omogočeno je bilo opravljanje nadomestne civilne službe in izvajanje 30-dnevnega usposabljanja za opravljanje nalog zaščite in reševanja. Pri izvajanju nabora pa so se pokazale tudi precejšnje težave. Moška populacija se zmanjšuje. Prav tako pa se slabša tudi zdravstveno stanje nabornikov. Skoraj 20% obveznikov ni zdravstveno sposobnih za vojaško službo, pa tudi s služenjem vojaškega roka je predčasno oproščenih, zlasti zaradi zdravstvenih razlogov do 17% obveznikov. Poleg tega se povečuje tudi število prosilcev za priznanje ugovora vesti vojaški dolžnosti. Od 90 do 93% vlogam je ugodeno. Možnost civilnega služenja vojaškega roka je predvsem za poročene vojaške obveznike privlačnejša kot redno služenje, saj v veliki večini primerov ne zahteva celodnevne prisotnosti v organizaciji, kjer nabornik opravlja službovanje. Iz vsega tega izhaja, da je nedvomno glavni problem prestrukturiranja Slovenske vojske in njenega prilagajanja standardom severnoatlantskega zavezništva in sploh modernizacije v njenem popolnjevanju. Zato se nam zdi edina smiselna rešitev predloga zakona, po kateri se bo najkasneje do konca leta 2003 prenehal izvajati nabor napotitve na služenje vojaškega roka, civilnega služenja oziroma služenja v rezervni sestavi policije do 30.junija 2004 in obvezno služenje v rezervni sestavi ter usposabljanje za zaščito in reševanje do konca leta 2010. Služenje vojaškega roka pa bo postalo prostovoljno. Obsegalo bo temeljno vojaško strokovno usposabljanje, ki ga morajo že sedaj opravljati kandidati za poklicno opravljanje vojaške službe, in bo zato gotovo kvalitetnejše, kot je sedanje obvezno služenje. Prostovoljci bodo gotovo tudi bolj motivirani in bodo prišli na služenje vojaškega roka z določenim ciljem: redno zaposlitvijo v Slovenski vojski ali pogodbenim razmerjem v rezervni sestavi. Pozitivna se mi zdi tudi določba, ki tak način zaposlitve omogoča tudi ženskam. V zvezi z zaposlitvijo in sklenitvijo pogodbe o prostovoljnem služenju v rezervni sestavi se nam zdi pomembno poudariti, da bo treba vojaški poklic narediti bolj privlačen in bolj atraktiven, kot je sedaj. Slovenska vojska potrebuje vojake in podčastnike, torej najštevilčnejši kader. Zato bo treba v javnosti dvigniti ugled Slovenske vojske kot celotne institucije in osmisliti zaposlitev v vojski. Poleg tega pa bo nujno predvsem potencialnim rezervistom, ki bodo predstavljali pomemben del Slovenske vojske, ob sklenitvi pogodbe zagotoviti nekatere ugodnosti. Naj za primer navedem nekatere teh možnosti: možnost izrabe dodatnega dopusta pri delodajalcu, plačevanje prostovoljnega pokojninskega zavarovanja s strani ministrstva za obrambo, uvedba davčnih olajšav, možnost izkoriščanja počitniških kapacitet ministrstva za obrambo. Na koncu naj omenim še pozitivne finančne posledice predloga tega zakona. Uveljavitev predlaganih zakonskih sprememb in dopolnitev bo povzročila, da v letu 2004 ne bo treba več zagotavljati sredstev za izvajanje nabora in delno sredstev za izvajanje vojaškega roka, razen za prostovoljno služenje vojaškega roka in nadomestitve civilne službe. Tako se bodo prihranila sredstva in se lahko porabila za popolnejšo in izboljšano kvaliteto Slovenske vojske. Hvala lepa."
3,ParlaMint-SI_2020-09-29-SDZ8-Redna-20.u76,OTHER,-1.0,2020-09-29,0.025269703939557076,"Hvala. Minister, kadarkoli poslušam vaše argumente, se v glavnem branite, češ da Levica ni za dialog ali pa ni za Slovensko vojsko. [[oglašanje iz dvorane]] Oprostite, spet ste mi skočili v besedo in ste rekli, da je to res. To ne drži. To, kar počnete, je odvračanje pozornosti od dejanskega stanja stvari in od resnice. In ne skačite mi v besedo, gospod minister. Ko govorite o dialogu, se hkrati niti enkrat ne dobite s sindikatom. Mi smo se dobili s tremi sindikati, ki so nam dali zagotovilo, da si želijo sprejetja naših amandmajev. Niste upoštevali, ko govorite o dialogu, mnenje Zakonodajno-pravne službe Državnega zbora, ki smo jo do zdaj, do nastopa te vaše skrajno desne vlade, vedno zelo spoštovali. Zakaj jo pa imamo? Saj nismo vsi pravniki, zato imamo Zakonodajno-pravno službo v hiši. Ustava je popolnoma jasna, vojska mora biti apolitična in tudi rezervna sestava je del profesionalne vojske. Brali ste pa nam – in vi sami sebi hodite v absurd in kontraargumente –, brali ste nam pismo vojaka, ki se že pri 43 letih boji, kaj se bo zgodilo čez dve leti, ko ga boste, po domače rečeno, zbrcali in mu našli neko drugo službo; in kako bo on preživljal svojo družino. Mi predlagamo pogodbe za nedoločen čas. V čem je problem, minister? Pravite, da je vojska podhranjena, mladih ni dovolj, pravite, da ni dovolj interesa za vojaški poklic, starejše pa bi pri 45 letih odslovili in jim verjetno našli drugo službo, seveda ne vsem, najbrž. Skratka, pismo sindikata vojakov govori o zlorabah, ki so jih deležni dnevno. To je razlog, zakaj vojaški poklic ni tako atraktiven, kot bi moral biti. Jaz vam bom povedala, ker imam določena leta, da človek pri 45 letih, moški pri 45 letih, vojak, ki trenira, ni za v staro šaro in lahko opravlja vojaški poklic, gospod minister, lahko opravlja vojaški poklic; razen v primerih, ko ima bolezni, v tem primeru pa se pogovarjamo o invalidski upokojitvi ali o čemerkoli drugem. To vaše določilo, da pri 45 letih pa vojak ne bi mogel opravljati poklica, je zame popolnoma nesprejemljivo. Vojska brez izkušenj, pri 45 letih nam se dogaja na vseh področjih ta tako imenovani ageism, kot se reče po angleško, da starejši nismo več nič vredni. Pri 40 letih človek šele začne absolutno razumeti neke stvari in tudi svoj poklic dobro opravljati. Ampak počasi se ga začne porivati na stranski tir. Zakaj? Z mlado energijo, z mladimi, ki nimajo izkušenj, imajo pa veliko moči in energije, se lažje manipulira, mnogo lažje. In starejše je treba spoštovati, že zaradi tega, kar so naredili v določenem sektorju. Skratka, te prerazporeditve, ki jih obljubljate, so popolnoma diskriminatorne. Vi ste tudi izjavili, da so na desni pač bolj dovzetni za vojaški poklic. S tem jasno kažete svoje namene in kako mislite to rezervno sestavo napolniti. Tudi na svojem hearingu, na zaslišanju za ministra ste rekli, da nimate nič proti, če bi se recimo vardisti pridružili rezervni sestavi. Tuji mediji ves čas poročajo, kako je nedopustno – in Slovenija si tega res ne bi smela privoščiti –, da nekdo, ki bi hotel biti politik, kandidat na volitvah, neuspešen politik, naredi svojo vojsko. On naredi vojsko, da bo, če ne zlepa, pa zgrda, nekako dobil malo moči in oblasti. To tolerirati in kakorkoli podpirati je nedopustno. Odpirati vrata za kakršnekoli paravojske članov političnih strank je seveda nekaj, kar moramo najostreje zavrniti. In pravite, da ni preverjanja. Prebrali ste tudi točke pogojev, kdo lahko postane del rezervne sestave. V teh pogojih pa ni, da ne bi smel biti član politične stranke. Zakaj ne bi tega pogoja dodali, kajti če je samo močan [[…]] [[oglašanje iz dvorane]] Molite, seveda, ampak ne pomaga. Če je samo močan in zelo ostro opredeljen do nečesa, se nam lahko zgodi, da imamo zelo čudne, skrajno desne močne fante v teh rezervnih sestavah. In mi vztrajamo, da mora biti vojska apolitična. In da se ne smejo udeleževati političnih shodov. Vidi se večkrat, da se različni podmladki določenih strank v določenih uniformah udeležujejo teh shodov. Slovenska vojska je za varnost vseh državljank in državljanov Slovenije in ravno zaradi tega mora biti Slovenska vojska apolitična. In mi bomo vztrajali pri tem. Kar se tiče pa socialnega položaja vojakov in vojakinj, pa vam jamčim, da bomo vedno ohranjali dialog in najprej vprašali zainteresirane, tiste, ki jih stvar zadeva, kaj bi si oni želeli. In jaz vam predlagam, da preverite pri sindikatih, kaj so njihove želje, ne pa da pišete zakone iz svoje vsevednosti in se nočete posvetovati ne z vojaki ne z Zakonodajno-pravno službo. Mislim, da to res ni prava pot za reševanje problemov. Hvala."
3,ParlaMint-SI_2020-09-21-SDZ8-Redna-20.u336,OTHER,-1.0,2020-09-21,0.020260851830244064,"Hvala. Minister, dokazali ste samo eno zadevo, oprostite če vam povem, da ste me izredno razočarali z vašim odgovorom. Dali ste samo dve možnosti, ki te možnosti niso. Se vidi, da prihajate iz drugih voda in ste mi dali čisto politični odgovor, vaš politični odgovor. Poglejte, četrti odstavek 37. člena že zdaj dovoljuje vojski, da pomaga policiji pri varovanju državne meje. Ni bilo treba sprejeti nobenega 37.a člena. Tisto bi samo mi še naknadno dali še druga pooblastila, nepotrebna vojski, in zato sem tudi zadovoljen. Ampak če se spomnite, vi se ne morete tega spomniti, ker niste bili tukaj takrat, ampak v SAB smo dali predlog, da bi lahko bile pripravljene neke stalne ali pa rezervne sestave Slovenske vojske, ki bi lahko pomagale pri tem. Se pravi, bi bilo malo več ljudi na tem območju, ker drugega ne rabimo, kakor da bi varovali. In zakaj take ljudi? Prav zaradi tega, da ne bi vključevali člane ali pa kakršna je bila ideja ministra Tonina, da bi vključevali varde. Upam, da je bil to en njegov nesrečen stavek. Minister, poglejte, tako vam bom povedal. Dva predloga ste vi dali. Najslabša predloga. Se pravi, rabimo tujce, se pravi, sami nismo zmožni varovati meje, to ste rekli, ali pa damo panelne ograje v Brda. Vi ste bil kdaj v Brdih? Ste videli, da vinogradi tečejo z ene strani meje na drugo, skozi celo mejo. Kako boste dali panele skozi Brda, skozi te vinograde tukaj? Vi povejte, peljite se gor, vam zrihtam lahko sestanek z županom, boste pogledali, za kaj gre, ker verjetno očitno niste bili tam. Se pravi, dajati zdaj predloge za panelne ograje – to je najslabši odgovor, kar se mi ga dali v tem trenutku. In drugo, da se bomo mi zdaj posluževali tujcev, ker sami nismo zmožni varovati te zadeve! Pa ste bili polna usta vseskozi, kako moramo varovati meje, kako so nesposobni vsi ostali, mi pa smo edini sposobni, ki bomo to naredili. Oprostite minister, ste mi dali izredno izredno slab odgovor. Sem čakal od vas predloge in ukrepe, na kakšen način boste lahko tu zajezili to zadevo."
3,ParlaMint-SI_2006-06-19-SDZ4-Redna-18.u119,OTHER,-1.0,2006-06-19,0.19755670428276062,"Želim opozoriti na pravico, ki izhaja iz 246. člena, če smem izkoristiti poziv na posebno obravnavo s to tematiko, ker me odgovori gospoda ministra niso zadovoljili. Torej, spoštovani minister, glejte govoriti, da ob izginotju orožja iz vojašnice ne gre za koruptivno dejanje, da se nič ni zgodilo, ob tem da slovensko zastavo nekateri teptajo, pa tudi to še nismo rešili, ob tem, da imate takšne in drugačne nemoralne, bom rekel, norme v vrstah Slovenske vojske; ob tem, da ne spoštujete niti sodišč, ki izdajajo pravnomočne odločbe; ob tem, da v bistvu gre za sumljivo nabavo osnovnih sredstev za vojsko, da v bistvu škodujete celo nacionalnim interesom in da škodujete tudi gospodarstvu Republike Slovenije s tem, ko dajete nekomu tretjemu prednost. To, da zavijajo v celofan, pa damo mašnico gor, še ni zadosti, da bi bilo vse v redu. Dejansko, jaz bi želel, da se o zadevah v ministrstvu za obrambo opredelimo na neki skupni razpravi in da o tem porečemo in odpremo vsa odprta vprašanja. Kajti to, kar se dogaja pri vas, milo rečeno, ni normalno. Je nenormalno stanje in dejansko vam nič kaj ne laska in ne gre v prid. Tako, spoštovani podpredsednik, zahtevam, da se o tem glasuje in da se nameni poseben čas zaradi problematike, ki je več kot evidentna na ministrstvu za obrambo. Hvala lepa."
4,ParlaMint-SI_2002-07-11-SDZ3-Izredna-21.u10,SDS,0.63671875,2002-07-11,0.5774616599082947,"Hvala lepa za besedo. Spoštovani ministri in predstavniki vlade! Poslanska skupina socialdemokratske stranke je podprla pristop vlade k dveletnemu ali celo večletnemu načrtovanju proračuna, saj nam je popolnoma jasno, kaj tak korak pomeni za javne finance, za načrtovanje v gospodarskih družbah ali v drugih segmentih države. Prav na tej osnovi je možno zagotoviti subjektom v državi realnejše in preglednejše načrtovanje, s tem pa tudi usmerjanje ali razvijanje določenih aktivnosti, za katere smo kot skupnost oziroma država ocenili, da si zaslužijo še posebno pozornost. Prav gotovo je na tej osnovi mogoče spremeniti trende in vzpostaviti enakomernejši družbeni in gospodarski razvoj. Seveda pa je predpogoj za tak pristop, da imamo urejeno hišo, z urejeno dokumentacijo, in red v vseh sobanah, od kleti do podstrešja. Skratka, če to apliciram na finance, imeti moramo urejen in realen makroekonomski okvir, s katerim pravilno dimenzioniramo tekoče in prihodnje finančne dogodke, istočasno pa moramo zagotoviti pravilen, funkcionalen in racionalen razpored razpoložljivih prihodkov ter njihovo racionalno in nadzorovano porabo Nekateri mediji očitajo opoziciji, pogosto pa je to čutiti tudi v razpravah vladajočih koalicijskih poslancev na delovnih telesih državnega zbora in v državnem zboru, da nima dovolj visoko usposobljenih kadrov, to je ekonomistov in finančnikov, ki bi lahko predlagali učinkovite ekonomske, finančne in druge ukrepe, s katerimi bi lahko obdržali pri življenju zgodbo o uspehu. Vendar dobronamerni in realni predlogi opozicije pogosto naletijo na gluha ušesa, na neodobravanje in celo cinizem, in to celo pri stvareh, ki se, če uporabim znan slovenski izraz, vidijo celo z aviona, tudi s falcona. Vendar pa makroekonomskih podatkov in trendov ni smotrno prilagajati ciljem, treba je narediti ravno nasprotno: cilje je treba prilagoditi čim bolj realnim makroekonomskim napovedim. Očitno je, da je vlada za leto 2002 in že za vsaj dve leti prej željam in potrebam po javni porabi prilagodila makroekonomsko sliko. Naša poslanska skupina je v razpravi pri obravnavi in sprejemu proračuna, predvsem na odboru za finance in na plenarni seji, opozorila, da so izhodišča, ki jih je uporabila vlada za uporabo proračuna nerealna in prenapeta, da so izhodišča mnogo bolj pobožna želja, kot pa realno dosegljiv cilj. Vlada je za osnovo vzela vse najvišje možne ocene makroekonomskih kazalcev in na žalost ni pritrdila zmernejšim, predvsem pa realnejšim ocenam nekaterih eminentnih strokovnjakov, med njimi tudi Banki Slovenije, pa tudi ni pritegnila opozorilom opozicije. Popolnoma jasno pa je, da se na tako nerealnih predpostavkah deformacije in težave pri izvrševanju proračuna samo povečujejo, in to ne linearno, kot bi pričakovali, ampak zelo verjetno eksponentno, kar pomeni, da bodo popravki oziroma rebalansi pogostejši, predvsem pa znatno večji in vsakič bolj boleči. Potrebno je torej jasno povedati, da gre pri tokratnem rebalansu predvsem za popravek vrednosti makroekonomskih kazalcev in uskladitev z novimi, po mnenju naše poslanske skupine še vedno previsokimi ocenami, in ne gre za nikakršno varčevanje in prihranke proračuna, kot to želi prikazati vlada. Če bi šlo resnično za slednje, potem si ta država ne bi privoščila nabav avto ali avioluksusa, ki si ga ne privoščijo tudi precej uspešnejše in bogatejše države. Ponovno opozarjamo, da bo potrebno spremeniti in opustiti razvade, ki so bile v podobnih situacijah običajne v naši bivši skupni državi, če se želimo izogniti javnofinančni in splošni krizi. Če bi resnično obstajala želja po gospodarni, uravnoteženi in transparentni proračunski porabi, bi morala vlada razkriti poleg 75 milijard še vse ostale skrite zadeve oziroma obveznosti, kot so na primer unovčene garancije, ki jih je izdala v preteklih letih podjetjem v gospodarstvu, morala pa bi tudi pravilno izkazovati investicije v državno infrastrukturo, na primer pri Slovenskih železnicah, ali nabavo vojaške opreme iz temeljnih razvojnih programov za vojsko. Skratka, potruditi bi se morala, da bi davkoplačevalci in poslanci vedeli, kje smo. Hkrati vemo, da vlada ni sposobna zagotoviti izvrševanja obveznosti po številnih zakonih. Alibi si za to vsako leto sproti poišče v Zipru oziroma v zakonu o izvrševanju proračuna. Na ta način zelo težko govorimo o realni podobi javnih financ, o dejanskem stanju obveznosti do upravičencev, med njimi so tudi taki, ki so jih prizadele elementarne nesreče. Nedosledna država bo pravzaprav največji prihranek dosegla tako, da ne bo izpolnila obveznosti iz zakonov, ki nalagajo in urejajo izplačila za v naravnih nesrečah prizadete prebivalce. Država bo torej ponovno varčevala pri nesrečnikih. Prav tako ni zanesljivo tudi dejansko stanje javnega dolga. Je pa potrebno opozoriti, da še vedno ni jasno oziroma ni sprejeta politika glede prodaje bank, niti ni znano, če se bo to res zgodilo, niti ni znano, kam se bodo knjižili prihodki teh prodaj, predvsem pa, za kaj se bodo porabili. Nejasna je tudi usoda zavarovalniškega premoženja in izgleda, da se bo zgodila bolj oddaja, kot prodaja. Lahko tudi ugotovimo, da se je vlada legalno s spremembo zakona o igrah na srečo odpovedala ne majhnim prihodkom iz igralnic, ki bi lahko v precejšnji meri prispevali k izravnavi proračunskega neravnovesja. Prav tako je pooblaščenim servisom omogočila enormne zaslužke. Gre za cca 2 milijardi tolarjev letno, ki jih pridobijo samo z lepljenjem nalepk. Vsekakor pa nas zelo skrbi, da ni nikjer izkazana niti višina, niti stanje davčnega dolga, še manj pa njegovo gibanje. Zanima nas trend, ali se davčni dolg znižuje ali stagnira ali narašča, kdo so dolžniki in kaj se z njimi dogaja, predvsem pa, kako se bo država lotila reševanja tega izjemno velikega problema. Ta problem države je za neplačnike poseben privilegij, ki ga učinkovito izkoriščajo, istočasno pa država na osnovi ocen prerazporeja bremena na vestne državljane, male podjetnike in preostale gospodarske družbe. Je pa nekako nelogično, da kljub relativno visoki inflaciji in povišanim stopnjam davka ter pohvalno naraščajoči zaposlenosti in realni rasti plač, ni pravega odziva, niti na strani potrošnje, niti na strani investicij. Podatki o pobranem DDV-ju in trošarinah kažejo precejšnja negativna odstopanja od predvidevanj vlade, še bolj pa bode v oči, da se čedalje večji delež sredstev prebivalstva porablja za hrano, kar le še bolj podkrepljuje ugotovitev, da je resničnost nekoliko drugačna od statističnih povprečij. Iz tega jasno izhaja, da narašča število in delež tistih, ki živijo na meji ali pod pragom revščine in da se vrši koncentracija kapitala in dobrin v relativno majhnem deležu izredno premožnih državljanov, in to delno zaradi uspešno prilagoditve novim tržnim razmeram,še bolj, še bistveno bolj pa zaradi nedelovanja institucij za nadzor trga kapitala in izrabe tranzicijskih učinkov ter priposestvovanja nekdanjega skupnega premoženja. Je pa popolnoma jasno, da ima država od obeh kategorij državljanov približno isto korist. Obe na domačem trgu trošita le za najnujnejše. Bogati, veliko oziroma večino nadstandarda porabijo v tujini, revni pa tako ali tako nimajo kaj dodatno trošiti. Posebno breme proračuna in rebalansa proračuna, predstavljajo plače in pa precej intenzivno zaposlovanje v državni upravi. V zadnjih desetih letih se je število zaposlenih povečalo za skoraj štirikrat, delno zagotovo upravičeno, delno pa je to najverjetneje bolj sestavni del kadrovske politike vladajočih strank, ki jim davkoplačevalci štipendirajo bodoče kadre, kot pa trenutna realna potreba države. Kljub tako velikemu porastu zaposlovanja v državni upravi pa naraščajo tudi stroški pogodbenega dela in avtorskih pogodb. V proračunu in rebalansu proračuna je opaziti odsotnost lokalne in regionalne politike, kar se kaže v naraščanju razlik med mesti in podeželjem. Zato ne moremo govoriti o enakomernem razvoju Slovenije. To neravnovesje sproža migracijske tokove in pritisk na mesta ter povzroča propadanje podeželja. Neustrezna proračunska politika ima za posledico tudi neustrezno prostorsko politiko in za Slovenijo škodljiva prostorska gibanja. Občine, ne pa razne paradržavne institucije, so edina garancija za lokalni in regionalni razvoj, država pa jim, po naši oceni, namenja oziroma zagotavlja premalo sredstev za njihovo delovanje in za izvajanje njihovih obveznosti in predpisanih nalog, sploh pa za investicije in razvojne naloge. Predvsem zaradi pomanjkanja sredstev v občinah ne zaživi tudi povezovanje občin, saj če nimajo za nujne potrebe, ni možnosti niti za povezovanje, še manj pa za združevanje. Precej kaotična je tudi socialna politika. Tako so upravičeni do raznih oblik pomoči in transferjev tudi tisti, ki imajo veliko premičnega in nepremičnega, vendar ""pravilno"", v narekovajih, izkazanega premoženja, zelo malo ali nič pa dobijo tisti, ki so na meji cenzusa ali ga le malenkostno presegajo. Ta množica upravičencev je ponavadi zaposlena v družbah s finančnimi in posledično z razvojnimi problemi in vlada bi morala posebno pozornost nameniti preverjanju in izkazovanju družinskih proračunov, spremeniti kriterije delitve in poskrbeti, da ne bo redno delovno razmerje kazen, ampak dobrina. Radi pa bi opozorili še na en problem, na izvajanje zakona o javnih naročilih. V dosedanji praksi se je vse prepogostokrat dogajalo, da so se naročila izvrševala in oddajala mimo predpisanih postopkov, kar z neposredno oddajo. Zneski ugotovljenih nezakonitosti niso bili ravno majhni, sam način distribucije oddaje naročil pa dopušča zlorabe; je pa opazno, da je vlada precej neenotna v sankcioniranjih nepravilnosti na tem področju. V poslanski skupini smo pripravili nekaj amandmajev, s katerimi želimo, da se v okviru proceduralnih možnosti popravijo nekatere proračunske postavke. Pričakujem, da jih boste tokrat, ko je situacija dokaj čista, le podprli. Hvala lepa."
4,ParlaMint-SI_2019-11-19-SDZ8-Redna-13.u30,SDS,0.54052734375,2019-11-19,0.992518961429596,"Hvala lepa za besedo, predsedujoči. Spoštovani poslanke, poslanci, del Vlade, ki vztrajate z nami! Danes razpravljamo, kot je bilo že rečeno večkrat in kar mora biti tudi jasno vsem državljankam in državljanom, o najpomembnejših dokumentih naše države, in sicer o proračunu za leti 2020 in 2021. Mislim, da je prav, da se nekako vsak poslanec tudi do tega proračuna opredeli, pove svoje mnenje, bodisi z leve, z desne, s sredine, od koderkoli, kajti, to so tako pomembni dokumenti, ki bodo krojili usodo naše države, vseh državljank in državljanov, predvsem tudi občank in občanov. Slišali smo že, da sta to najvišja proračuna doslej, torej, na razpolago nam je največ sredstev doslej, in seveda, ljudje so tudi v velikih pričakovanjih. Z mnogimi ljudmi sem se pogovarjal, veliko hodim po terenu in seveda, ljudi zanima ta dokument. Zanima jih, kako bodo živeli, zanima jih, kaj se bo v državi naredilo, kakšen bo napredek, kako bo napredovalo gospodarstvo, ki polni ta proračun oziroma pobiramo z davki, prispevki in ostalimi zadevami denar. Seveda jih zato tudi zanima, kako smo ta proračun pripravili. Proračun je pripravljen s strani Vlade, vladajoče koalicije, dolžnost opozicije, nas opozicijskih poslancev, pa je, da budno spremljamo, da opozarjamo in da tudi z amandmaji, kjer smatramo, da bi bilo treba nekaj spremeniti, nekaj narediti drugače, boljše, po našem programu, po programu Slovenske demokratske stranke, ki je zelo razvojno naravnan. Seveda se je treba pri razpravi o proračunu nekako obrniti tudi lokalno. Vsak poslanec je bil izvoljen v nekem volilnem okraju oziroma volilni enoti in tam najbolj pozna stvari. Seveda se ti primeri, ki jih po navadi navajamo, zrcalijo po celotni državi. Ti primeri, kako ni dobro, kako bi bilo dobro kaj izboljšati, popraviti, spremeniti, se iz tistega lokalnega območja, kjer poslanec živi, lahko preslikajo na celotno državo. Zato je tudi prav, da se take primere tudi omeni. Moje skromno mnenje pri tem proračunu je čisto osnovno, da je preveč sredstev, preveč denarja namenjeno za mehke projekte; za migrante, ilegalne, njihovo oskrbovanje, za del nevladnih organizacij – pa da ne bo pomote, nimam nič proti nevladnim organizacijam – ampak, ogromno denarja gre za nevladne organizacije. Se pa tukaj sprašujem, kakšna je dodana vrednost določenih nevladnih organizacij, ki po navadi povzročajo, bolj ko ne, mnogo težav tako državi kot lokalni skupnosti in tudi tako, na splošno. Morda bi bilo tudi tukaj enkrat potrebno malo prevetriti, pa tistim nevladnim organizacijam, na primer gasilcem in tako naprej, nameniti znatna sredstva v primerjavi z nekimi organizacijami, ki rastejo kot gobe po dežju, za katere se sprašujem, kakšna je njihova dodana vrednost. Preveč denarja gre tudi za različne študije, raziskave, projekte, ki nikoli ne zaživijo. Ogromno denarja se zmeče za to in na koncu od vsega tega pravzaprav nimamo kaj dosti ali pa nič. Vemo tudi, da je v preteklosti denar odtekal neznano kam ali pa znano kam. Milijarde evrov. Milijarde evrov so šle tudi v bančno luknjo, ker so ta denar dali državljani, zato da so se pokrile nepravilnosti in nečedne stvari, ki bi jih bilo treba v vsakem trenutku obsoditi, raziskati, pa tudi preganjati, ampak na tem se dela mnogo, mnogo premalo. Kup je nekih slamnatih podjetij, kup je nekih poštnih nabiralnikov, kup nekih čudnih, sumljivih transakcij denarja, pa tudi pranja denarja, pa odpisov kreditov in tako naprej. To vsi poznamo, državljanke in državljani so s tem soočeni, ne naredi se pa tu kaj dosti. Kaj hitro se kaznuje državljanko ali državljana, ki je dolžan nekaj evrov, ne kaznuje ali ne preganja se pa ljudi, ki so se jim odpisali milijonski dolgovi. Res je, da smo solidarni v naši državi, da imamo solidarnostni sistem. Da pa imamo tak solidarnostni sistem in ga lahko vzdržujemo, je le z zanesljivim pobiranjem davkov, prispevkov, dohodnin, taks in tako naprej; skratka, kup instrumentov, s katerimi poberemo državljanom denar. Seveda državljani upravičeno pričakujejo, da bodo potem ta sredstva, ki se jih pobere, tudi pravilno razporejena, pravilno uporabljena, da bodo šla sredstva za boljše življenje, kvalitetnejše življenje, za njihovo korist. In ravno to sta ta dva proračuna za leti 2020 in 2021. Kot ste že večinoma vsi poudarili, pa verjetno tudi v nadaljnji razpravi boste in vsi imamo nekako enako mnenje o demografskem skladu, bi se tudi sam tega dotaknil. Demografski sklad, dolgotrajna oskrba, skrb za starejše, za vse to se pri nas mnogo premalo naredi. Vemo, da se v zadnjih desetih letih ni zgradilo nobenega doma za starejše, da se tudi v prihodnje ne namenja nekih znatnih sredstev za to, kar je zelo, zelo slabo. Podeljujejo se sicer koncesije, ampak s tem starejšim povzročamo dražjo dolgotrajno oskrbo. Kot sem že včeraj pri poslanskem vprašanju na seji razpravljal, bom še enkrat povedal – naj se ne zgodi več, da gre občina, ki začuti potrebo po gradnji doma za starejše občane, za varstveno delovni center – se pravi, za invalide –, sama v tako gradnjo in ne dobi pomoči s strani države. To je dobesedno, lahko rečem, kriminalno dejanje. To se je zgodilo tudi v občini Litija, kjer smo 7 milijonov evrov pričakovali, pa nismo dobili niti centa, ne za dom za starejše občane, ki je eden najsodobnejših, najlepših v Sloveniji, niti za opremo, niti na varstveno delovni center, niti za varovana stanovanja, ki smo jih zgradili 17. Torej, občina je sama poskrbela, brez pomoči države, kar je naloga države, smo morali sami poskrbeti za to, da smo to zgradili, da smo napolnili dom in stanovanja – 92 postelj, ljudje so lepo oskrbovani – od države pa ni bilo nobene pomoči! Če je takšen sistem predviden za naprej, se lahko samo bojimo. Po mojem mnenju je mnogo premalo denarja namenjenega tudi za šport,. To je neka aktivnost oziroma neka panoga, ki ljudi razveseljuje, ki jih ohranja zdrave, vitalne. Mislim, da bi morali v državi tu malo bolj razmišljati in več denarja nameniti športu. Večinski delež za šport, predvsem za društva, klube in tako naprej, namenijo občine; spet občine, ki so mnogokrat zelo prikrajšane ali pa vsakič ali vsaka zaradi tega, ker zaradi prenizkih povprečnin, zaradi premajhnih proračunov ne morejo za šport nameniti več denarja, kot bi ga lahko. Se pa vsaka občina po svoje potrudi in pomaga športu, koliko le lahko. Šole, vrtci, opozarjali smo vas že predhodno pri razpravah, pri usklajevanju, pri predstavitvi proračuna, da za gradnjo šol in vrtcev namenimo premalo denarja, 5 milijonov za šole ali pa za vrtce – to je kot kaplja v morje. Bom spet navedel primer, pa seveda vsi pričakujemo pomoč, v Hotiču se 121 let stara podružnična šola podira, je vlažna, razsuta. Otroci hodijo v šolo drugam, šola bo kmalu prazna, namesto da bi bili tam doma. Šolo je nujno potrebno zgraditi in točno vemo, da si od države ne nadejamo nobenih sredstev. Prav tako tudi za vrtce – 5 milijonov za celo državo. Samo v Litiji in v Šmartnem je treba nove vrtce zgraditi – to je 5 milijonov. Dva vrtca, približno 5 milijonov ocenjena vrednost; od države ne bomo dobili verjetno nič, če pa že bomo poskušali kaj napraskati, pa bo to mogoče kakšen evro, ampak s tem si res kaj dosti ne moremo pomagati. Tako bi še enkrat na tem mestu pozval, da dajmo občinam več denarja predvsem preko povprečnine, da bo več razvojnih sredstev, nujno potrebnih sredstev, lahko namenjenih tudi za take investicije, ki so nujno potrebne, kot so šole, vrtci, športne dvorane in tako naprej. Kar se tiče črpanja Evropskih sredstev, samega predvidenega proračuna, same vladne službe za razvoj in kohezijo in tako naprej, mislim, da ni vredno zgubljati besed po vsem tem, kar smo že doživeli, da se redno menjujejo ministri, zadolženi za to področje, da je še vedno precej slabo črpanje, da smo na repu evropskih držav po črpanju evropskih sredstev. Moram reči, da je tudi zelo slabo sodelovanje, čeprav je bilo obljubljeno, da bo boljše, kar se tiče Službe vlade za razvoj in evropsko kohezijsko politiko z občinami, z lokalnimi skupnostmi. Nekatere občine, če boste pogledali statistko, boste videli, da so bile zelo uspešne, druge manj, nekatere nič; nekatere zlobirajo, za druge občine, predvsem mestne občine, se pripravijo taki razpisi, da ni problem dobiti veliko denarja. Premalo pa je suporta, premalo je pomoči, premalo je sugestije Službe vlade za razvoj in evropsko kohezijsko politiko, kako se prijavljati, kakšni naj bodo projekti, kakšni ljudje naj pri tem sodelujejo, izmenjava izkušenj, primeri dobrih praks in tako naprej. Tega manjka in to pogrešam. Seveda vedno govorimo o kmetijstvu, razvoju podeželja. Tudi za področje kmetijstva moram pripomniti, kar se tiče spodbud in ukrepov – mnogo premalo. Vemo, da je to neka panoga, ki nas hrani, ki v bistvu kot kulturna dediščina tudi skrbi za to, da bo Slovenija sploh še obstajala. Zemlje imamo veliko, treba jo je le obdelovati, treba pa je potem tem ljudem tudi pomagati, kajti ti ljudje, ki se trudijo na slovenski zemlji – predvsem mali kmetje, kmetje po hribovskih kmetijah –, morajo hoditi v službo, nekam delati, da lahko to kmetij potem vzdržujejo, kar je sramotno. Prav tako tudi infrastruktura po podeželju marsikje še zelo šepa, še vedno ni urejenih vodovodov, cest, ni interneta pa še marsikaj. Ko se pogovarjamo o tem, kako bi lahko država morda priskočila tudi na pomoč občinam, ki so velike po površini, ki imajo ogromno cest, da bi te ceste modernizirali. Zavedati se moramo, da so danes taki časi, da smo vsi mobilni, vsi imamo avtomobile – pa tudi vožnje s kolesi in skiroji in tako naprej. Kako se boš pa po makadamu, po luknjastih cestah peljal z električnim skirojem ali pa s kolesom? Saj boš vse razbil. Saj je to vsakemu jasno. In ko govorimo, da bi država priskočila na pomoč, takoj naletimo na oviro, ja, država pa ne more sofinancirati lokalnih cest in tako naprej. Pa dajmo potem vsaj večje povprečnine občinam, pa bodo občine potem same te ceste asfaltirale. Ni tukaj samo asfalt pa lepa cesta, gladek asfalt in tako naprej. Tukaj je varnost v cestnem prometu. Vemo, da je veliko prometnih nesreč, veliko tudi drugih nesreč, povezanih s slabo infrastrukturo po državi, če se omejim na lokalna področja. In da bi tukaj država priskočila na pomoč – ne! Vsaj z dvigom povprečnine, pa bi bilo mnogo mnogo lažje! Če se dotaknem poplavnih območij, tudi tukaj je že sam minister za okolje in prostor Zajc na samem začetku, ko se je sploh začelo o proračunu govoriti, da bo tukaj predvidenih manj sredstev, in po eni strani govorimo [[…]]In ravno tisti, ki ste potem odločili, da bo manj sredstev za poplavna območja, za protipoplavno zaščito, za sanacijo, govorite o megalomanskih podnebnim spremembah, o tem, da bo ravnokar konec sveta. Res je, so neurja, so nalivi, vreme se spreminja, ampak tudi v moji mladosti je bilo zelo podobno, ampak ni bilo Facebooka, pa interneta, pa tako naprej, da bi to tako hitro lahko do ljudi prišlo in se vsaka nevihta pojavlja v vsakem trenutku, vsaki sekundi. Ampak da preidem k bistvu. Protipoplavna zaščita je nekaj najpomembnejšega za tiste ljudi, ki živijo ali pa ki živimo ob rekah, ob potokih, ki se spremenijo v hudournike. Ne vem, zakaj je potem treba dajati državi denar za odpravljanje teh posledic, če bi se lahko v preventivo vložilo mnogo več in ne bi bilo takšnih posledic, kot se dogajajo. To bi moralo biti vsakemu razumno in jasno, pa očitno eni tega ne dojamejo. Seveda je pa potem tudi treba čakati mesece, celo leta, da se sanacija opravi, potem ko pride do velike škode. Na Tolstem vrhu na Vačah smo čakali leto in pol, skoraj dve – od države nič. Hidroinženirji, koncesionar, država, ministrstvo, inšpektorji, to se izgovarjajo eden na drugega. Rešitev na dlani – občina, komunala vzame stroje in popravi; odpravi posledice in je zadeva urejena. Žalostno, zelo žalostno. S tem da ima država veliko moč in roko nad vsemi vodotoki: potoki, rekami, priobalnimi pasovi in tako naprej, ampak da bi pa pustila, da bi kdo kaj lahko sam tudi naredil ali pa občina, ljudje, ki tam živijo – seveda, tega pa ne smejo. Od države pa lahko pričakujemo še manj kot doslej, ker je za to predvidenih, žal, manj sredstev. Mislim, da je prav, da na to tudi opozorimo. Vem pa tudi to, da večkrat ko bomo opozorili, večkrat ko bomo to povedali, prej se bo katerega kaj prijelo. To je dejstvo in se bo tudi slej ko prej moralo kaj spremeniti. Degradirana območja - začelo se je končno nekaj delati na tem. Že pri izbiri prvega ministra gospoda Lebna, ko sem postavljal poslanska vprašanja tudi na to temo in jih venomer ponavljal, in tudi nekateri ostali poslanci, ki izhajate z območij, kjer imate take težave, je minister nekako zapopadel in z nekimi ukrepi so se začeli premiki in se stvari tudi premikajo, kar je tudi prav. Ampak še vedno bi lahko rekel, da premalo. Seveda denarja neomejeno ni, da bi sedaj kar govorili, sedaj pa lahko kar naenkrat vse naredimo, kar smo vsa leta, 50, 60, 70 let v bivšem sistemu, nedemokratičnem, kjer nismo skrbeli za naravo, okolje, kjer je lahko vsak delal kot prasica z mehom s čimerkoli je hotel. Seveda smo naredili naravi toliko škode, da je ne bomo popravili v letih, desetletjih ali pa celo stoletju. Da ne govorim o posledicah, ki so trajne, ko je okolje zastrupljeno za desetletja ali pa stoletja naprej. Lahko izrazim zadovoljstvo, da so za projekt sanacije odlagališča Rakovnik v občini Šmartno pri Litiji v proračunu namenjena sredstva, da je minister imel posluh, da ga ima tudi sedanji. Upam, da se bo to kvečjemu nadgrajevalo, ne stagniralo, in da bo ob tem, da je zdaj predvidena sanacija tega degradiranega območja – letos 90, drugo leto 100 tisoč, pa potem milijon – le nek doprinos. Ampak, to bo po mojem še vedno premalo, da bi to kakorkoli s tem denarjem zaprli, da ne bi več onesnaževali okolja, okolice, ljudi, narave, da bo morda le enkrat nekoč nek denar še iz Evrope se našel, če ima Evropa kaj več posluha za to. Vsaj tako je bilo obljubljeno, da se bo to enkrat vse skupaj tudi naložilo in odpeljalo v sežigalnico in da bo tam narava spet takšna, kot je bila. Nekoč so bili tam grajski vrtovi, kjer se je gospoda, ali pa kmetje, ali pa hlapci sprehajali: narava neokrnjena, potoki čisti, notri ribe in tako naprej. Da to svinjarijo Industrije usnja Vrhnika, ki je tam odlagala, končno za vedno pospravimo. Stanovanjska shema, mladi, družine, jamstvena shema [[…]]Veliko govora je, pa polna usta so nas, kako bomo gradili stanovanja za mlade, ampak, še vedno je premalo posluha za to. Predvsem mlade družine potrebujejo neke kotičke, da se lahko zatečejo. Dostikrat bi šli radi od doma, po svoje, pa nimajo kam. Dobro, nekateri so bolje situirani – plačujejo najemnino. Nekateri si tudi s pomočjo staršev, starih staršev gradijo hiše, ampak na splošno je pa na tem področju narejenega mnogo premalo in tudi s tem proračunom ni kakšnih obetov, da bo kaj boljše. V Slovenski demokratski stranki smo pripravili tudi jamstveno shemo, ker vemo, da je problem zaradi Banke Slovenije, ki je s svojimi ukrepi nekako onemogoča, predvsem tudi mladim, ki so najbolj potrebni, da bi lahko vzeli večje kredite, da bi lahko kupili stanovanja ali pa hiše, po drugi strani pa lahko ravno s takšnim obrokom, kot bi lahko odplačevali kredit, plačujejo najemnino. Pa se zato noben nič ne sekira, tukaj pa ni težav – kajne? Lahko plačujejo najemnino, ko bi lahko s tistim denarjem odplačevali obroke in nekoč prišli do svojega lastništva, ko bodo v srednjih zrelih letih, da bi bili na svojem. Tukaj, če se ne bo hitro kaj ukrenilo, naredilo ali pa prekopiralo, kot se včasih rado kaj prekopira kaj dobrega tudi od nas, da se to jamstveno shemo čim prej tudi spravi k življenju. Poskrbimo za mlade, da ne bojo odhajal v tujino! Vemo, da jih ogromno odide in mnogi od njih se tudi nikoli več ne vrnejo. Seveda, grejo na boljše, grejo za boljšim življenjem, boljše pogoje imajo tam, boljše plače, boljše stanovanjske razmere, bolj prijazno okolje in tako naprej, čeprav se dostikrat kdo zoperstavi temu, da je šel nekdo nekam, kjer je boljše, pa rečejo, ali pa mediji pisarijo, ja, poglejte si, koliko je pa stanovanje tam, na Dunaju, koliko je pa v Salzburgu, koliko je pa v Münchnu, malo si poglejte, kakšne so pa cene v trgovinah in tako naprej. Ampak veste, mladi na te finte ne prijemajo in enostavno se obnašajo, kot bi temu rekli, tržno, človeško, naravno in grejo pač za boljšimi pogoji življenja. Odhajajo nam iz Slovenije, kar me zelo zelo žalosti, pa verjetno še koga drugega, da bi pa kakšne otipljive, konkretne ukrepe sprejeli, tudi preko proračunov, pa da bi rekli, zvečer na Odmevih, na televiziji: »Dragi mladi, zdaj smo pa to naredili. Upamo, da ne boste več v takšnem številu odhajal v tujino.» Ampak, tega je zelo malo slišati in žal situacija ostaja, kot je; ljudje, mladi, odhajajo. Če se dotaknem železnice. Ja, nekaj prog se obnavlja, predvsem proti Štajerski. Mi smo vložil tudi amandma za obnovo gorenjske proge od Kranja do Jesenic, ki je v katastrofalnem stanju, v zelo zelo slabem stanju; vemo, koliko let je stara, koliko je bilo vlaganj. Še enkrat bom povedal, mi smo sicer na Odboru za finance potrdili amandma za leto 2020, 60 milijonov, 65 milijonov za 2021 žal ne. In še enkrat je treba povedati, če nismo toliko pametni – upam, da boste našli nekje ta sredstva, obljubljate že, da boste, kljub temu da ta amandma ne bo potrjen tukaj na plenarki, da boste šli v obnovo gorenjske proge. Ni samo gorenjska proga potrebna obnove, saj je tudi dolenjska zelo slaba, pa je tudi proga proti Kamniku slaba, pa je bila nekoč proga na Vrhniko, ki je ni več, kar je zelo zelo žalostno; pa je bila v Planico, pa je tudi ni več. Delali smo s tem – ja, ni da bi človek govoril! In ko se bo koncem leta 2020, v začetku 2021, pol leta obnavljal karavanški tunel, se pravi cev, takrat je idealna priložnost za obnovo gorenjske proge. Idealna priložnost. Tudi župani [[…]]Ker bo pač proga zaprta, tovorni promet bo šel po obvozni poti, potniki se pa lahko vozijo z nadomestnim avtobusnim prevozom iz Kranja do Jesenic, ne bo nobeden nič jezen, ker bodo vedeli, da bodo dobili boljšo progo, tudi večjo varnost ob progi, kar se tiče prehodov čez progo, nadvozi razpadajo ob progi in tako naprej. za vso infrastrukturo, za katero je zadolžena lokalna skupnost ob železniški progi, so se župani vseh gorenjskih občin ob progi zbrali in podpisali tudi pismo, prošnjo, pismo o nameri, prosili državo, da priskoči na pomoč, mi bomo svoj denar namenjali v občinskih proračunih, kar ga so tudi. Papirji, projekti so pripravljeni, projekti za izvedbo in tako naprej. Tudi infrastruktura Slovenskih železnic si neznansko želi obnove te proge in mislim, da je res, da se ne bi slučajno zgodilo, da ne bi v tistem pol leta, ko se bo tunel obnavljal, izkoristili te priložnost in obnovili gorenjsko progo, ker v nasprotnem primeru se je ne bo nikoli. To sem stoprocenten. Kvečjemu se bodo začele dogajati kakšne velike nesreče, ko bodo lomi tirnic, ko se bo marsikaj lahko zgodilo. Mislim, da bi bil res zelo primeren čas, da se potem to tudi v tistem obdobju zapore proge naredi. Kar se tiče železnic le še to. Prihajajo novi vlaki, tokrat Stadlerjevi, tudi dvonadstropni, kar je pohvalno, ampak glede na to, da ves čas govorimo o ekologiji, o trajnosti, mobilnosti, o brezogljični družbi, še vedno premalo denarja vložimo v železnico. Tudi v Novem mestu sem bil na jesenskem forumu nekaj dni nazaj. O železnici smo govorili, pa o sodelovanju s Hrvaško – polno dobrih, lepih besed, spodbudnih, tudi predstavniki ministrstva so bili dol, predstavniki železnic in tako naprej. Ja, sanjamo o nečem, kako bi bilo fino, če bi iz Ljubljane v Karlovec prišli prej kot v štirih urah po dolenjski strani. Če ne bomo vlagali več denarja v to našo železnico, bomo lahko samo govorili pa flancali ljudem, ampak efekta ne bo. Pri železnici samo še to. Sicer sem že to omenil, pa bom še enkrat: država skrbi za subvencijo potniškega prometa na Slovenskih železnicah. Tovorni dela odlično, ima torej dobiček, potniški promet država subvencionira z nekimi sredstvi, mislim, da je okrog 60 milijonov letno, potniški promet Slovenskih železnic imajo pa premalo sredstev, premalo denarja za to, da bi skrbeli predvsem za svojo zgodovinsko vrednost, za nekaj, kar je k nam v Slovenijo prineslo razvoj, napredek. Vemo, da kamorkoli se je pripeljal takrat vlak, kjerkoli se je proga naredila, ob progi so nastajala mesta, so se gradile tovarne, priseljevali so se ljudje, začelo se je življenje. In muzejski vlak, parna vleka na Slovenskih železnicah propada, s tistimi sredstvi, kolikor jih imajo, se pač trudijo in skrbijo za to, vendar je treba povedati, da drugo leto po zanesljivih podatkih, ki sem jih pridobil, muzejskega vlaka v takšni obliki, kot je bil, torej naše dediščine, ne bo več. Vse tri muzejske lokomotive, ki so bile obnovljene, zapadejo v revizijo, denarja za njihovo obnovo ni, tudi vagoni so slabi, približno polovica jih je še voznih. Trudijo se še na železnici, da z dizelsko lokomotivo vlečejo te muzejske vagone, zato da prodajajo svojo destinacijo pač muzejskega vlaka. Tujci se vozijo, ljudi zanima, otroke, sedaj prihajata Miklavž, Božiček, ti vlaki so bili polni otrok. Skratka, če ne bo nekaj več sredstev namenjenih za to, da država tudi pomaga pri tem, kar je, mislim, da dolžnost države je, da ohranjamo takšno dediščino, bo pač vse skupaj propadlo in to me zelo zelo žalosti. Kar se tiče cestne infrastrukture, sem že prej omenil – lokalne ceste, državne ceste – je pač treba povedati, da nekje se je nekaj naredilo, se bo še tudi naredilo; ampak trend modifikacij, modernizacij, prenov, gradenj obvoznic, vseh teh večjih projektov tretje razvojne osi, pa iz Zasavja pa proti Dolenjski, je prepočasen glede na potrebe, kakšne so. Glede na razvoj avtomobilske industrije, modernih avtobusov, potreb po vožnji s kolesi – z električnimi kolesi, z električnimi motorji, dvokolesniki –, če hočemo, peš hoje in tako naprej. Glede na vse to, o čemer stalno govorimo – o brezogljični družbi, o trajnostni mobilnosti pa izdelujemo celostne prometne strategije –, je ta trend izboljšave cestne infrastrukture mnogo prepočasen. Tega se je treba zavedati in ne vem, kdaj bomo čas ujeli, glede na to, da smo v prejšnjih letih, desetletjih zanemarjali to področje. Tudi prepočasi gre vse skupaj. Zelo prepočasi, preveč je nekih birokratskih ovir, preveč je težav, predolgo se čaka na razna dovoljenja, od vodnih soglasij do okoljskih. Ne vem, če se dela neka obveznica v Hotiču pri Litiji, spet en primer iz lokalne skupnosti, pri katerem prosimo, dajmo že enkrat to narediti, ker je tako nevarno pa tako duši promet. Če se dela to 15 let, samo papirje rihta – ja, bog se usmili! Vmes se je naredilo že kar nekaj drugih stvari, ki so prišle na vrsto mnogo kasneje in je bilo vse skupaj kar hitro urejeno. Tukaj mislim, da bi bilo treba malo pohiteti. Kar se tiče javnega sektorja. Za javni sektor denarja je vedno dovolj, vedno več zaposlenih, plače gredo tudi gor, se pa premalo naredi oziroma skoraj nič pri upokojencih, invalidih, vojnih veteranih, tam gremo pa gor za en evro, dva, tri ali pa drugo leto šest evrov, pa take. Sramotno. Sramotno! O pokojninski in zdravstveni blagajni smo prej zelo podrobno slišali kolega Pavšiča, ki je zelo podrobno vse razložil, tako da je lahko vsak popolnoma razumel, kako te stvari potekajo v teh blagajnah. S tem proračunom lahko še rečem, da je premalo skladnega razvoja, predvsem skladnega razvoja samega podeželja. Še vedno res je, da tudi nimamo pokrajin, upam, da do tega čim prej pride, predvsem z vidika skladnega razvoja. Predvsem s tega vidika. Ne se bom dotikal pokrajin, kam kdo kam paše, ampak naredimo te pokrajine take, da bodo za osnovni pomen, za razvoj regij, za razvoj pokrajin, da bo razvoj skladnejši, da bo tam, kjer bo potreba, več denarja, tam, kjer je pa že vse skupaj bolj razvito, pa mnogo manj; ne pa, da imamo Slovenijo razdeljeno na vzhod in na zahod, pa vemo, kakšne težave imamo pri tem, koliko procentov je katero področje kje razvito. Bog ne daj, da se še kaj dosti naprej razpravlja o fiskalnem pravilu, kar se tiče preoblikovanja tega fiskalnega pravila, za katerega je po mojem mnenju in tudi po mnenju Slovenske demokratske stranke prav, da ga imamo, da imamo neko varovalko, neko zavoro, da ne bomo šli spet preko nečesa, česar ne zmoremo. To se mi zdi zelo pomembno, zato mislim, da tu kaj dosti besed ne gre izgubljati. Še to. Prioritete bi morale biti vsekakor, tudi preko razpisov, tudi preko pomoči države, da najprej naredimo tisto, kar je najbolj potrebno, kar je najbolj nujno, potem bomo pa šli na stvari, ki pač niso tako potrebne. Če že imamo nekje asfalt, nekje pa makadam, najprej makadam asfaltirajmo, potem pa obnavljajmo asfalt, ne, da delamo ravno nasprotno. Enako je pri vodovodih, enako je pri elektriki. Še vedno se dogaja, da nekatere družine, kot smo lahko pred kratkim brali, nimajo električnega priključka, nimajo elektrike in ljudje zbirajo tam denar, da bodo elektro distributerju plačali, da se bo tam omrežje potegnilo. Mislim, da v letu 2019 to ne sodi nikamor. Za take stvari, tudi za tisto kmetijo Mahlin v Dragovškem oziroma Širmanskem Hribu pri Litiji – 50 tisoč kmetij je, kjer imajo ljudje željo priti nazaj na kmetije delat, zemljo obdelovati in se truditi z lastnimi rokami, pa so določene kmetije, ki nimajo električne energije, ker so ljudje takrat prekmalu odšli zaradi neumnega sistema v dolino, in zdaj je treba tam potegniti elektriko. Sami si tega ne morejo privoščiti in mislim, da bi morala tu država znatno pomagati; najprej dajmo elektriko v hiše, potem se bomo pa naprej šli z raznoraznimi ne vem kakšnimi digitalizacijami itd. Najprej osnovne stvari naredimo, vodovode, elektriko, kakšen asfalt in tako naprej, potem bomo pa fantazirali, kako bomo ne vem kaj vse delali. Prioritete so zelo važne, prisluhnimo ljudem ali pa območjem, lokalnim skupnostim. Tam, kjer ni osnovnih pogojev za življenje, najprej tam ponaredimo, potem bomo pa nadgrajevali drugje. To se mi zdi zelo pomembno in tudi proračun bi moral biti tako naravnan in narejen, pa potem mogoče tudi mi ali pa jaz ne bi tu opozarjal na te stvari. S tem bi svojo razpravo, svoje mnenje, pogled na ta proračun nekako zaokrožil. Upam, da se bo koga kaj prijelo pa da bi te smernice morda že drugo leto, če bo ta proračun potrjen, pri rebalansu, če bo potreben, upoštevali moja skromna priporočila. Hvala lepa."
4,ParlaMint-SI_2007-11-26-SDZ4-Izredna-31.u22,SDS,0.51220703125,2007-11-26,0.07173782587051392,"Najlepša hvala za besedo, gospod predsednik. Spoštovani predstavniki Vlade, spoštovane poslanke in poslanci! Kadarkoli načrtujemo prihodno delovanje, moramo izhajati iz doseženega stanja, zato bom v uvodu predstavitve stališč Poslanske skupine Slovenske demokratske stranke do predloga proračuna za leto 2008 in leto 2009 najprej opozoril na sicer znane in najpomembnejše pokazatelje, ki pojasnjujejo današnje dobro stanje in gibanja v slovenskih javnih financah in s tem na dosežke v vodenju fiskalne politike in drugih ekonomskih politik te koalicije. To je potrebno storiti in tudi ponoviti zato, ker nekateri predstavniki opozicij nenehno potvarjajo dejanske podatke, čeravno dobro vedo, kateri so ti podatki točni, relevantni in čeravno so strokovnjaki, ekonomisti s tega področja. In kakšni so dosežki države v obdobju, ko ji vlada sedanja koalicija? V zadnjih treh letih se znižuje primanjkljaj državnega proračuna kot tudi celotnega sektorja države, na ravni katerega Evropska unija presoja naše izpolnjevanje kriterijev iz Maastrichta ali Pakta stabilnosti in rasti. Leta 2004 je bil primanjkljaj na ravni celotnega sektorja države 2,3% bruto domačega proizvoda, v letu 2005, to je pa prvo leto te koalicije, se je že pomembno znižal na 1,5 BDP in v letu 2006 na 1,2% BDP. V letošnjem letu, torej v letu 2007, bo po sedanji oceni, ki bo dokaj natančna, glede na to, da se že približujemo koncu leta, znašal primanjkljaj celotnega sektorja države le še nekaj manj kot 0,6% BDP. Kako uspešne so bile prejšnje koalicije in kako uspešna je sedanja, pa se lahko nazorno vidi tudi iz diagrama, ki ga vidite na zaslonih. Prosil bi vas, spoštovane poslanke in poslanci, da si pozorno pogledate te podatke oziroma to sliko, ker očitno ne uspemo večine prepričati s številkami in besedami, mogoče bo k temu kaj zalegla tudi ta slika. Podatki so pripravljeni po ESA-95, tako da ni nikakršnega dvoma v verodostojnost teh podatkov; če so podatki dobri, sprejemljivi za EU, potem mislim, da morajo biti dobri tudi za našo interno uporabo. Vidimo, da se je v letih 2002 do 2004 primanjkljaj gibal nekje v višini 2,5% bruto domačega proizvoda in da je v letu 2004 znašal 2,3%. Ko je nastopila ta koalicija, ta Vlada, se je začel, kot že prej omenjeno, ta primanjkljaj zniževati in se je v prvem letu znižal na 2,5% in bomo v letu 2007 po napovedih prišli celo nekaj malega pod 0,6%, kar je znatno znižanje glede na prejšnje obdobje. Konsolidiran javni dolg sektorja države bo od leta 2004, ko je znašal 27,6% BDP oziroma 7 tisoč 356 milijonov evrov, padel konec tega leta na 25,6% BDP oziroma na 8 tisoč 490 milijonov evrov ali kar za 2 odstotni točki BDP. V nominalnem znesku se sicer javni dolg povečuje, ker se povečuje nominalno tudi BDP, kar pa ni nič narobe, saj se ne povečuje zaradi tekoče porabe, temveč zaradi investicijskih vlaganj. Zadolževanje za namen investicijskih vlaganj je v proračunski teoriji tako imenovano zlato pravilo zadolževanja in ga imajo v svojo zakonodajo vgrajenega tudi take države, kot je, na primer, Velika Britanija, zadolževanje za investicijska vlaganja je v državi dovoljeno, seveda do neke določene višine. Ta vlaganja bodo seveda koristila tudi prihodnjim generacijam, in to je potrebno poudariti. Tudi za prihodnje generacije. Pomembno je, da se javni dolg znižuje kot relativni delež v BDP-ju. S tem merilom, torej relativnim deležem v BDP-ju, meri javni dolg tudi Evropska unija pri izpolnjevanju kriterijev iz Maastrichta. V zvezi z zadolževanjem pa je potrebno opozoriti na nestrokovno in namerno zavajanje Poslanske skupine Zares in Poslanskega kluba LDS v njihovem predlogu oziroma pozivu, naj država v zakonu o izvrševanju proračuna obseg zadolževanja za leto 2008 v višini 1,57 milijarde evrov in v letu 2009 v višini 868,5 milijonov evrov prepolovi. Ta njihovo poziv, mimogrede, je objavljen tudi v enem izmed današnjih poslovnih dnevnikov. In zakaj gre pri tem za zavajanje? Zato, ker gornja meja zadolževanja pomeni bruto zadolževanje, iz katere se odplača zapadli javni dolg preteklih let. Pomembna je namreč le neto višina zadolževanja, to je za financiranje letnega tekočega primanjkljaja. Ta pa se, kot vemo, v letih 2008 in 2009 občutno znižuje na 230 milijonov evrov oziroma na 125 milijonov evrov. Gibanje tega - oziroma ti podatki so razvidni tudi iz grafikona, ki ga imate na zaslonih. Tudi za ta grafikon velja, da je pripravljen po ESA-95, in tudi iz tega grafikona se jasno vidi trend od leta 2005 do 2007, ko je odgovornost za javne finance prevzela ta koalicija. Slovenija bo tako že leta 2007 dosegla ambiciozen srednjeročni cilj - znižati primanjkljaj celotnega sektorja države pod 1% BDP-ja, ki ga je novim državam članicam v letu 2005 določila Evropska unija s ciljem uresničevanja Pakta stabilnosti in rasti. S tem smo ne samo dosegli, ampak celo hkrati presegli zadani cilj v koalicijski pogodbi, to je zmanjšati delež celotne javne poraba BDP za 2% točki. Dejansko bomo že v letu 2007 delež odhodkov v bruto domačem proizvodu znižali za 3% točke, in sicer s 46,5% v letu 2004, na 43,5% BDP. Poudariti pa je treba, da smo proračunski primanjkljaj na ravni države v zadnjih treh letih zmanjšali ob hkratnem zmanjšanju davčnih bremen vsem davkoplačevalcem. V tem obdobju se je namreč zmanjšal tudi delež prihodkov sektorju države v BDP-ju. Leta 2004 so znašali prihodki države v BDP-ju 44,2%, v letu 2006 so se znižali na 43%. Torej za 1,2% točke. To smo dosegli z davčno reformo, ki bo svoje celovite rezultate pokazala šele v letu 2008. Takrat bo tudi obračun davka iz dohodnine oziroma dobička za leto 2007. Zato se bo delež prihodkov sektorja države BDP leta 2008 še nadalje znižal na 42,7% ali za skupaj 1,5% točke glede na leto 2004. Davčno breme bo manjše tudi zaradi znižanja davka na izplačane plače, ki se postopno znižuje in bo leta 2009 v celoti odpravljen. Z znižanjem stopenj dohodnine in njihovo manjšo progresivnostjo so manjši skupni davki od plač. Na podlagi novega Zakona o davku na dohodek bo relativno manjša tudi obdavčitev dobička, ta se znižuje s stopnje 25% postopno na 20%. Pri tem velja opozoriti, da nekateri poslanci opozicije zavajajo, ko navajajo, da se obdavčitev dobička povečuje ali ne zmanjšuje in pri tem kot kazalec za to trditev uporabljajo delež davka od dobička v vseh davčnih proračunskih prihodkih. S spremembo tovrstne obdavčitve je treba meriti s kazalcem deleža davka na dobiček v celotnih prihodkih ali v dobičku podjetij oziroma gospodarstva. Učinki davčne reforme se kažejo v prvih devetih mesecih leta 2007 v zaostajanju rasti javnofinančnih prihodkov za gospodarsko rastjo. Ta koalicija torej ukinja in znižuje davke, kar se doslej v tej državi še ni dogodilo. Vsi ti verodostojni podatki nedvoumno dokazujejo, da Vlada vodi vsa tri leta pravilno in skrbno fiskalno politiko. Fiskalna politika v zadnjih treh letih je skupaj z drugimi ekonomskimi politikami in našo vključitvijo v enoten evropski trg blaga in storitev ter kapitala prispevala doslej k najvišji gospodarski rasti v Sloveniji. Res je, da je bila tudi v svetovnem gospodarstvu v tem obdobju gospodarska rast najvišja po letu 1999, predvsem zaradi razvoja Kitajske, Indije in drugih velikih trgov, toda dejstvo je, da vse države članice Evropske unije niso tako uspešne kot Slovenija. V letu 2006 je bila naša gospodarska rast za 2,7% višja od povprečja Evropske unije. V Evropski monetarni uniji, v kateri je 13 držav, sta imeli od Slovenije hitrejšo oziroma višjo rast samo Irska in Luksemburg. V letu 2005 smo dosegli 4,1% gospodarsko rast, v letu 2006 že 5,7%. V prvem polletju letos je bila gospodarska rast že 6,5% in ta gospodarska rast je posledica vedno večje rasti izvoza kot tudi investicijskih vlaganj, zato lahko zagotovo trdimo, da je vsekakor zdrava. Tudi najnovejši podatki za avgust 2007 kažejo rast domače industrijske proizvodnje in znotraj nje predelovalnih dejavnosti. V primerjavi z lanskim avgustom je bila proizvodnja predelovalnih dejavnosti letos realno višja za 10,6%. Med majem in avgustom letošnjega leta se je tako izvoz blaga povečeval hitreje od uvoza, kar je prispevalo k počasnejši rasti primanjkljaja tekočih transakcij plačilne bilance. Nominalno se ja namreč izvoz avgusta povečal za 25,5%, uvoz pa le za 20,8. Tudi tekoči podatki kažejo zdravo rast gospodarstva. Dejavnik gospodarske rasti torej ni državna poraba, kot skuša prikazati opozicija in posamezni komentatorji tudi v nekaterih poslovnih dnevnikih. Državna poraba je bila leta 2000 merjena kot delež v BDP-ju 19,3% in prav toliko leta 2006, za leto 2007 pa je delež ocenjen nižje, in sicer na 18,8% BDP-ja. Raste pa v Sloveniji v tem obdobju delež potrošnje za investicije, v osnovna sredstva, tako v zasebnem sektorju kot tudi za gradnjo prometne infrastrukture. Investicije v osnovna sredstva v sedanjem obdobju pa bodo podlaga novi gospodarski aktivnosti in s tem tudi gospodarski rasti v naslednjih letih. V obdobju te koalicije se je odprlo skoraj 70 tisoč delovnih mest. Stopnja registrirane brezposelnosti oziroma število registriranih brezposelnih oseb je bilo leta 2004 90 728, julija 2007 pa le še 70 134. To pomeni, da se je v tem obdobju efektivno odprlo več kot 20 tisoč delovnih mest oziroma se je ta brezposelnost znižala za omenjene številke. Zato imamo v tretjem tromesečju tega leta doslej najnižjo stopnjo brezposelnosti, le še 4,6%. Zaradi tega se Slovenija že srečuje s pomanjkanjem delavcev, zlasti v gradbeništvu in v nekaterih drugih predelovalnih dejavnostih, vendar kot ugotavlja UMAR v svojem zadnjem ekonomskem ogledalu, večje povpraševanje po delavcih še ne vpliva na pospešeno rast plač. Mimogrede, povprečna bruto plača je bila v septembru leta 2007 1259 evrov in neto plača 820 evrov. Stopnje gibanja registriranja brezposelnosti vidimo tudi na grafu, če odmislimo tisto prvo obdobje v začetku 90-ih zaradi velikih političnih, družbenih in gospodarskih sprememb, ugotavljamo, da se je to zniževanje gibalo nekako enakomerno. En viden prelom opazimo v letu 2005 in od leta 2005, kot je že bilo prej tudi v številkah pokazano, se ta brezposelnost močno ali pa še bolj pospešeno znižuje. Ugodni poslovni rezultati v gospodarstvu in davčna razbremenitev obdavčitve plač so v gospodarstvu oziroma zasebnem sektorju vplivali na rast plač. V 8 mesecih tega leta so bile po zadnjih podatkih UMAR-ja v zasebnem sektorju bruto plače nominalno za 6,5% višje kot v enakem obdobju lani, zaradi davčnih razbremenitev je bila realna rast neto plač v zasebnem sektorju višja za nekaj več kot 2 odstotni točki. V javnem sektorju je bila nominalna rast bruto plač 5,7%, nominalna rast neto plač pa 7,9%. Neto plače so se zaradi davčne razbremenitve, to je uvedbe višje splošne olajšave pri dohodnini, realno povečale tudi v javnem sektorju. Ob vseh teh dosežkih v obdobju sedanje vladne koalicije pa seveda nismo zadovoljni z relativno visoko rastjo cen v zadnjih treh mesecih tega leta. Toda povedati je treba in tudi nekajkrat ponoviti, da Slovenija ni vstopila v evroobmočje s 1. januarjem 2007 brez inflacije ali z inflacijo 0%, njena inflacija je bila tedaj na ravni 3% in je bila za 1 odstotno točko višja od povprečja v evroobmočju, pa smo kljub temu izpolnili pogoje za vstop v Evropsko monetarno unijo. Ta naša izhodiščno večja inflacija je bila v Evropski uniji oziroma Evropski monetarni uniji znana in pričakovana, saj smo tudi ob vstopu imeli 2,5-krat višjo gospodarsko rast od povprečja Evropske unije. Evropska komisija in Evropska centralna banka zato tudi ne pričakujeta, da bo naša država imela enako inflacijo kot ostalih 12 članic evroobmočja. Vse evropske institucije vedo, da je Slovenija po prevzemu evra vstopila v obdobje tako imenovane konvergence ali izenačevanja cen s cenami teh držav, ki bo trajalo kar nekaj let. Zato Evropska unija priznava Sloveniji višjo inflacijo za tako imenovani Balassa-Samuelsonov kriterij, ki dovoljuje, da ima nova članica evroobmočja za okoli 1 odstotno točko višjo inflacijo od tiste, ki jo na splošno določajo kriteriji iz Maastrichta. Problem je, če z domačo inflacijo presežemo tudi ta kriterij, in to se je pri nas tudi dejansko zgodilo. Povprečna slovenska inflacija je bila v 9 mesecih letos 2,8%, medletna inflacija pa 3,5%. Po oktobrskih podatkih je bila povprečna inflacija 4,2% in medletna 5,1%. Bi pa rad izrazil svoje nestrinjanje s tem, kar je javno poslanec Milan Martin Cvikl izjavljal prejšnji teden v času poteka izredne seje o zaupnici Vladi in je na televiziji povsem lažno navajal, da je sedanja inflacija dvakrat višja od stopnje gospodarske rasti. To seveda ne drži, takih dezinformacij oziroma nestrokovnih izjav si poslanec, po izobrazbi ekonomist, ne bi smel privoščiti. Z inflacijo namreč merimo stopnjo nominalne rasti cen, stopnja gospodarske rasti pa je izražena realno, ob tem je bila inflacija 5,1% realno, gospodarska rast pa 6,5%, torej je gospodarska rast višja. Je pa res, da je pa nominalna gospodarska rast 11,6%. Ekonomist se prav gotovo nič ne sramuje svojega neznanja, ki ga izpričuje verjetno samo zato, da bi pridobival pri nepodučenih politične točke. Podobno relativno povečanje inflaciji septembra, oktobra tega leta je zabeležilo tudi evroobmočje. Tako je v.d. direktorja UMAR-ja na sobotni seji Odbora za finance in monetarno politiko pojasnil, da je bila povprečna inflacija evroobmočja septembra 1,9% in v oktobru je porasla na 2,6% oziroma za 45%. Slovenska inflacija pa je bila septembra v višini 3,5% in je porasla v oktobru na 5,1% oziroma za 55% oziroma za 10 odstotnih točk več kot na evrobomočju. To dejstvo pove, da imata evropska inflacija in slovenska inflacija iste vzroke. Glavna dejavnika domače inflacije sta rast cen nafte in rast cen hrane na svetovnih trgih, ki se je prenesla na evropski in tudi na naš trg. Cene hrane so se v Sloveniji na medletni ravni oktobra povišale kar za 12,3% in k skupni inflaciji prispevale skoraj polovico. Drug pomemben dejavnik naše inflacije je ras cen naftnih derivatov na svetovnih trgih. Vemo, da se tam cena sodčka nafte bliža že 100 dolarjem. Ker ima poraba hrane in goriv v košarici povprečnega slovenskega državljana višjo utež oziroma ponder zaradi nižjih skupnih dohodkov kot v državah z višjim BDP in dohodkom na prebivalca, je pri nas vpliv povečanja cen hrane in goriv na skupno inflacijo sorazmerno večji in potrošnike z nižjimi dohodki povečanje cen hrane tudi relativno bolj prizadene. Za sedanjo relativno višjo inflacijo zato ni kriva Vlada Republike Slovenije. Vlada je nasprotno v skladu s pristojnostmi pomembno prispevala k uravnavanju inflacije z zniževanjem trošarin, z nadzorom nad reguliranimi cenami, ki so rasle manj od tržnih, in s preudarno proračunsko politiko. Kot primer lahko navedemo trošarino za gorivo, ki jo je Vlada znižala na minimalno možno stopnjo, ki je še sprejemljiva oziroma ki jo dovoljuje tudi EU. Pri inflaciji pa je prav gotovo prispevala tudi višja gospodarska rast, od katere ima korist celotna družba. Znano je, da je relativno visoko inflacijo imela na primer tudi Irska kot ena izmed najbolj hitro se razvijajočih držav članic EU. Vendar irska vlada zato ni umetno zaustavila gospodarske rasti - po mnenju nekaterih opozicijskih poslancev naj bi v Sloveniji gradnjo cest upočasnili, ker naj bi povzročala tako imenovano ""pregrevanje gospodarstva"". Slovenija žal nima nemških cest in železnic. Tudi nismo na takšni stopnji razvoja in si kljub visoki gospodarski rasti ne moremo privoščiti proračunskega presežka. Zaostanek v razvoju, ki se je nabiral v dolgih letih, je potrebno postopno zniževati in postopno znižujemo tudi primanjkljaj. Po drugi strani pa Slovenija potrebuje sodobno prometno infrastrukturo, da si bo zagotovila enakomeren in čim bolj skladen regionalni razvoj, sedanji in prihodnji. Prometna infrastruktura, ki jo gradi sedanja generacija, bo služila tudi prihodnjim. Zato z vidika proračunskega načela medgeneracijske poštenosti ni nič narobe, če posojila za financiranje prometne infrastrukture plačujejo tudi prihodnje generacije. Ta boljša prometna infrastruktura pa bo prav gotovo zagotovila nadaljnjo gospodarsko rast, razvoj in blaginjo tudi za prihodnje generacije. V Poslanski skupini Slovenske demokratske stranke pa smo zaskrbljeni nad neupravičenim dejavnikom rasti cen hrane v naši državi, to je nad rastjo cen, ki jo po našem prepričanju neupravičeno povzročajo trije trgovci, ki obvladujejo 80% slovenskega trga, to so Mercator, Tuš in Spar. V zadnjih dnevih je bilo v javnosti slišati, da so pritiski na dobavitelje oziroma proizvajalce s strani treh trgovskih verig že nevzdržni. Ni nujno, da se ti trije trgovci med sabo formalno dogovarjajo o povišanju marž hrane, gre za problem tihega dogovora, dogovora s posnemanjem tako, da največji trgovec zviša ceno, ostala dva in potem še ostali manjši trgovci pa mu sledijo. Problemi visokih cen hrane pa v Sloveniji očitno izhajajo tudi iz nezadostne konkurenčnosti živilskopredelovalne industrije kot tudi iz njene prevelike tudi kapitalske povezanosti s trgovino. Družbeno neodgovorno je ravnanje velikih trgovcev in živilskopridelovalnih podjetij, ko dobičke kujejo tudi z neupravičenim višanjem cen kruha kot osnovnega živila. V to smo se lahko prepričali v zadnji oddaji TV Slovenija v Tarči, v kateri smo lahko videli, kako se dogovarjata in nepregledno oblikujeta cena kruha Mercator in Žito. Veliko lahko pri nadaljnjem zaustavljanju cen hrane naredimo tudi sami potrošniki, če ne bomo pripravljeni plačati oziroma kupovati blaga z neupravičeno povišanimi cenami. Na to nas tudi opozarja Zveza potrošnikov Slovenije. Poslanci Poslanske skupine Slovenske demokratske stranke pričakujemo, da bo Vlada Republike Slovenije znala poiskati najboljše rešitve za preprečitev posledic usklajenega delovanja trgovcev tudi s pomočjo tujih izkušenj in tujih strokovnjakov, če bo potrebno. Urad za varstvo konkurence bo s spremembo zakonodaje in kadrovsko usposobitvijo moral delovati hitreje in predvsem učinkoviteje. To od tega urada pričakujemo že ob napovedanemu skorajšnjemu dvigu cen elektrike. Spoštovane poslanke, spoštovani poslanci in vsi, ki nas spremljate, Proračuna Republike Slovenije za leti 2008 in 2009 sta načrtovana izhajajoč iz dobrih dosežkov triletnega razvoja sedanje koalicije. Če pogledamo proračun 2008. Glede tega proračuna je največja opozicijska stranka Socialnih demokratov pozvala koalicijo, naj ne sprejemamo sprememb proračuna za leto 2008 in naj torej ostanemo pri že sprejetem proračunu. Zato bom v imenu poslanske skupine pojasnil zlasti tisto stališče do proračuna, ki se nanaša na njegove spremembe. Zakaj torej v poslanski skupini podpiramo predlog rebalansa proračuna? Podpiramo ga zato, ker bo na podlagi sprememb prvotno načrtovani primanjkljaj državnega proračuna za leto 2008 v višini 307 milijonov evrov znižan na 230 milijonov evrov in bo znižan s prvotnih 0,9 BDP-ja na 0,6% BDP-ja. Torej, na raven, ki bo dosežena tudi z realizacijo proračuna za leto 2007. In upamo tudi, da bo naše pojasnilo slišal tudi predsednik Socialnih demokratov Borut Pahor ki je nedavno pojasnjeval, da njegova stranka nasprotuje spremembam proračuna za leto 2008, ker se s temi spremembami veča primanjkljaj, kar je popolnoma napačno. Primanjkljaj se v resnici zmanjšuje. Res je, da se s spremembami povečuje nominalni skupni znesek prihodkov in odhodkov za leto 2008, za 5% glede na sprejeti proračun 2008. Toda skupno povečanje prihodkov državnega proračuna za 496 milijonov evrov in skupno povečanje odhodkov za 420 milijonov evrov zahtevajo sedanje razvojne potrebe in hkrati načrtovana rast BDP v letu 2008. Rast BDP za leto 2008 je načrtovana dokaj konzervativno. UMAR je realno gospodarsko rast za leto 2008 ocenil na 4,6, medtem ko bo letošnja rast po njegovi oceni 5,8% in bo glede na sedanja gospodarska gibanja zagotovo dosežena ali celo višja. Po oceni gospodarske rasti za leto 2008 v višini 4,6% je UMAR upošteval oktobrsko napoved Mednarodnega denarnega sklada in Evropske unije glede svetovne gospodarske rasti za 2008, ki je 4,8, medtem ko je letošnja svetovna gospodarska rast napovedana v višini 5,2%. V letu 2007 bo Slovenija imela dejansko za najmanj 0,4% višjo gospodarsko rast od svetovne, vendar je UMAR za leto 2008 napovedal slovensko gospodarsko rast obratno, za 0,2 nižjo od svetovne. Zato je ocena, na kateri temeljijo predlagane spremembe proračuna za leto 2008, konzervativna. Če pogledamo prihodke in očitek, da je načrtovanje prihodkov v spremenjenem proračunu za leto 2008 nerealno, ker je med njimi za 193 milijonov evrov povečan obseg prihodkov iz naslova koriščenja sredstev iz evropskih skladov in je neprimeren. Vendar pa Slovenija mora nekaj storiti, nekaj in vse potrebno in usmeriti ves napor v to, da bo čim prej porabila sredstva, ki jih ima na razpolago v evropskem proračunu, v finančni perspektivi do leta 2013. Kar se tiče odhodkov, pa lahko v naši poslanski skupini ugotovimo naslednje. Izkazane povečanje sredstev za blaga in storitve v višini 145,5 milijona evrov ali za 17,2% je na prvi pogled visoko, toda ko upoštevamo, da je kar 105 milijonov evrov od tega povečanja izkazano zaradi organizacijskih sprememb glede financiranja in vzdrževanja železniške infrastrukture, ki je bilo pred tem evidentirano izven državnega proračuna, v drugi državni enoti, to je v agenciji, vidimo, da teh 105 milijonov evrov ne pomeni dejanskega povečanja odhodkov sektorja države po ESA 1995. Ostalo povečanje odhodkov iz naslova blaga in storitev za skupaj 40 milijonov evrov se nanaša večinoma na enkratne in upravičene izdatke za financiranje potreb predsedovanja EU, za ureditev južne in schengenske meje ter za razvoj E-uprave. Izkazano povečanje sredstev za nakup in gradnjo osnovnih sredstev za 242 milijonov oziroma za 60% je prav tako v največjem obsegu posledica tehničnih sprememb v izkazovanju financiranja obnove železniške infrastrukture, to je prenosa z agencije na Ministrstvo za promet. Povečanje sredstev za investicije in investicijskih transferji podjetjem za 82,7% milijonov evrov je povezano z načrtovanjem, povečanjem, koriščenju sredstev iz skladov EU. Načrtovano povečanje sredstev za plače za 5,5% je posledica potrebe zagotovitve višjih pravic porabe za izvedbo projekta zmanjšanja sodnih zaostankov, za uveljavitev Zakona o Slovenski vojski in za začetek odpravljanja plačnih nesorazmerij v javnem sektorju. Programsko področje zunanje politike in mednarodno pomoč bo dobilo za 26% več sredstev predvsem zaradi potreb predsedovanja Evropske unije in povečanja mednarodnega sodelovanja in konzularnega delovanja. Programsko področje administrativne službe in javne storitve bo dobilo 17% več, za štiri glavne programe: odprava plačnih nesorazmerij, informatizacije uprave, gospodarjenje z nepremičninami in kot že prej enkrat omenjeno, predsedovanje Evropski uniji. Na področju lokalne samouprave, je sicer tehnično, formalno zmanjšanje sredstev za 101 milijon evrov, vendar gre za prenos na druge proračunske programe, na katerih je izkazano financiranje iz evropskih skladov. Na programu področje notranjih zadev in varnosti se sredstva povečujejo za 20 milijonov evrov ali 3% predvsem zaradi urejanja južne meje. Na področju pravosodja, se sredstva povečujejo za 13,4 milijone evrov ali za 6% sodni veji oblasti s ciljem hitrejšega odpravljanja sodnih zaostankov. Na programskem področju kmetijstvo, gospodarstvo in ribištvo se sredstva povečujejo za 25%, s čimer so zagotovljena dodatna sredstva za izvajanje ukrepov programa razvoja podeželja ter sredstva za neposredna plačila v kmetijstvu v obdobje nove finančne perspektive. Na področju prometne infrastrukture se sredstva povečujejo za 40%, pri čemer je povečanje predvsem posledica že prej omenjenih organizacijskih sprememb financiranja železniške infrastrukture. In na programskem področju gospodarstvo se sredstva povečujejo za 32 milijonov evrov ali 23% in bo tako na tem proračunskem področju namenjeno 177 milijonov evrov za pospeševanje podjetniških aktivnosti in pospeševanju ter promocijo turizma. Na področju varovanja okolja se sredstva zmanjšujejo za 67 milijonov evrov zaradi spremembe ureditve sofinanciranja okoljske komunalne strukture, in sicer gre za vrnitev na sistem, ki je veljal do 1.1.2007. Na programskem področju zdravstvenega varstva je 10 milijonov evrov več ali 13% namenjeno investicijam v zdravstvo. Na področju kulture, šolstva, nevladnih organizacij je zagotovljenih 8,1% več sredstev. Sredstva se povečujejo predvsem za potrebe ohranjanja kulturne dediščine, ter za investicije v kulturo, kot so SNG Opera, Moderna galerija, Metelkova in tako naprej. Na področju izobraževanja se sredstva prav tako povečujejo in bo skupno namenjeno v letu 2008, 17,6% vseh proračunskih odhodkov. Na področju socialnega varstva se sredstva povečujejo za 6,3%, povečanje je potrebno predvsem za izplačilo starševskih nadomestil, izhajajoč iz potreb realizacije leta 2007. V poslanski skupini Slovenske demokratske stranke bomo spremembe proračuna za leto 2008 podprli, ker menimo, da so utemeljene. Ker pa hkrati vemo, da z večjo gospodarnostjo in učinkovitostjo poslovanja vedno mogoče tudi kaj privarčevati, pričakujemo, da si bodo ministrstva in drugi neposredni in posredni proračunski porabniki prizadevali za dodatno varčevanje in s tem tudi za nadaljnje dejansko zmanjševanje skupne javne porabe. In če na kratko pogledam še proračun za leto 2009, dopolnjen predlog, je pripravljen na podlagi zadnjih makroekonomskih izhodišč proračunskega memoranduma za leti 2008 in 2009. Realna rast družbenega proizvoda ali gospodarstva je načrtovana za leto 2009 v višini 4,3%. Na tej podlagi v proračunu za leto 2009 je načrtovanih skoraj 9 milijard prihodkov in 9,1 milijard odhodkov. Prihodki proračuna za leto 2009 se tako v primerjavi s predlogom sprememb proračuna za 2008 znižujejo za 0,6% točke BDP, medtem pa se proračunski odhodki znižujejo za 1% točko BDP-ja. Primanjkljaj proračuna za leto 2009 je načrtovan samo v višini 125 milijonov evrov ali v višini 0,3% BDP-ja, kar pomeni, da je načrtovan za 50% nižje, kot je to predvideno v rebalansu za leto 2008. Tudi konsolidirani javnofinančni primanjkljaj celotne države bo predvidoma v letu 2009 znašal 125 milijonov evrov oziroma 0,3% BDP-ja. Kar se tiče prihodkov, za leto 2009 je glede na leto 2008 načrtovana porast v višini 4,1%, na približno taki ravni rasti so načrtovani tudi skupni davčni prihodki. Že danes pa je jasno, da bodo drugo leto potrebne spremembe v načrtu davčnih prihodkov zaradi uresničitve odločbe Ustavnega sodišča na področju urejanja, financiranja lokalne samouprave. Rast skupnih odhodkov je v letu 2009, glede na leto 2008 načrtovana v višini 2,8%, torej pomembno nižje od rasti prihodkov in nižje od rasti BDP-ja. Zato je proračun za leto 2009 pripravljen varčevalno. Znotraj teh skupnih odhodkov oziroma porabe je pomembno povečanje odhodkov načrtovano za programsko področje znanost in razvoj v skupnem znesku 313 milijonov evrov, kar je 18,9% več glede na leto 2008. Delež teh izdatkov bo znašal 0,81% BDP, na ta način bo ta koalicija sredstva za znanost in tehnološki razvoj v primerjavi z letom 2004 povečala kar za 91%. Za izobraževanje bo za leto 2009 namenjenih glede na leto 2008 4,6% več sredstev. Proračunski odhodki za zaposlovanje in brezposelnost so v letu 2009 načrtovani sicer za 4 odstotne točke nižje kot v letu 2008, vendar ne zato, ker bi na tem področju varčevali, temveč zato, ker se zaradi zniževanja stopnje brezposelnosti znižujejo tudi tovrstne potrebe. Za programe socialnega varstva bo v letu 2009 namenjenih za 1% več sredstev, kar pa vsekakor ne pomeni relativnega zmanjšanja sedanjih pravic za socialno ogrožene. Manjše povečanje od povprečja je predvideno zaradi zmanjšanja števila oseb, potrebnih takih pomoči. Navidezno znižanje odhodkov je predvideno za leto 2009 glede na leto 2008 na programskem področju lokalne samouprave, vendar samo zaradi tehnično spremenjenega načina izkazovanja porabe za prometno infrastrukturo, stanovanjsko gradnjo, varovanje okolja na lokalni ravni, sredstva sicer ostanejo občinam, vendar so izkazana na programih, ki izražajo namen oziroma vsebino porabe. Za programsko področje kmetijstvo, gozdarstvo in prehrano ostajajo proračunska sredstva za leto 2009 na skoraj enaki ravni kot leta 2008, saj so v letu 2008 temu področju dodeljena skladno z enotno kmetijsko politiko članic EU relativno visoka sredstva. V letu 2009 se odhodki glede na leto 2008 znižajo na področju notranjih zadev zaradi zaključenih investicij in naložb v južno mejo. Glede na vse navedeno v poslanski skupini menimo, da je proračun za leto 2009 načrtovan skladno z realnimi možnostmi ter varčevalno in razvojno, zato ga bomo sprejeli. Torej, še enkrat, v Poslanski skupini Slovenske demokratske stranke bomo podprli rebalans proračuna za leto 2008 in proračun za leto 2009, kljub nekaterim kritikam, kljub nekaterim črnogledim napovedim, ki so bile izražene, ampak tega smo že vajeni. Nič od tistega, kar je bilo napovedano, se ni uresničilo, ni bilo treba dvigniti DDV, ni se zrušila pokojninska blagajna, ko smo začeli pokojnine usklajevati z rastjo plač, pa še mnoge druge črnoglede napovedi se niso uresničile. Zato mislimo, da ta proračun, tak kot je, zagotavlja stabilno delovanje države v naslednjih dveh letih, zato, kot že rečeno, ga bomo podprli. Hvala lepa."
4,ParlaMint-SI_2013-12-20-SDZ6-Izredna-52.u50,SDS,-1.0,2013-12-20,0.10623561590909958,"Hvala lepa, gospa predsedujoča. Kolegice in kolegi! Danes govorimo o katastrofalnih posledicah davčnega brezna – kajti to ni luknja, to ni jama, to je brezno – s katerim smo soočeni v državi in ima drastične posledice za prihodnost naših bodočih generacij pa tudi za nas same. Danes poslušamo vidim, da je to naučeno - frazo, da je to izguba časa, čeprav ste v torek vsi govorili, ko smo predlagali drugačno, poglobljeno razpravo, da boste v petek poglobljeno diskutirali, danes je pa izguba časa. Naučeno je tudi, ""krivci bodo kaznovani"" in tako naprej. Ne, gospe in gospodje, vi ste politični nasledniki tistih, ki so bili večno specialisti za brezna. Takoj po vojni so jih polnili z deset tisočimi nedolžnimi ljudmi, v novejšem obdobju pa ste jih večinsko napolnili z ukradenim denarjem. Vaši politični sobrati. Jaz ne rečem, da ne tudi iz drugega pola, kajti so bili ljudje zraven. Kot pravim, ti, ki znajo državni denar ropati, se vohajo. Vse doslej se v samostojni Sloveniji vohajo in takoj izplavajo na površino, vendar je razmerje med njimi najmanj 80 % proti 20 % v korist levice. Levica se še dandanes napaja iz tega denarja tudi v politične namene, za financiranje strank in zato tako krčevito branite debato o tem in govorite, da je to izguba časa in brez veze. Gospe in gospodje, do današnje točke brez vaših prizadevanj ne bi prišli. In jaz sem govoril enako o bankah, o netransparentnosti, v času Janševe vlade, katerekoli vlade, kajti toliko občutka pa imam, da sem že takrat videl kaj se dogaja. Kako so ti ljudje, ki se vohajo, sodelovali pri ropanju države. In dr. Vehovar je že pred par leti, v času Pahorjeve vlade, dejal, da je to zločin, kar se v bankah dogaja. Pa niste reagirali takrat, ko ste imeli oblast. In gospe in gospodje, trudite se še kar naprej zavajati ljudstvo, na vse načine. Danes je to izguba časa, nepotrebna govorica. Če enega osvestimo, kaj se je zgodilo, ni izguba časa. In jaz sem prepričan, da vedno več Slovenk in Slovencev sledi temu in zahteva odgovornost in bodo te krivce poiskali, četudi ste še toliko za to, da se jih zaščiti. Kajti, niste začeli o prevelikih ribah. Glejte, gospod Zdenko Roter, ki je bil visoki funkcionar Udbe v celem obdobju, potem pa član kabineta bivšega predsednika gospoda Kučana, eden najbolj vplivnih, je v intervjuju povedal, da je ta denar zunaj in da se po malem vrača. Če človek iz osebnega štaba gospoda Kučana ve, da je denar zunaj, potem mu jaz verjamem. In to sprenevedanje sem opazil tudi sinoči, ko je gospa Maša Kociper dejala, da smo že nekaj časa soočeni z gospodarsko rastjo. Jaz sem zanalašč vtipkal Umar in seveda za letošnje leto poroča o minus 2,4 odstotnem padcu gospodarske rasti, ona pa je govorila o 1,6 % gospodarski rasti in zavajala ljudi pred pričami in pred vsem. Morda se bodo danes izgovarjali, kot se je izgovarjal gospod Golubovič na predsednico vlade, da je popolna začetnica v politiki, kar je sicer resnica. Tako je izjavil. Ampak to je neodgovornost, za vodenje države postaviti popolnega začetnika. Hkrati pa se gospa predsednica vlade dela popolno začetnico, ko odgovarja na finančna vprašanja poslancem in poslankam. Tudi v ponedeljek je bilo tako. Ni znala odgovoriti na eno konkretno vprašanje, delala se je popolno začetnico, čeprav jaz vem, da pri finančnih zadevah ni popolna začetnica. Na tistem področju, kjer je bila poleg pri odločitvah že več let, se dela popolno začetnico. In vi propagirate to popolno začetništvo tu, gospod Golubović, v imenu poslanske skupine. Gospa Alenka Bratušek je poznavalka razmer v bankah, ker je bila nadzornica Nove Kreditne banke in preberite si še enkrat zapisnik, kako se je borila proti odpisom in podeljevanju kreditov drugim članom nadzornega sveta. In pravilo je, da roka roko umije, če ne spregovorijo ničesar o tem. In še vedno si umivate roke pred odgovornostjo in politično navodilo je vsekakor zaščititi večje ribe, zaščititi zloglasne forume in njihove člane, da ne bo resnica o tem, kako je bilo narejeno in povzročeno bančno brezno, prišla na dan. Hvala lepa."
4,ParlaMint-SI_2019-10-17-SDZ8-Izredna-27.u140,SDS,-1.0,2019-10-17,0.03340945020318031,"Hvala za besedo. Le dve minuti imam. Dolgotrajna oskrba. Težka problematika, voda nam teče v grlo, to vsi vemo, čutimo. Treba se je zavedati, da imamo problem že od nekdaj, kmalu po drugi svetovni vojni smo to področje popolnoma zanemarili. Nafilali smo gradove, v katerih se tako radi nekateri sprehajamo, namesto da bi delali prave sodobne domove, tako kot v tujini, primer sta Avstrija, Italija, in bi bilo tudi pri nas vse drugače. 74 milijonov evrov, predvidenih za neke študije in raziskave, nam je namenila Evropa, dobra Evropa, glede na to, da je 5 milijard evrov izginilo v bančni luknji, še danes odhajajo milijoni bog ve kam, dajemo za vse živo, samo za tisto ne, kar bi morali. Penzije so nizke, plače so nizke. V Litiji smo delali dom za starejše sami. Lokalna skupnost ga je financirala, država ni priskočila na pomoč, 12 milijonov evrov je stal. Prosili smo na vse mile viže, pa država ni hotela slišati, tako da smo morali sami poskrbeti za dom za starejše občane in za varstveno delovni center. Čakalne vrste imamo v domovih za starejše, v zdravstvenih domovih, v bolnicah, pred centri za socialno delo, pred državnimi mejami, včasih, v tistem opevanem sistemu, smo jih imeli pa še na črpalkah in v trgovinah. Tako da jaz mislim, da je zadnji čas, da se streznimo in da začnemo normalno razmišljati in da vsi tisti, ki so vas polna usta tega, zakaj še ni, začnete delati, da bo. Vemo, da je bil problem prejšnji sistem, zdaj imamo drugega, denar je, dajmo z njim delati racionalno in se dajmo posvetiti tudi starejši populaciji. Tudi mi se staramo, slej ko prej bomo tudi mi na vrsti, da bomo morali iti v takšne domove. In če ne bomo res nečesa resnega takoj naredili in podprli danes tega našega predloga, o katerem smo cel dan razpravljali, potem nismo naredili popolnoma nič. Hvala lepa."
4,ParlaMint-SI_2015-11-18-SDZ7-Redna-13.u195,SDS,-1.0,2015-11-18,0.9914173483848572,"Spoštovani! Seveda nasprotujem in bom glasovala proti temu proračunu. Zakaj? Ta proračun je pravzaprav en kup pometanih številk brez repa in glave. Vlada z njim dokazuje, da pravzaprav sploh ne ve, kaj bi želela in kam pelje to državo. Gre za to, da bomo z njim zgubili dve pomembni leti in da se v državi praktično ne bomo primaknili nikamor. Popolnoma neinvesticijsko naravnan proračun v času, ko bi država v ta segment morala usmerjati največ energije in sredstev. Finančni minister tudi ne ve, kje bo dobil sredstva. Ob tem ko je bil podpisan sporazum s sindikati v javnem sektorju, je bilo iz njegovih ust slišati, da bo ta denar treba zagotoviti nekje drugje v javnem sektorju. Sprašujem se, če ga bo morda ponovno vzel kar policistom in slovenskim vojakom. Po drugi strani je finančni minister obljubljal, da bo to proračun, ki bo usmerjen k varnostni politiki. Kakšna velika laž! Leta 2017 sredstva za policiste celo zmanjšujemo in ne povečujemo. Ta, ki pa smo jim jih dali, pa so tista nujna sredstva, ki bi jih morali dobiti v tej državi v vsakem primeru, ne glede na to, da danes živimo v večjem tveganju in je naša skupna varnost ogrožena. Skratka, ta proračun ni za podpreti in vsi tisti, ki boste pritisnili na gumb v podporo temu proračunu, oprostite, ampak jaz menim, da pravzaprav sploh ne veste, kaj dobro počnete. Dejstvo je, da ta država potrebuje mnogo več naporov za varnost in za to, da bodo državljani v tej državi končno zopet živeli v neki normalni družbi."
4,ParlaMint-SI_2010-04-07-SDZ5-Izredna-22.u60,SD,0.8720703125,2010-04-07,0.021883424371480942,"Hvala za besedo, gospod podpredsednik. Spoštovani zbor! Mislim, da je prav, da se nekdanjemu ministru za zdravje Borutu Miklavčiču še enkrat zahvalimo za njegovo delo v tako zahtevnem resorju. Kot je sam dejal, je bilo njegovo vodilo narediti takšno zdravstvo in zdravstveno reformo, ki bo na daljši rok omogočila finančno stabilnost zdravstvene blagajne ter zdravstvenega sistema kot celote. S tem se lahko samo strinjam in verjamem, da bo to tudi eno izmed ključni vodil novega ministra dr. Dorjana Marušiča. Konec koncev sta Vlada in ministrstvo v letu 2009 finančno sanirala skoraj vse bolnišnice v Sloveniji. Ker nisem član matičnega Odbora za zdravje sem prejšnji teden še s toliko večjim zanimanjem prisluhnil predstavitvi kandidata za ministra dr. Dorjana Marušiča v Poslanski skupini Socialnih demokratov. Lahko rečem, da me je ministrski kandidat prepričal tako, kot je na včerajšnji predstavitvi prepričal večino članic in članov državnozborskega Odbora za zdravstvo. Glede na dosedanje izkušnje dr. Dorjana Marušiča bo lahko takoj prevzel aktivno vodenje ministrstva, saj je dejstvo, da je bil dvakrat že državni sekretar, njegova prednost in ne slabost. Prav zaradi tega je tudi pomembno, da čim prej imenujemo tudi ministra za kmetijstvo, gozdarstvo in prehrano, da bo Vlada ponovno v celoti zasedena. Vlada in Državni zbor sta februarja sprejela slovensko izhodno strategijo za obdobje 2010 do 2013, zato je naša prioritetna naloga, da jo čim prej v praksi tudi uresničimo. Sestavni del te strategije je tudi zdravstvena reforma. Ob teh sistemskih spremembah pa bi rad opozoril še na nekatera odprta vprašanja, ki terjajo dobre odgovore oziroma rešitve. Že lansko leto sem ob pregledovanju razvojnih programov, kjer so navedene investicije v slovenske bolnišnice, opozoril na nerazumljivo dolga obdobja od začetka do zaključka posamezne investicije. Naj jih za primer nekaj navedem. Nevrološka klinika, začetek investicij 1996, konec 2013, ORL klinika, začetek 1996, konec 2009, Onkološki inštitut ravno tako začetek investicij 1996, konec 2009, Pediatrična bolnišnica, začetek 1996, konec 2015, jeseniška bolnišnica, začetek 1999 konec 2015, Psihiatrična bolnišnica Idrija, začetek investicije 1998, konec 2011. Od začetka investicij tako mine 10, 15 ali celo več let. Vse to pa prav gotovo naredi investicije manj pregledne in zagotovo bistveno dražje. Prav zaradi tega bi morali po zgledu Družbe za gradnjo avtocest ustanoviti posebno družbo ali agencijo za gradnjo velikih projektov na področju družbenih dejavnosti, kot na primer za gradnjo Narodne in univerzitetne knjižnice ali drugih večjih ustanov na področju zdravstva, izobraževanja in kulture, morda tudi investicije za potrebe posameznih ministrstev, policije, vojske in podobno. Poleg tega bi danes rad opozoril še na problematiko kazalcev kakovosti storitev v slovenskih bolnišnicah. Zato podpiram stališče kandidata za ministra za zdravje dr. Dorjana Marušiča, ki je včeraj na Odboru za zdravstvo poudaril, da bi oživil projekt razvrstitve bolnišnic po kakovosti. V tujini je namreč samo po sebi umevno, da bolnišnice javno objavijo kazalce kakovosti svojih storitev. Mislim, da bi morali tudi pri nas objaviti, na primer podatke o številu padcev iz bolnišničnih postelj, število okuženih z nevarnimi bakterijami, število ponovno hospitaliziranih z enako diagnozo, čas od sprejema na urgenco do prvega pregleda zdravnika in tako dalje. Mislim, da bi javno dostopni podatki pomenili tudi večjo odgovornost vodilnih, menedžerjev, kot strokovnih direktorjev in zdravnikov, do pacienta. Za zaključek mojega prispevka pa še o življenjsko nevarnih bolnišničnih okužbah. Med najpomembnejšimi kazalci kakovosti posamezne bolnišnice je prav gotovo delež odpornih mikroorganizmov, ki povzročajo bolnišnične okužbe. Ocenjuje se, da so bolnišnične okužbe zaradi nekritične uporabe antibiotikov v Evropi vsako leto odgovorne za 175 tisoč smrti. Na problem okužb z bakterijo MRSA sem v Državnem zboru s poslanskim vprašanjem prvič opozoril leta 2001. Čez dve leti pa sem v podobnem vprašanju navedel, da zaradi bolnišničnih okužb v Sloveniji umre od 400 do 600 pacientov. Temu podatku takratni minister dr. Dušan Keber ni oporekal. Moram reči, da sta se ministrstvo in stroka takrat zelo hitro odzvala. Tako je bila že oktobra 2001 v 19-ih slovenskih bolnišnicah izvedena in zaključena prva nacionalna raziskava o bolnišničnih okužbah, ki jo je naročilo ministrstvo, opravila pa sta jo Klinični center in Inštitut za varovanje zdravja. Enodnevna raziskava, v kateri je bilo vključenih preko 6 tisoč bolnikov na določen dan iz vseh slovenskih bolnišnic, razen Inštituta za rehabilitacijo in psihiatričnih bolnišnic je pokazala 61,8% delež MRSA. To je bil po mnenju nekaterih strokovnjakov najvišji odstotek izmerjen tudi v širšem evropskem prostoru. Po letu 2002 se je stanje na tem področju izboljšalo. Odstotek se je bistveno znižal, vendar bomo lahko rekli, da to bakterijo obvladamo šele, ko bomo v bolnišnicah število bolnišničnih okužb spravili pod mejo 10 odstotkov. Oktobra lani sem takratnega ministra za zdravje Boruta Miklavčiča na podlagi zgoraj navedenih dejstev vprašal, kakšno je danes stanje na področju obvladovanja bolnišničnih okužb v slovenskih bolnišnicah in mu dal pobudo, da Ministrstvo za zdravje skupaj s pristojnimi službami pripravi drugo slovensko nacionalno prevalenčno raziskavo o bolnišničnih okužbah. Zato danes ponovno izkoriščam to priložnost, da opozorim na ta problem, da na podlagi strokovno primerljivih podatkov vidimo, kje smo bili na tem področju leta 2001 in kje smo na tem področju leta 2010, se pravi danes. Za zaključek naj povem, da bom ministra za zdravje dr. Dorjana Marušiča danes z veseljem podprl. Hvala lepa."
4,ParlaMint-SI_2020-03-19-SDZ8-Izredna-32.u166,SD,0.841796875,2020-03-19,0.018727486953139305,"Hvala lepa za besedo, spoštovana gospa podpredsednica. Spoštovani kolegi in kolegice, lep pozdrav tudi v mojem imenu! Socialni demokrati se od začetka te krize trudimo biti res konstruktivna opozicija in verjamem, da se tako tudi obnašamo. Odpovedali smo se razpravi ob imenovanju Vlade, predlagali naše predloge, kako učinkovito premagati trenutne težave, in nekako verjeli in zaupali, da bomo s skupnimi močmi resnično delali za dobro te naše družbe in za dobro države. Zahtevamo od samozaposlenih, od malih podjetij, od gostincev, trgovcev, od frizerk, da nemudoma zaprejo svojo dejavnost, da naj bodo solidarni do družbe, govorimo: Vsi ostanimo doma. Na drugi strani pa danes beremo v medijih, da si Vlada dvigne plače, da si Vlada v povprečju dvigne plače za 400 evrov. Veste, kdo rabi 400 evrov? Vsak tisti samostojni podjetnik, ki bo moral čez 3 mesece dobiti preko raznoraznih kreditov denar, da bo lahko državi plačal prispevke, če mu ne bomo odobrili oprostitve prispevkov. Ne vem, zakaj sledimo omejevalnim ukrepom Avstrije, Francije, omejili bomo gibanje na javnih prostorih, ne moremo pa slediti njihovim ukrepom na področju pomoči lastnim državljankam in državljanom. Mi kot Socialni demokrati ne moremo podpreti ukrepov, ki ne skrbijo realno za družbo, ampak skrbijo na koncu koncev sami zase. Kakšno sporočilo pošiljamo državljankam in državljanom? In to je širša razprava tudi glede javnofinančnih izdatkov. Zakaj? Zato, ker govorimo tudi o tem, v drugem delu zakona, da se Vladi podeli pooblastila, da sama prerazporeja znotraj proračunskih postavk. Transparentnost in kontrola Državnega zbora in odbora nad prerazporeditvijo se na ta način ukinjata. Rebalans bomo čakali 90 dni. In sprašujem se, ali ni razlog tudi to, da si lahko Vlada sama po sebi dvigne plačo v trenutku, ko rabijo določene trgovke, mogoče, v veliko bolj izrednih razmerah delajo, zdravniki. Ali ne bi bilo bolj solidarnostno poskrbeti za te skupine ljudi in njim podeliti dvig plače in za njih poskrbeti? Stopnja transparentnosti oziroma odmik od transparentnosti, ki ga tudi ta zakon konkretno prinaša, zbuja tudi določeno nezaupanje ravno ob takih potezah, kot ste si jo danes privoščili. In jih res res obžalujem, ker če se vsi politiki trudimo delovati enotno, delovati za neko skupno dobro, če razumemo, da smo res v izrednih razmerah, to zahteva tudi skupno zaupanje. In zahteva, da se Vlada ne poslužuje takih ukrepov, ki pri ljudeh zbujajo ogorčenje, ki so neprimerni v tem času. Mislim, da smo tu pa res edinstveni v Evropski uniji v tem trenutku. Zato res še enkrat poziv glede na to, da govorimo vseeno o širšem paketu ukrepov, dajte, pomislite na ljudi, pomislite na delavce, pomislite na samozaposlene, oprostite jih prispevkov vsaj za 3 mesece, zagotovite subvencije, zagotovite odškodninske zahtevke za izgubljeni dohodek, ker v tem trenutku je velika skupina ljudi, ki je v celoti izgubila dohodke in ne vedo, kako bodo preživeli jutri svoje družine, zagotovite neka likvidnostna obratna sredstva, da se ne bomo čez 3 mesece zbudili iz zdravstvene krize v najhujšo gospodarsko krizo po drugi svetovni vojni. Hvala."
4,ParlaMint-SI_2015-11-18-SDZ7-Redna-13.u80,SD,0.60498046875,2015-11-18,0.05208904668688774,"Hvala za besedo in lep pozdrav še enkrat v imenu Poslanske skupine Socialnih demokratov! Zakon o izvrševanju proračunov Republike Slovenije za leti 2016 in 2017 je zagotovo ključen dokument oziroma akt za to, da lahko življenje v državi in tudi v lokalnih skupnosti teče v danih okvirih, kot jih ponuja tako državni proračun in posledično, glede na vezanost lokalnih proračunov na povprečnine, tudi občinski proračuni. Pri teh določbah, ki so zapisane v zakonu o izvrševanju proračuna, je zagotovo mogoče pozdraviti rešitve, ki omogočajo predplačila pri uporabnikih, in to pomeni, da razpolagajo s sredstvi že v tistem obdobju, ko se srečuje z izvajanjem konkretnega projekta, in šele v izvajanju tega projekta lahko tudi izvajajo poročanje o porabi namenskih sredstev, in to je zagotovo nekaj, kar je vedno izjemno dobrodošlo, ko načrtuješ investicijo oziroma aktivnost. Dobrodošlo je tudi, da se omogoča občinam dodatno ugodno zadolževanje za investicije pri državnem proračunu, kar je vedno eno od aktualnih vprašanj, kako omogočiti še več investicij in pospešiti ne nazadnje tudi gospodarsko rast in posledično tudi rast bruto domačega proizvoda. Pomembno je, da se tudi s tem zakonom izrecno ne zahteva več zmanjšanje število zaposlenih v javnem sektorju, namreč vse preveč ukrepov v zadnjem obdobju je bilo dejansko podrejenih zgolj temu, da se število zaposlenih v javnem sektorju zmanjšuje. To sicer ne velja za lokalno raven, ampak vendarle na državni ravni lahko ugotavljamo, da je to imelo za delovanje organov že resne posledice, še posebej pa tudi zaradi tega, ker so se mnogi izkušeni kadri v tem obdobju upokojili, ni pa bilo tistih, ki bi se lahko pravočasno vključili v ta proces in tudi dobro potem opravljali svoje delo kot mlajši v teh organih. Tako je ta ukrep dejansko dobrodošel, kajti tudi ne nazadnje večja poraba v javnem sektorju pomeni tudi večja gospodarsko rast oziroma povečanje bruto domačega proizvoda, kar je bil eden od velikih problemov v času obvladovanja finančne gospodarske krize, da se je drastično zmanjševalo sredstva prav v javnem sektorju in zaradi tega je tudi padala gospodarska rast. Pomembna rešitev, ki jo še posebej pozdravljamo tudi v Poslanski skupini Socialnih demokratov, se nanaša tudi na plačila zdravstvenih storitev vojnim veteranom. Namreč, tukaj je bil poseg izjemno drastičen in v trenutku, ko se srečuješ z gospodarsko in finančno krizo, je zelo hitro prišlo do spoznanja, da pozabimo na vse tiste, ki so bili izjemno pomembni in odločilni, da je Slovenija danes samostojna država, in poseganje v njihove pravice zagotovo ni bilo upravičeno že v tistem obdobju ne. Res je, da se ta hip vračilo plačila zdravstvenih storitev ureja z Zakonom o izvrševanju proračuna, kar pomeni, da je tudi ta rešitev pravzaprav začasne narave. Gre za leti 2016, 2017 in to je nekaj, kar je sicer dobrodošlo, ni pa sprejemljivo za nadaljnje reševanje tega problema, zato bomo tudi vztrajali, da se ta vplačila vojnim veteranom uredijo dokončno in da se tudi v prihodnosti v to področje ne posega. Že pri splošni obravnavi proračuna smo tudi opozorili na dejstvo, da obstajajo pri tem proračunu za leti 2016, 2017 tudi določene rezerve in da bi dejansko bil lahko proračun bistveno boljši, kot je ta hip v obravnavi. Tukaj smo opozorili na velik potencial, ki ga imamo v bankah, in potencial, ki ga imajo banke z ugodnim financiranjem gospodarstva in tudi gospodinjstev, zato da lahko udejanjijo svoje potrebe. S tem bi se dvignila gospodarska rast, bruto domači produkt in s tem bi se lahko zagotovo doseglo tudi tisti cilj, ki ga pričakujejo občine, da bi povprečnina bila 536 evrov in ne tam v okviru 522, 525, kot je ta hip. Tako ta rezerva, žal, zaenkrat še ni izkoriščena, je pa Zakon o izvrševanju proračuna dejansko nujno potreben, zato da se življenje in tudi s tem gospodarska rast v Sloveniji ne zavre, kar bi bilo pa seveda izjemno težko popraviti v nadaljevanju, zato bomo ta zakon podprli."
4,ParlaMint-SI_2013-11-27-SDZ6-Redna-19.u272,SD,-0.984375,2013-11-27,0.06526240706443787,"Gospod minister, naj vas popravim samo v tej navedbi. Vi ste danes v uvodni obrazložili začeli kazati s prstom, ob vaši uvodni predstavitvi za to govornico ste pokazali s prstom. Naj pa rečem samo to. Gospod minister, naloge na tem področju niso še zdaleč ne opravljene. Veste, da smo v tem državnem zboru ves čas del neke bitke o tem, kako je treba porezati javno porabo. Največji del javne porabe so plače v javnem sektorju. Kot veste, Socialni demokrati in ne jaz osebno nismo med tistimi, ki bi to temo najbolj poganjali. Zato sem vam hvaležen, da ste predstavili danes nekatere podatke, ki se jih slovenska javnost preslabo zaveda. Namreč, da je javni sektor v pomembni meri nosil breme predvsem prevzema evra, in da se je že v tistih letih pred prevzemanjem evra odpovedoval rasti plač. Danes pa smo v soočenjih s posledicami. Odprava plačnih nesorazmerij je ena od teh posledic. Te posledice pa so tudi vsebinske in se kažejo v padcu kakovosti tega javnega sektorja, javne uprave pa tudi vrste javnih storitev. Jaz večkrat dam primer, dober učitelj vsakič, ko pride v zbornico, sreča tudi slabega učitelja. Na njuni plači se kakovost v njunem delu ne pozna. In dober učitelj vsak dan ob srečanju slabega učitelja dobi sporočilo, da se mu ne splača več truditi. In enako velja za dobrega in slabega policaja, dobrega in slabega vojaka, dobrega in slabega sodnika ali dobrega in slabega uradnika na vašem ministrstvu. Tukaj bo treba pristopiti k realizaciji tistega, za kar se je ta koalicija tudi dogovorila, in to je, da bomo v večji meri priznali kakovost opravljenega dela na plači, ki jo bo na koncu javni uslužbenec prejel. Če mene vprašate, imate za realizacijo te zaveze v meni osebno zaveznika tudi za to, da pristopimo k selektivnemu odpuščanju, ker mislim, da je mogoče z boljšim nagrajevanjem, motiviranjem dobrih uslužbencev v javnem sektorju dosegati bistveno boljše rezultate tudi z nekoliko manjšim številom ljudi."
4,ParlaMint-SI_2012-04-11-SDZ6-Izredna-10.u94,SD,-0.98876953125,2012-04-11,0.1113005056977272,"Lep pozdrav! Ni razloga, da tudi nocoj ne bi bil en lep večer in bi se imeli potem vsi lepo in radi, ampak ta seja je bila danes sklicana na vrat na nos. In to je moj problem. Jaz sem včeraj dobil predlog rebalansa proračuna in vidim, da pozicija, vlada z macolo tolče po sindikalnih pravicah. Če veste, kaj je macola – tisto težko kladivo. Iz tega izhaja nezaupanje, da ne bom ponavljal besed kolega Jakiča, točno to, nezaupanje, strah, kajti mi že imamo pravilo v zakonu napisno, da mora biti usklajen prihodkovni in odhodkovni del proračuna. Vi pa vseeno zdaj v tem rebalansu posegate na prehrano otrok, v vrtce, porodniške dopuste in tako dalje, in dokazujete pravzaprav, da ta vlada sovraži prebivalstvo te države. To je to. Jemljete najrevnejšim upokojencem. Študirala bodo lahko samo mladina, ki je doma v Ljubljani, v Mariboru in Celju in ne vem še kje. S podeželja se ne bo mogel več voziti na študij v Ljubljano. To niso majhni posegi, kot je pravkar rekel gospod Starman. To so zelo hudi posegi! Kolega Tanko je v uvodu razpravljal in našteval razloge za zatečeno stanje. Pa ni omenil referenduma o pokojninski zakonodaji. Ni omenil referenduma o malem delu – Kje je že kandidirala organizatorka tega referenduma in metanja kamenja v parlament? V kateri stranki?! Da ne govorim o sivi ekonomiji in tako dalje. Ampak brez teh reformnih ukrepov ni fiskalnega pravila in ni rešitve, to morate vedeti. Pravijo, da je bojazen, da bi zlato pravilo onemogočilo referendume. To ni res. Ustavno sodišče je ustanovilo občino mimo tega parlamenta. Spomnimo se, kako je Ustavno sodišče obravnavalo predlog za referendum o družinski zakonodaji. Kaj je bilo tisto, da so rekli, ""ja, ta zakon, ta referendum je pa sprejemljiv""? In Evropa sicer priporoča zlato pravilo, praksa po Evropi pa je različna. Dajmo si to malo ogledati. Jaz mislim, da je občutek, da ta vlada rabi zlato pravilo zato, da bo lažje vladala, da bi s strahovlado in pritiski na državljane dosegla svoje cilje. Kje je zdaj vaš predvolilni program, ki je bil danes že omenjen? Jaz ga ne bom ponavljal. Govorili ste o socialnem dialogu. Čudno, da sindikati pravijo, da ga ni. Zaposlovanje mladih – nula. Konkurenčnost gospodarstva – nič. Spodbujanje javnih investicij – nič. O tem se ne pogovarjamo. V resnici pa zdaj te dni odhaja 89 vojakov v Afganistan, ko se vsi drugi umikajo iz Afganistana. Koliko je to denarja, s katerim bi rešili mogoče problem prehrane otrok v šolah, osnovnih in srednjih. Vse to je razlog, da vam pravzaprav ne zaupam. Vzemimo si čas, pripravite še potrebno zakonodajo, ki je potrebna, da zaživi rebalans, da bomo videli, kam pes taco moli, in bomo potem verjeli, če imate poštene namene. Zato predlagam, da – danes smo sicer že proti koncu, smo opravili razpravo – glasujemo čez nekaj dni, ko se bomo še posebej oborožili z zahtevanimi dokumenti. Zdaj pa za konec samo še to. Za vse predsednike strank velja: Parlament je tu ne v Vili rožnik, Podrožnik ali kaj že. Tu je parlament in tu se dogovarjamo! Ne pa, če se predsedniki strank imajo lepo, to me ne zanima. Hvala lepa."
4,ParlaMint-SI_2010-09-23-SDZ5-Redna-20.u140,SD,-1.0,2010-09-23,0.02528028003871441,"Dobro. Ne bom naštevala statistike, kolikokrat je bilo pač imenovano Ministrstvo za šolstvo in šport, kolikokrat je bilo imenovano ime Janković, ker to so že ponovili moji predhodniki, ampak bom pa samo navedla, kaj so vse moji predhodniki povedali o tej interpelaciji, da je farsa, da je šlamparija brez primere, nedokončan spis, da je nedodelana zadeva, da je skupek podtikanj, nekoristen tekst, sumničenje, nedovršena, površinska in nedodelana zadeva, da je nepotrebno zgubljanje časa in tako naprej, zmazek, nekdo je celo rekel, da je to ""šalabajzerstvo"", malomarno pripravljen tekst. Mene pa je ena strokovna sodelavka iz Državnega zbora ustavila in rekla: ""Veste kaj, zame je pa to žalitev."" In sem potem pomislila, in sem rekla, dejansko je to lahko žalitev za vse nas v parlamentu, to se pravi za parlamentarce, poslance, tudi za tiste, ki so morali odgovarjati na to interpelacijo. Ker, če bi se zelo potrudili, bi lahko našli več argumentov, kako in na kakšen način se lotiti ene zadeve. In verjetno bi bilo dobro iskati standarde in normative, kako in na kakšen način postavljati interpelacije. Ker, kar nekaj sem jih prebrala, nekaj sem jih žal tudi morala sama napisati, odgovorov v imenu poslanske skupine, ampak takšne dejansko še nisem videla. Ampak, mogoče je to internet era, ki prinaša takšne kratke, jedrnate stavke, ki so mogoče izziv za vse tiste kreativce, ki tako ali drugače delajo na tem področju. Ena mati mi je rekla: ""Jaz sem pa vesela, če je, recimo, sukus te parlamentarne interpelacije stadion v Stožicah."" Rekla je: ""Jaz sem vesela, da imamo ta stadion v Stožicah, da sin ne bo več letal po Zagrebu, Beogradu, Dunaju in Londonu, da bo lahko svoje bende poslušal tudi v Ljubljani."" Mi se ne znamo nekih svojih nacionalnih investicij na nek način veseliti, radostiti, tako kot drugi. Zagrebčani so svojo nacionalko in tudi Areno naredili v času vojne, nenazadnje tudi Arena v Beogradu je narejena tik po vojni, mi pa smo dejansko komaj na en način spravili ta objekt, ki je bil snovan že leta 1960. Kolega Kumer je povedal, kako in koliko ljudi je sodelovalo tam in v katerem mandatu so se začele prve zadeve, denarci in tudi načrti. On je bil predsednik Odbora za šport, nenazadnje, predsednik takratnega sveta, mestnega, je bil vaš kolega Dimitrij Kovačič, županja Viktorija Potočnik in župan Rupel, jaz sem bila predsednica Odbora za socialo, predsednica Odbora za finance pa Metka Tekavčičeva. In verjemite mi, da v tistih časi, ko ni bilo veliko denarcev in ni bilo toliko denarja kot recimo v obdobjih 1999–2004, je bilo preklemansko težko nameniti denar tudi za ta projekt. Pa dobro, v redu. Ratalo je, uspelo je, mislim, sigurno žrtve so bile, nekateri so zelo zadovoljni, ampak jaz mislim, da ta nacionalni ponos in projekt nam je lahko v ponos. Mislim, da sigurno da sukus te interpelacije ne sme biti nikakor ne samo stadion v Stožicah. In jaz bom prebrala dejansko tudi nekatere kratke obtožbe, ki so bile dane tudi na račun politike Ministrstva za šolstvo in šport glede drugih investicij in vrtcev. ""Ne glede na to, da je prejšnja vlada sprejela novelo Zakona o vrtcih in v njej uredila brezplačni vrtec za drugega in nadaljnje otroke, temu ni sledila z investicijskimi vložki."" To seveda ni točno. V letošnji program za sofinanciranje je vključila 10 projektov za vrtce v skupni investicijski vrednosti 12,5 milijonov evrov, od tega je Ministrstvo za šolstvo in šport prispevalo 4 milijone 93. V letošnjem proračunu je Ministrstvo za šolstvo in šport za investicije namenilo 2 milijona cela 32 evrov, z rebalansom 2009 je Ministrstvo za šolstvo in šport podvojilo sredstva za investicije v vrtce, v letu 2010 je Vlada namenila dodatnih 7 milijonov evrov iz evropske kohezijske politike za izgradnjo vrtcev. Prejšnja vlada je v izgradnjo vrtcev namenila v tistem času debelih krav, kot rečemo, od leta 2006 do leta 2008 1,1 do 1,2 milijonov evrov, za leto 2009 pa 1,6 milijonov evrov. Jaz mislim, da številke same po sebi povedo, statistike pa tudi. Zavedajoč se prostorske stiske in nenazadnje pozabe o demografskem bumu, ki bi ga lahko dejansko vsi načrtovali, je to velik uspeh, ker vse prejšnje vlade, zlasti pa prejšnja bi lahko to dobro načrtovala in tudi imela je dovolj sredstev, da temu nameni več pozornosti. Hvala lepa."
4,ParlaMint-SI_2006-11-20-SDZ4-Izredna-23.u12,OTHER,1.0,2006-11-20,0.07683487981557846,"Hvala lepa za besedo. Spoštovani predsedujoči, spoštovani minister s sodelavci. Želel bi v imenu poslanske skupine Nove Slovenije povedati, da bomo mi Proračun za leto 2008 z veseljem podprli. Prepričani smo, da proračun za leto 2008 sledi zahtevam globalnega svetovnega gospodarstva, saj v ospredje postavlja raziskave in znanje, skozi to pa seveda spodbujanje kakovosti gospodarstva in s tem njegove konkurenčnosti. Prepričani smo, da bo s tem ustvarjeno ekonomsko okolje, predvsem za razvoj naših podjetij, srednje velikih in malih podjetji. Prav tako ta proračun sledi tudi področju socialnega varstva. Vemo, v kakšnem demografskem trendu je Republika Slovenija, in z veseljem ugotavljamo, da se za leto 2008 prejemki za družine povečujejo za 8%, glede na leto 2008 [[?]] in vse to, kakor tudi različni programi za pomoč družinam za 16%. Tu bi lahko govorili tudi o povečanju sredstev za ceste, sredstev za delovanje pravosodnega sistema, kot je program Lukenda, turizem itd., ampak v 3 minutah vsega tega ni mogoče povedati. Rad bi pa na tam mestu povedal, zakaj nismo podprli amandmajev opozicije, o tem se najbolj in največ v tem času govori. Ne zato, ker vsi ti amandmaji ne bi bili koristni, da niso potrebni, ampak opozicija dejansko s temi amandmaji jemlje tam, kjer ne moremo vzeti. Ne moremo jemati sredstev Slovenski vojski, ne moremo jemati sredstev na področju kmetijstva, kakor tudi ne zmanjševati sredstev za izgradnjo slovenskih avtocest; tako da bomo mi, kar se tiče tega proračuna, v Novi Sloveniji to podprli. Sedaj pa naj povem samo še eno izkušnjo v zvezi s slovensko vojsko, na katero je bilo veliko kritike v tem času, predvsem s strani opozicije, ki je obstruirala to sejo. Ko sem se danes peljal v Ljubljano, tik pred cestninsko postajo Kompolje sem prehitel tovorno vozilo in videl sem, da to vozilo gori. Za menoj se je peljal vojaški džip, takoj je usmeril tovornjak in ga ustavil, iz džipa so izstopili štirje mladi vojaki in pomagali pogasiti požar na tem tovornjaku. Torej, to je pa nekaj, kar mi daje upanje in me prepričuje, da v tej slovenski vojski, ki jo moramo imeti, tudi prihaja do izraza čustvena komponenta in pripravljenost pomagati. Torej toliko in to sem moral ob tej priložnosti ponoviti. Hvala lepa."
4,ParlaMint-SI_2002-12-12-SDZ3-Izredna-24.u32,OTHER,0.85498046875,2002-12-12,0.03148750960826874,"Hvala lepa, gospod podpredsednik. Spoštovane predstavnice, predstavniki vlade, kolegice in kolegi. Poslanski klub Liberalne demokracije Slovenije ocenjuje, da je vlada upoštevala najnovejše napovedi gospodarske rasti ne le pri nas v Sloveniji, temveč tudi v svetu, predvsem pa v državah Evropske unije, ki so naše najpomembnejše gospodarske partnerice. Na tej osnovi menimo, da je razvojna usmeritev in realnost javnih financ prispevek k ponovni stabilizaciji investicijske aktivnosti, ki je na relativno visoki ravni. In sicer, ob ohranjanju relativno visokih stopenj realne rasti izvoza blaga in storitev je realistično pričakovati nadaljevanje ugodnih izvozno-uvoznih gibanj v prihodnjih dveh letih in ohranjanje približno uravnoteženega tekočega dela plačilne bilance ob rastoči stopnji pokritosti uzvoza z izvozom. V tem obdobju je s tega vidika tudi pričakovati intenzivno investiranje v naslednjem letu. Slovenija lahko gradi na izvoznem gospodarstvu in ta izvoz lahko predstavlja vlečno lokomotivo našega gospodarstva. Za vse to je potrebna, seveda, ustrezna koordinacija ekonomskih politik, cenovne politike, dohodkovne in fiskalne politike vlade ter denarne in tečajne politike Banke Slovenije, da bi dosegli zastavljene cilje. Poslanski klub podpira proračun za leto 2003, ki je pripravljen na restriktivnih predpostavkah, in sicer 5,1% povprečne letne inflacije, s katero se je vlada izognila temu, da bi že v pripravo proračuna vgradila previsoka inflacijska pričakovanja, hkrati pa lahko ob prej omenjeni ustrezni kombinaciji vseh politik predstavlja tak proračun tudi realno dosegljiv cilj. Poslanski klub Liberalne demokracije Slovenije podpira prizadevanja vlade, še posebej znatno povečan obseg sredstev za znanost in tehnološki razvoj; prav tako se povečujejo proračunska sredstva za pospeševanje in podporo gospodarski dejavnosti, in sicer realno za 7,2% v letu 2003, in spodbujanje oziroma povečevanje konkurenčnosti gospodarstva za 13,2%. V poslanskem klubu Liberalne demokracije Slovenije bi posebej izpostavili, da si z izvajanjem aktivne politike zaposlovanja prizadevamo za nadaljnje zniževanje nezaposlenosti. Proračunska sredstva za aktivno politiko zaposlovanja se tako v letu 2003 povečujejo realno za nadaljnjih 2,8%. Posebej bi izpostavili tudi, da se v okviru zdravstvenega varstva namenja več proračunskih sredstev predvsem investicijskim vlaganjem v bolnišnice, kjer se bodo ta sredstva realno povečala za 35,5% v predlaganih spremembah proračuna za leto 2003. Zdravstvo je vsekakor ena izmed temeljnih prioritet proračuna za leto 2003 in to spremljajo tudi ustrezni napori za izvedbo korenite reforme celotnega zdravstvenega sistema, s čimer želimo zagotoviti predvsem stabilno financiranje, vključno z izrabo notranjih rezerv v zdravstvu, njegovo modernizacijo in čim boljše storitve državljanom oziroma pacientom. Posebej bi poudarili v poslanskem klubu Liberalne demokracije Slovenije, da se na področju pokojninskega varstva ohranja zakonsko opredeljena raven pravic. To tudi zagotavlja proračun za leto 2003 z ustreznim spremljanjem sprememb usklajevanja pokojnin s stopnjo rasti cen. Povečujejo se proračunska sredstva za lokalno samoupravo. Skladno s sprejetim avtocestnim programom se nadaljuje gradnja cestne infrastrukture. Posebna pozornost v predlaganem proračunu je namenjena področju kmetijstva, gozdarstva in ribištva, kjer proračunska sredstva v letu 2003 rastejo realno za 4%. Zagotavljajo se ustrezna sredstva za profesionalizacijo vojske in pripravo članstva v zvezi Nato. Poslanski klub Liberalne demokracije Slovenije je zadovoljen s povečevanjem sredstev za financiranje izobraževanja in športa ter s predlogi, ki sledijo politiki vlade na tem področju. Prav tako pozdravljamo vse racionalizacije, ki jih je vlada našla tako v izdatkih za blago in storitve kot v materialnih stroških proračunskih uporabnikov in na ta način [[...]]"
4,ParlaMint-SI_2019-03-05-SDZ8-Redna-05.u11,OTHER,0.841796875,2019-03-05,0.9897512197494507,"Hvala. Spoštovani predsednik Vlade, ministrski zbor, kolegice, kolegi. V Poslanski skupini Stranke modernega centra zagovarjamo socialno, razvojno in trajnostno naravnano politiko, ki bo slehernemu državljanu in državljanki omogočila dostojno življenje. V skladu z navedenim ocenjujemo, da so politike, kot glede na razdeljena sredstva izhajajo iz predloga rebalansa proračuna, prave. Z rebalansom bodo skoraj vsa ministrstva dobila več sredstev za izvajanje svojih politik. Posebej pozdravljamo dejstvo, da gre velik delež dodatnih sredstev za izvajanje politik na področju podjetništva, izboljšanje konkurenčnosti, za izobraževanje in znanost, promet, prometno infrastrukturo, kulturo, okolje, varnost in zaščito ter socialno varnost. Glede na naš veljavni proračun, so z rebalansom pridobili relativno več sredstev predvsem na Ministrstvu za delo,tudi na Ministrstvu za izobraževanje, po zvišanju deleža prednjačijo tudi na Ministrstvu za okolje in prostor, kar pomeni, da bodo lahko na vseh teh ministrstvih, ki izvajajo opisane politike, le-te bolj uspešno in bolj skladno izvajali. Posebej nas veseli, da so zaradi naših preteklih prizadevanj odpravljeni praktično vsi varčevalni ukrepi na področju družinskih transferjev in transferjev najranljivejšim posameznikom ter gospodinjstvom. To se dotika Ministrstva za delo, družino, socialne zadeve in enake možnosti, ki bo v celoti sprostilo otroške dodatke in državne štipendije. Dodatek za velike družine postaja univerzalna pravica in ni več vezan na cenzus. Materinsko nadomestilo je z letošnjim letom neomejeno. Omejitev za starševsko nadomestilo se iz dvakratnika povprečne plače vrača na 2,5-kratnik. Porodniška nadomestila pa bodo ponovno predstavljala 100 % povprečne plače v zadnjih 12 mesecih. Slovenija s tem ostaja in se krepi kot socialna država in tudi država z eno od najbolj ugodnih družinskih politik v Evropski uniji. Finančni načrt Ministrstva za okolje in prostor se bo z rebalansom proračuna za leto 2019 povečal za okoli 72 milijonov evrov. Dodatna sredstva so načrtovana za boj proti podnebnim spremembam, sanacijo degradiranih območij, protipoplavno zaščito in stanovanjsko politiko. Pomembno se nam zdi, kot je bilo že omenjeno predhodno, da se tudi na Ministrstvu za gospodarski razvoj povečujejo sredstva, kar omogoča nadaljevanje aktivnosti ministrstva na področjih strukturne preobrazbe, gospodarstva, spodbujanja investicij, spodbujanja konkurenčnosti gospodarstva ter ukrepov za izboljšanje poslovnega okolja. Vlada z rebalansom sledi vsem naštetim prioritetnim politikam, dosega presežek v javnih financah ter tudi znižuje dolg, ki je sicer še vedno nad 60 % BDP, vendar se znižuje s predvideno dinamiko in bo z vidika pravila dolga skladen z zahtevami pakta stabilnosti in rasti konec srednjeročnega obdobja te vlade, kar pomeni, da je z vidika pravila dolga Slovenija skladna oziroma sledi zahtevam pakta stabilnosti in rasti. Kljub vsemu pa nas nekoliko skrbi zagotavljanje srednjeročne uravnoteženosti javnih financ, na kar sta opozorila tako Fiskalni svet kakor tudi Evropska komisija. Ta opozorila jemljemo dobronamerno in resno ne zgolj zaradi zavez, ki smo si jih postavili s fiskalnim pravilom, in zaradi evropskega semestra, cikla usklajevanja proračunskih in gospodarskih politik držav članic EU, ampak predvsem zaradi dejstva, da je Slovenija kot majhna in odprta država zelo občutljiva na nihanja na gospodarskih in finančnih trgih, ki bi jih utegnili prizadeti brexit, trgovinska vojna med ZDA, Kitajsko in drugi dogodki, ki posledično vodijo do ohlajanja svetovnega gospodarstva. Prav zato se moramo kot dober gospodar, hočeš nočeš, upirati skušnjavi po prekomerni porabi in tudi v času ugodnih ekonomskih razmer voditi dolgoročno vzdržno javnofinančno politiko. V Stranki modernega centra želimo opozoriti, da smo do sedaj vodili vzdržno javnofinančno politiko, ki je pripomogla k presežkom, ki smo jih namenili tudi državljankam in državljanom, to vse je pa potrebno sedaj izkoristiti za strukturne ukrepe, ki bodo pozitivno vplivali na prihodna javnofinančna gibanja in ki bodo dosegli premik v razvoju, če kot družba želimo ohranjati blaginjo. Zaradi odgovornega vodenja fiskalne politike v preteklih mandatih smo danes v položaju, ko lahko kljub še vedno nekaterim omejitvam in zavezam svobodneje odločamo o razdeljevanju proračunskih sredstev, je pa na mestu premislek o tem, kako bomo vsa ta opozorila upoštevali tudi pri sestavi naslednjega proračuna. V Stranki modernega centra smo zagovorniki vzdržne fiskalne politike, kar smo ne nazadnje dokazali tudi v preteklem mandatu, smo pa tudi zagovorniki socialno usmerjenih politik, ki so pomembno obarvale rebalans proračuna, o katerem danes odločamo. Verjamemo, da pričujoči predlog rebalansa temelji na trdnih temeljih rezultatov iz preteklosti, in da je hkrati tudi razvojno naravnan, zato ga bomo v Poslanski skupini Stranke modernega centra podprli."
4,ParlaMint-SI_2020-09-23-SDZ8-Redna-20.u67,OTHER,-1.0,2020-09-23,0.9955207109451294,"Ja, hvala za besedo. Letos ima proračun rekorden primanjkljaj 4,2 milijardi in ob tem ste poslanci koalicije, ki ste lani zganjali vik in krik zaradi ukinjanja dopolnilnega zdravstvenega zavarovanja, ki v proračunu sploh ne bi prinesel minusa, zdaj ob 4,2 milijardah samo skomignili z rameni. In jaz res ne razumem, kako lahko isti poslanci, ki ste govoril, ko ste bili v opoziciji, da je popolnoma nezaslišano, da vam sredinske vlade nikoli ne podprejo nobenega amandmaja, zdaj ne najdete niti politične volje, da bi stisnili gumb za teh 250 tisoč evrov. Pa saj o enem ubogem gasilskem domu govorimo, ki je bil obljubljen občini, ki ima tam vojaško vadbišče! In vi med 4,2 milijardami primanjkljaja, v postavki na Ministrstvu za finance za 1,6 milijarde, ki je kar ena med stotinami postavk, se potem znajde 1,6 milijarde nerazporejenega denarja za namene boja proti epidemiji, vi v vsem tem denarju ne najdete 250 tisoč evrov, da bi lahko sfinancirali nek gasilski dom oziroma da bi lahko dal vsaj neko minimalno koncesijo opoziciji, ki je ta amandma v imenu lokalne skupnosti skupaj predlagala. Jaz tega res ne razumem. Bom pa seveda amandma podprl."
4,ParlaMint-SI_2020-09-22-SDZ8-Redna-20.u18,OTHER,-1.0,2020-09-22,0.9938762187957764,"Spoštovani predsednik Državnega zbora, spoštovani ministrski zbor, kolegice in kolegi! Danes obravnavamo rebalans proračuna, ki bi v bistvu moral biti tehnični dokument, fino usklajevanje proračuna, ki ga je sprejela koalicija pod vodstvom gospoda Marjana Šarca. Trenutna vlada bi morala vzeti tam, kjer ne bo porabila, in dati tja, kjer bo denar potrebovala. A ni tako, Slovenija se že drugič doslej sooča z neslutenim padcem bruto domačega proizvoda. Prvič je bilo to v obdobju, ki je sledilo prvi vladi Janeza Janše, ko ste dopustili, da so se podjetja prekomerno zadolžila, zdaj pa smo se znašli v situaciji, ko je padec bruto domačega proizvoda pravzaprav zgodovinski, največji doslej, tolikšen ni bil niti v času finančno-gospodarske krize. Načrtovani proračunski primanjkljaj za leto 2020 znaša strahotnih 4,2 milijarde evrov oziroma 9,3 % bruto domačega proizvoda. Za primerjavo, proračun, ki ga je vlada Marjana Šarca sprejela lansko jesen, je za leto 2020 predvideval 514 milijonov evrov presežka. Prvi velik problem, ki ga vidimo v Listi Marjana Šarca, je ta, da ko enkrat odštejemo sredstva za financiranje ukrepov za omejitev posledic epidemije, projekcije iz rebalansa še vedno nakazujejo višjo rast odhodkov kot lani in kot v sprejetem proračunu. Na to opozarja tudi Fiskalni svet, prav tako pa Fiskalni svet opozarja tudi na visoko zadolževanje v letošnjem letu, ki, citiram, in to je zelo pomembno, »proračunskih potreb ne odraža v celoti«. Nadalje tudi pravi, da »kljub trenutno ugodnim pogojem financiranja rebalans prinaša dodatne stroške, zgodovinske izkušnje pa kažejo, da je nižanje dolga zelo zahtevno«. Zadolžili smo se prekomerno in to bomo morali v prihodnje odplačevati. Dolg državnega proračuna se je v sedmih mesecih letos neto povečal kar za 5,1 milijarde evrov. Po predlogu Vlade bi se lahko v celem letu povečal kar za 7,3 milijarde. Pod prvo Janševo vlado so se torej prekomerno zadolževala podjetja, pod to vlado pa, kot kaže, se bo prekomerno zadolžila država. Med odhodki bode v oči predvsem to, da niso v zadostni meri pojasnjene predvidene rezerve, ki so zelo obsežne. Po oceni Ministrstva za finance bo neposredni učinek ukrepov za omejitev posledic covida-19 na odhodkovni strani v celem letu 2020 znašal 2,6 milijarde evrov. Samo dobra polovica tega zneska, to je 1,4 milijarde, je bila po podatkih Ministrstva za finance realizirana v prvih osmih mesecih tega leta, ko se je tudi iztekla večina veljavnih ukrepov z največjim predvidenim javnofinančnim učinkom. Od preostale 1,2 milijarde, ki je s predlogom rebalansa predvidena za ukrepe covid-19 v zadnjih štirih mesecih leta, velika večina predstavlja rezerve. To je kar 953 milijonov evrov. Fiskalni svet ocenjuje, da bo od te rezerve realiziranih okoli 350 milijonov. Večji znesek do konca leta je pričakovan pri subvencijah in pričakovanih nadaljnjih nakupih zaščitne opreme. Če bodo nakupi zaščitne opreme potekali tako kot do sedaj, se tega lahko samo bojimo. Ostane torej nepojasnjenih 600 milijonov evrov. Če pogledamo rebalans podrobneje, imamo opraviti z občutnim izpadom prihodkov in ogromnim porastom izdatkov. Prihodki so načrtovani v višini 9,2 milijarde in so v primerjavi s sprejetim proračunom za leto 2020 za 14,7 nižji oziroma za 1,6 milijarde. Največji delež ocenjenih prihodkov državnega proračuna predstavljajo prihodki iz naslova davka na dodano vrednost, sledijo trošarine, dohodnina in prejeta sredstva iz proračuna iz Evropske unije. In prav prihodki iz davka na dodano vrednost so bistveno nižji od planiranih – za 722 milijonov. Padec je odraz manjše zasebne potrošnje, na kar v Listi Marjana Šarca opozarjamo že od začetka epidemije. Z novelo zakona in s predlogom uvedbe začasnega mesečnega univerzalnega dohodka, ki smo ga obravnavali v Državnem zboru, smo želeli povečati zasebno potrošnjo, vendar žal tudi ta predlog kot precej drugih ni bil sprejet. Odhodki rebalansa državnega proračuna v višini 13,4 milijarde evrov so od sprejetega proračuna 2020 višji za 3 milijarde oziroma za 29,3 %. Sprejeti proračun za leto 2020, ki ga je Državni zbor Republike Slovenije sprejel 21. novembra 2019, je načrtovan v višini 10,4 milijarde evrov. Dejanski proračunski primanjkljaj v višini 4,2 milijarde pomeni, da bo ob koncu letošnjega leta vsak državljan Republike Slovenije zadolžen za dodatnih 2 tisoč 100 evrov oziroma za pokritje tega primanjkljaja bomo morali vsi, ki lahko, delati dobre tri mesece brez plačila. Spoštovani, v rebalansu ni nobene razvojne usmeritve, nobenega ukrepa za vnovičen zagon gospodarstva. Kje so investicije v javno infrastrukturo? Odsotnost razvojne usmeritve je za nas zaskrbljujoča. Močno upamo, da bo predlog proračuna za naslednje leto drugačen. V rebalansu celo zmanjšujete sredstva za pomoč malim in srednjim podjetjem na Ministrstvu za gospodarski razvoj in tehnologijo. Poleg tega poroštvena shema za ohranjanje likvidnosti gospodarstva ni zaživela. Ovrednotena je bila na 2 milijardi, a je do sedaj rezultirala v borih 75 milijonih podeljenih kreditov. Ob sprejemanju le-te smo v Listi Marjana Šarca predlagali amandmaje, ki bi olajšali dostopnost in razumljivost sheme, a je Vlada, ki tako na glas govori o debirokratizaciji, vztrajala na svojih okopih in naših predlogov ni upoštevala. A po našem mnenju zdaj ni čas za okope, čas je za skupne premike. Če povzamem še dve stvari, ki sta v rebalansu za leto 2020 najbolj kričeči. Zmanjšujete sredstva za izobraževanje, znanost, raziskave in razvoj, kot da so res naši možgani tisti, ki morajo prvi na shujševalno dieto. Zmanjšujete sredstva, namenjena kulturi, čeprav vsi vemo, kakšne multiplikativne učinke ima kultura na ostale gospodarske dejavnosti. Stranki iz trenutne vlade, še posebej vi, gospod finančni minister, sta prejšnji vladi populistično očitali neustavnost rebalansa, pa vas je Ustavno sodišče demantiralo, zdaj pa dajete vtis, kot da je višina primanjkljaja nepomembna. Milijarda gor ali dol, vtis neke brezbrižnosti, včasih celo vehementnosti, zasledujoč splošni mir. Za vsak močno povečan izdatek, kot bo na primer 780-milijonska investicija v vojsko, slišimo isto mantro – sredstva obstajajo. Seveda, vsi vemo, da sredstva obstajajo, a verjetno je ključno vprašanje pri tem, za kaj bomo ta sredstva porabili, če se nameravamo zadolževati. Je res nujno potrebno te investicije izpeljati sedaj? Zdravstvo nam poka po šivih, vi pa kupujete osemkolesnike, pri tem pa še navajate, da bomo te nakupe financirali s pomočjo evropskih sredstev. Stalno uporabljate izraz, »toliko, kot je ta vlada dala ljudem, še nobena vlada doslej ni dala«. Ljudje so tisti, ki so dali ljudem, Vlada deli naš denar in mi smo tisti, ki bomo to vračali. Poleg tega rebalans po našem mnenju vsebuje kup vsebinskih nelogičnosti. Manj sredstev namenjate za programe aktivne politike zaposlovanja – zakaj? Ali Vlada pričakuje čudežni porast zaposlenosti? Je ukrep čakanja na delo pravzaprav čakalnica za zavod? Manj namenjate za štipendije ter za izobraževanje, a le znanje nam bo na dolgi rok dvignilo dodano vrednost. Nižate sredstva za vojsko, a hkrati predlagate 780-milijonski nakup orožja. In ne nazadnje, zmanjšujete sredstva Komisiji za preprečevanje korupcije, Državni revizijski komisiji, inštitucijam, ki opravljajo izjemno pomembno nadzorstveno funkcijo. A glede na vse afere in sume na korupcije, ki so bili razkriti v zadnjih mesecih, nas to pravzaprav niti ne čudi. Ste pa za čas treh mesecev za 24 milijonov, to je za 160 %, dvignili postavko popravka preteklih krivic in odškodnine. Na seji Odbora za finance pa se vam o razlogih za tak enormni dvig sploh ni zdelo vredno odgovarjati. Spoštovani, takega predloga rebalansa, ki niža sredstva za znanost in raziskave, izobraževanje in štipendije, za kulturo, hkrati pa se nepojasnjeno zadolžuje, niti ne pojasni, zakaj rezerve v višini skoraj milijarde evrov, v Listi Marjana Šarca ne moremo podpreti. Hvala lepa."
4,ParlaMint-SI_2020-12-29-SDZ8-Izredna-55.u181,OTHER,-1.0,2020-12-29,0.05088503658771515,"Hvala lepa. Vidim, da je razprava že kar razgreta. Jaz sem presenečena nad stališči nekaterih poslancev. Nisem prepričana, ali vas tako dobro plačujejo za ta stališča ali res to mislite. Vlada bi morala reševati krizo, ki je zdravstvena kriza in danes pa smo priča in vse bolj, popolnoma drugim ukrepom, ki nimajo z reševanjem epidemije prav nobenih, nobenih stičnih točk. Namesto, da bi se ukvarjali z zdravstvom, se ukvarjamo z Zakonom o sodiščih, Zakonom o nevladnih organizacijah, Zakonom o verski svobodi in ostalimi bla bla bla bla bla-ji, ki jih imamo danes že od začetka te seje. Slišala sem slavospeve delodajalcem, pa vas bom vprašala, pa upam, da mi bo minister odgovoril - kdo je delodajalec samozaposlenim? To me res zanima, kajti, iz SMC poslanec je tako slavil, da brez delodajalca ni dela. Kdo je delodajalec samozaposlenim? Zanima me, kdo je delodajalec verskim uslužbencem? Prosim za odgovor. Uslužbenec hodi v službo, dobi plačilo in od tega plača davek. Konkretno kam grejo v službo, kdo je njihov delodajalec, koliko davka plačujejo od te svoje storitve, kajti potem jim država za izpad dohodka, povrne, v PKP protikoronske ukrepe. Skratka, kako so dokazovali izpad dohodka, konkretno me zanima, na podlagi česa dobivajo, prvič, izenačenje s samozaposlenimi v kulturi, drugič, preseganje te, kot reče minister za kulturo, bonitete ali privilegija. Privilegij samozaposlenega v kulturi je da, prvič, se izšola za nekaj umetniškega, pa se ne more vsak, najprej mora naredit sprejemne, mora imet veliko talenta, potem mora zelo veliko delat in potem mora dokazovat petletno odličnost in potem, če ne preseže cenzusa, ki je 20 tisoč evrov bruto na leto, mu blagovoli ministrstvo oziroma komisija podeliti status samozaposlenega v kulturi in on na podlagi teh svojih pogodb plačuje davke in v času Covida je, seveda, predvsem uprizoritvenim dejavnostim, Vlada prepovedala delat. Vlada prepovedala delat. In to je posledično prineslo do izpada dohodka, popolnega. In 700 evrov za samozaposlenega v kulturi ni isto, kot samozaposleni oziroma, kaj, verski uslužbenec. Koliko plača najemnine nekdo, ki je verski uslužbenec? Mladi kolega iz Nove Slovenije bo rekel, da je to verska nestrpnost. Ne, govorimo o enakosti pred zakoni. Koliko najemnine plača? Koliko davka plača? Samozaposleni v kulturi mora od tega honorarja plačat prenočišče, kostum, prevoz na delo, najemnino za svoje stanovanje, kurjavo sredi zime in vi to enačite, vi enačite nekaj, kar se ne da dat na skupni imenovalec. Še več, rečete, plačevali jim bomo prispevke 400 evrov na mesec. 402 evra plačujete samozaposlenim v kulturi, pa ne vsem – dvem tretjinam samozaposlenih v kulturi, kajti vsi ne izpolnjujejo pogojev, kajti ti zaprosiš za ta ukrep in potem na podlagi dokazil, ti komisija to odobri. Koliko verskih uslužbencev je zaprosilo za ta pogoj? Prosim konkreten odgovor. Na podlagi katerih dokazil ste jim to odobril. Zdaj, samozaposleni v kulturi dobivajo od minimalne plače prispevke. Ali veste, koliko je pokojnina za polno delovno dobo samozaposlenega v kulturi? Nekoga, ki ga poznate kot veliko zvezdo? Minister za finance bo sigurno vedel. 340 evrov, za polno pokojninsko dobo. Ja, kolegi poslanci in poslanke. Za 40 let dela v kulturi, pisanje knjig, režiranje in vse to. Ampak vi ste dali verskim uslužbencem prispevke od povprečne plače, ne od minimalne, se pravi, 600. Pa pravite »joj, kje boste pa vzeli vi opozicija populistična, ko nek ukrep predlagate, povejte kje boste vzeli«. Kje boste konkretno, minister za finance vzeli denar, ki ga boste podarili verskim ne uslužbencem, kajti uslužbenci hodijo v službo. Služabnikom. Služabnik ni plačan, služabnik služi in zato pač dobiva drugačne nagrade, ne finančne narave. Zdaj, rekla vam bom, da so ti ukrepi nimajo nobene veze s korono in z ukrepi, ki bi jih morali imeti. Imamo cel kup mladih ljudi, ki ne dobijo službe, ki so prisilno šli na s.p.-je in ne dobijo prav nobenega nadomestila, visoko izobraženi ljudje. Imamo študente, ki so se sami šolali, ampak vi date vsem 150 evrov kar tako, da je čisto vseeno, če je nekdo otrok bogatih staršev, bo imel 150 evrov tako za zraven za žepnino, tisti, ki je otrok revnih staršev in je delal za to, da študira, s tem ne more pokriti ničesar. Onemogočite mu prihodnost, šolanje, vztrajanje, vse z uravnilovko, ker se vam ne zdi pomembno. Pa dajte postaviti 150 evrov napram 700 oziroma dajmo biti pošteni, tisoč 200, tisoč 300 evrov za verske u-službence. 150 evrov pa za naše otroke, ki študirajo. Pa povejte koliko ste pošteni v svojih namerah. Zdaj, dodatek za delo s covid bolniki ostaja na nizki 30 odstotni ravni, pa se hvalite, da jim dajete dodatke, čeprav mi moral znašati vsaj 65 odstotkov oziroma kar 100 odstotkov bi moral znašati, tako kot v prvem valu. Bilo bi pošteno in pravično. Njihova plača, ki delajo s covid bolniki še zdaleč ni tolikšna, kot dajete verskim uslužbencem, ki ne hodijo v službo. Pa lepo vas prosim, a je to enakost pred zakonom? A je to ustavno, a je to pošteno? Ob tem, da je organizacija v kateri so zaposleni recimo ena najbogatejših organizacij na svetu, ki ne plačuje davkov na nepremičnine, ki dobiva preko gozdov, ki smo jim jih podarili, pa vemo dobro, da so bili prodani že 150 let pred drugo svetovno vojno. In smo jim dali in zgradili ceste in gozdne vleke in vse v vrednosti milijonov in jim dajemo odškodnine, ampak glejte, še vedno ta kasta je toliko pomembna, kot volilno telo. Kajti s prižnic potem vedno rečejo »volite Janeza Janšo, kajti drugače ste v grehu« in seveda vejo kdo jim bo največ dal. Ni pravično, ni pošteno in stokrat in stokrat bom ponovila, kajti kulturo je ta Vlada izstradala. In je šla na medije, je šla na kulturo, je šla na vse kar je v državi svobodomiselnega in poštenega. Seveda vi pravite, da boste upravičeno kaznovali tiste, ki ne spoštujejo odlokov. Poslušala sem pozorno razpravo od samega začetka in ja, minister rekli ste inštitut sorazmernosti. Inštitut sorazmernosti je, če nekdo poje burek na cesti in dobi 400 evrov kazni in potem ne dobi nadomestila v protikoronskem paketu. To je sorazmerno? Ne vem. Ne razumem. Res ne razumem. Vem pa, da pravo ne dovoljuje dvojno kaznovanje za isti prekršek. Se pravi, če jim zaračunate 400 evrov za ubogi burek pojeden, ki ga čez masko še nismo pogruntali kako jesti, ga ne moreš kaznovati še enkrat, da mu ne daš poštenega protikoronskega nadomestila. In veste, po devetih, desetih mesecih epidemije ste se spomnili, da mogoče pa zdravniki ne rabijo znati toliko dobro slovensko, pa da lahko še vedno delajo. Pohvalno, ampak zelo pozno. Upokojevanje, pravite, ni prisilno. Ustvarjate konflikt med mladimi in starimi. Je enostranski ukrep in zaposlenega nihče prav nič ne vpraša. V redu, če ga zaposlite, ampak zaposlite ga s polno delovno dobo, naj bo upokojenec deležen normalne pokojnine, kajti ni odpuščen po svoji krivdi. Tuji študenti so v slabši poziciji kot slovenski študenti. Študirajo tukaj, bilo bi pošteno, da tudi oni dobijo ta ukrep. Skratka spodbujanje rodnost. Zelo lepo, vsakemu boste dali 500 evrov, rojenemu v letu 2020. V redu. Saj je lepo, da se otroci rojevajo, vendar samo rojstvo še ni perspektiva v taki državi, v kateri živimo. Perspektivo čutimo tisti, ki imamo otroke, ki bi radi službe, ki bi radi dostop do stanovanj, ki bi radi enakopravno obravnavo. Ali pa naj gredo vsi za verske uslužbence in bodo živeli lagodno do konca svojih dni. Samostane naj napolnijo, imeli bodo polne želodce in na toplem bodo, kajti naši državljani ne morejo plačati najemnin, samozaposleni v kulturi ne morejo plačati najemnin s tem, kar jim naša vlada blagohotno namenja. In, veste, ti vaši PKP-ji, vsak mesec dobimo enega. To pomeni, da ste popolnoma brez kompasa, da dejansko ne veste, kako bi sistematično reševali probleme in jih rešujete tam, kjer se ne spodobi. Preprosto nespodobno je, kar počnete. In, veste, to, da moramo zakon o STA dajati v PKP, potem pa vaš Janša spet tweeta, da je to ne vem kaj, če ena koalicijska stranka to podpre. To, da moramo film reševati preko PKP, so grozljive stvari, popolnoma grozljive. In vrnila se bom, ker imam samo še malo minutaže, za samozaposlene v kulturi je višina prispevkov definirana v 83. členu ZUJIK-a. Pa bodimo pošteni in bodimo državotvorni in se držimo zakonov in ustave, ne? Za verske uslužbence pa je definiran v 27. členu Zakona o verski svobodi. Svoboda nima nič s tem, da jih financirate. In lahko zaprosijo za pridobitev pravice do namenske državne finančne pomoči iz državnega proračuna za pokritje prispevkov za socialno varnost v višini naslednjih vrst prispevkov za socialno varstvo iz osnove najmanj v višini 48 % povprečne plače za predzadnji mesec. Povprečne zopet, medtem ko samozaposleni gredo od osnove. Tako, da res me zanima, minister, na podlagi česa delate te protiustavne ukrepe in kako boste ljudem razložili to, da mnogi naši otroci živijo s 150 evrov na mesec, študentje in tako naprej, verski uslužbenci pa 1400, 1600. Čemu, zakaj financirate svojo volilno bazo? Ni pošteno, kajti to je naš skupni denar in reševati bi morali skupni problem, skupno problematiko. Hvala."
5,ParlaMint-SI_2009-09-08-SDZ5-Izredna-12.u28,SDS,0.65478515625,2009-09-08,0.03286867216229439,"Najlepša hvala za besedo. Spoštovane poslanke in spoštovani poslanci! Pred sabo imamo torej amandma, ki smo ga vložili v Slovenski demokratski stranki in med drugim pravi, da Državni zbor navedeno resolucijo v celoti podpira, ker s tem izraža tudi spoštovanje do vseh žrtev totalitarnih režimov. S podporo resoluciji tudi pozivamo Vlado Republike Slovenije, da tudi ona sledi priporočilom iz Resolucije Evropskega parlamenta o evropski zavesti in totalitarizmu. Državni zbor tudi poziva Vlado Republike Slovenije, naj razglasi 23. avgust za dan spomina na vse žrtve totalitarnih in avtoritarnih režimov. Pred sabo imamo Resolucijo o evropski zavesti in totalitarizmu, ki jo je 2. aprila sprejel Evropski parlament. Podprlo jo je takrat 98% vseh poslancev, med njimi tudi vsi slovenski evropski poslanci, ne glede na sicerjšnjo strankarsko pripadnost ali pa politično prepričanje. In moram reči, da je to enotno glasovanje takrat nakazalo, da pa morda lahko slovenski politični prostor končno doseže pomiritev in spravo v odnosu do polpretekle zgodovine, da prepozna in obsodi zločinske sisteme in tako postavi tudi nove zdrave temelje prihodnosti. Vendar pa se je ob potrditvi te resolucije, ki obsoja vse totalitarne in avtoritarne režime, izkazalo, da nekateri evropski poslanci svojo evropskost in demokratičnost ter odprtost kažejo samo na evropskem parketu, na evropskem političnem prizorišču, ko pa prestopijo mejo in se vrnejo nazaj v domače okolje, v Slovenijo, pa nanjo pozabijo in jo celo zaničujejo. Vse to kaže, da ne gre samo za odkrito dvoličnost nekaterih evropskih poslancev, temveč da takšno dvojno delovanje prilagojeno potrebam nekega določenega prostora, nekega določenega časa, kaže na simptomatično delovanje politične opcije, ki je danes na oblasti. Eno so izjave za javnost, ki smo jih že vajeni, nekaj drugega se dogaja v ozadju. Resolucija o evropski zavesti in totalitarizmu ima kar nekaj predhodnih dokumentov s podobno tematiko sprejetih že na evropskem nivoju bodisi v okviru Sveta Evrope bodisi posameznih članic Evropske unije. Tu želim izpostaviti predvsem dve resoluciji. Prva govori o ukrepih za odpravo dediščine nekdanjih komunističnih režimov ter resolucija iz leta 2006. Seveda pa ne smemo pozabiti in zanemariti praške izjave o evropski zavesti in komunizmu, pod katero se je prvi podpisal Waclav Havel in je bila v začetku predvidena tudi že kot skupna izjava Evropske unije. Tukaj ne gre za zanemariti očitnega dejstva, da je do danes to izjavo podpisalo že na tisoče Evropejcev, med njimi tudi veliko znanih osebnosti. Vse te resolucije, izjave, deklaracije, ki govorijo o tej tematiki, kažejo predvsem na nekaj bistvenega, kako prepotrebno je objektivno ovrednotiti dejanja iz polpretekle zgodovine, tudi na Slovenskem. In tako kot pravi praška izjava: ""Družbe, ki zanemarjajo preteklost, nimajo prihodnosti. Dokončna sprava vseh evropskih narodov ni možna brez osredotočenega in poglobljenega napora, da bi ugotovili resnico in izboljšali spomin."" Res je, tukaj ne gre za vprašanje političnega prepričanja ene ali druge strani, ampak gre za preprosto vprašanje resnice in vprašanje vesti do polpretekle zgodovine in seveda s tem tudi do vprašanja odgovornosti. Zato vsekakor namen današnje razprave ni kakršnokoli žaljenje ene nasprotne strani, se pravi se medsebojno žaliti, tudi ni namen današnje razprave kakorkoli drug drugemu podtikati zlo namerna dejstva ali pa biti v razpravi populističen. To ni namen današnje razprave. Tudi namen današnje razprave ni delovati s svojimi besedami v smer kulturnega boja. In tega bi se morali tudi naslednji razpravljavci pa tudi kakšen že prej držati. Današnja razprava bi morala pokazati, ali smo kot politiki iz različnih bregov sploh v letu 2009 sposobni preseči delitve, sposobni obsoditi zločine totalitarnih režimov ter res končno narediti korak k spravi. Zdi se namreč, da začetek sprave v Kočevskem rogu pred leti ni nadaljeval svojega poslanstva. Tam so sicer bili prisotni vsi visoki predstavniki države in seveda so mislili, da bo zgolj njihova prisotnost uravnovesila stanje na tem področju in da bodo povzročene krivice tisočim Slovencem na ta način preprosto izbrisane. Verjetno bi bile te krivice lahko izbrisane, če bi se takrat v Kočevskem rogu mislilo resno in iskreno, predvsem pa, če bi za te krivice kdo odgovarjal. Ali kot pravi praška izjava, citiram: ""Zločine komunizma je potrebno kaznovati in obsoditi s pravnega, moralnega in političnega pa tudi zgodovinskega vidika."". Vendar pa je žal pri nas glede teh stvareh ostalo samo pri simboliki. Sprava je bila sicer nekako dosežena bolj v smislu pietete do mrtvih, pa čeprav v nekaterih primerih še do tega ni prišlo, če pogledamo samo primer Hude jame, nikakor pa ni bilo sprave v političnem smislu, ki pa je ključnega pomena, čeprav želijo nekateri to preprosto preslišati ali pa zanemariti. Na Odboru za notranjo politiko, javno upravo in pravosodje je bilo s strani poslancev predvsem vladajoče koalicije oziroma vladajoče stranke v koaliciji večkrat rečeno, da predlagatelji sklica te seje želimo z obravnavo resolucije vsiljevati mnenja in potvarjati zgodovino. To bi še lahko verjeli, če bi šlo za naš tekst, ki smo ga mi pripravili v slovenskem parlamentu. To je zelo zanimiva izjava. Ta resolucija je namreč nastala v Evropskem parlamentu, pri njej so sodelovale vse države članice Evropske unije oziroma poslanci. Seveda so ti poslanci tehtali mnenja, izjave, preden so jih zapisali v končno verzijo, ki je danes pred nami. Ta resolucija zagotovo ni bila narejena kar tako na horuk in samo zato, da bi nekomu vsiljevala neko mnenje. Zanimiva je ta izjava, da želimo predlagatelji te seje vsiljevati nekomu mnenje in potvarjati zgodovino tudi v tem smislu, ker resolucija obsoja vse totalitarne režime - brez izjeme in pri obsodbi teh sistemov gotovo ne moremo kakorkoli govoriti o vprašanju vsiljevanja mnenja drugemu, temveč gre za preprosto obče človeško vrednoto, ki bi morala biti jasna vsakemu človeku, in to je, da je potrebno obsoditi zlo, ki se ne sme nikdar več ponoviti. In tu govorimo o vseh zločinskih sistemih, ki so v preteklosti udejanjali veliko trpljenje, povzročali krivice in gorje. Govorimo o nacizmu, fašizmu, pa tudi komunizmu. Vsi trije totalitarizmi so namreč zaznamovali slovenski narod in posameznika. Tako nacizem, ki je dočakal obsodbo tudi s strani najvišjih predstavnikov Nemčije, kot fašizem, na katerega obsodbo še vedno čakamo s strani italijanske politike, kot tudi komunizem, ki je zlorabil NOB in partizanstvo tudi za cilje revolucionarne oblasti in je pravzaprav največ časa tudi živel na slovenskih tleh. In tudi ta totalitarizem, se pravi, komunizem, na slovenskih tleh še vedno čaka na obsodbo s strani najvišjih predstavnikov države, ki se sicer zelo radi sklicujejo na evropske standarde, evropske vrednote, na vladavino prava, na človekove pravice in svobodno razmišljanje. Žal pa se ta odprtost in širokosrčnost konča pri vprašanju obsodbe zločinov, kot jih obsoja Resolucija o evropski zavesti in totalitarizmu. Sama seveda nisem čustveno in časovno vezana toliko na dogodke iz polpretekle zgodovine, zato lahko nanje zagotovo gledam, vsaj po mojem mnenju, bolj objektivno, z neke kritične distance. Zato se upravičeno sprašujem, do kdaj bomo živeli razdvojeno pri teh vprašanjih in zakaj stvari nismo postavili na svoje mesto že leta nazaj. Seveda lahko dobimo veliko odgovorov na ti dve vprašanji, vendar pa je nekaj nedvoumno: če bi se zgodovina vrednotila objektivno in ne bi bila v službi pri nas seveda pretežno leve politične opcije, če bi prikazala stališča obeh strani enakovredno, če bi obe strani druga drugi priznali tudi napake, potem se danes tega obdobja zgodovine ne bi več uporabljalo, pa tudi zlorabljalo v aktualnih političnih obračunih, temveč bi se na to obdobje gledalo kot na obdobje, ki je del naše zgodovine in predstavlja spomin na nek čas, pa tudi opomin. Ker pa pri nas politika žal še vedno ostaja na nivoju partizanov in domobrancev ter osvoboditeljev in kolaboracionistov, imamo na vseh družbenih nivojih še vedno težave, saj v zavesti ljudi še vedno ostaja samo resnica revolucionarne oblasti, katere dediči še vedno krojijo politično vzdušje v državi. Neobsodba totalitarizmov s strani najvišjih predstavnikov te države kaže po mojem mnenju na veliko ignoranco in na dejstvo, da izjava o drugorazrednosti teh tem ni bila nepremišljena, ampak je odraz nekega stanja, v katerem se vrti sedanja politična elita. Po mojem mnenju zanikanje in nepriznavanje, pa tudi neobsodba teh režimov, totalitarizmov, Slovenijo znotraj prostora evropskih narodov postavlja v skrajno neprijeten položaj. Medtem ko so ostale evropske države obsodile zločine vseh totalitarnih režimov, pri nas najvišji predstavniki države nekako nimajo posluha za to. Namen današnje razprave ni žaljenje ali pa vsiljevanje nasprotnega mnenja, temveč iskanje poti do poenotenja glede obsodbe vseh totalitarizmov. Toda glede na razprave in izjave v javnosti, ki smo jim bili priče tudi že prej, ko smo na odborih obravnavali resolucijo, imam občutek, da naravni nasledniki režima, ki je v celoti kršil človekove pravice in ni priznaval vladavine prava, skušajo pravzaprav slovenski narod še bolj razklati s podtikanjem, da predlagatelji te seje, med katere seveda sodim tudi sama, želijo spremeniti zgodovinska dejstva in rehabilitirati kolaboracijo. To je bilo večkrat izrečeno. Vsekakor gre za namensko obtoževanje in sprenevedanje zaradi bojazni, da bi se mit o pravem boju brez revolucije slučajno ne sesul kot hišica iz kart. V resnici pa se po mojem mnenju dogaja ravno nasprotno. Z očitkom o rehabilitaciji kolaboracije poskušajo namreč zagovorniki komunizma ponovno vpeljati logiko državljanske vojne in revolucije. S tem dokazujejo, da gre pravzaprav za rehabilitacijo komunizma v vseh svojih pojavnih oblikah. In to je velik problem današnje družbe v Sloveniji. Zločina, ki je bil namreč storjen nad tisoči Slovencev po vojni, se pač ne da zanikati. In to seveda nima nikakršne zveze z levim ali pa desnim pojmovanjem ali pa nekim političnim prepričanjem. Tukaj gre preprosto za najvišjo vrednoto po sebi, to je človeško življenje, ki se nikdar ne more razlikovati na levo človeško življenje ali pa na desno človeško življenje. Žrtev je žrtev. Sama bom zato podprla tako amandma, ki smo ga predlagali v Slovenski demokratski stranki, kot tudi resolucijo. Upam da bo do tega sploh prišlo, da bomo lahko glasovali o njej. Smatram namreč, da je taka potrditev resolucije, ki je nastala v Evropskem parlamentu in jo podpirajo vse države Evropske unije, prepotrebna za slovensko družbeno klimo in za ta prostor, v katerem se v tem trenutku nahajamo. Hvala."
5,ParlaMint-SI_2009-09-08-SDZ5-Izredna-12.u93,SDS,0.5458984375,2009-09-08,0.03262874484062195,"Hvala. Najprej dovolite, da izrazim globoko spoštovanje do tega, kar je povedal in storil gospod Roberto Battelli. Kajti dokazal je z dejanji, ne samo na OVSE, ampak tudi in predvsem danes tu, da je dejansko po vrednotah Evropejec. Namreč, izrecno je podprl naš amandma in s tem torej resolucijo o evropski zavesti, ki - kot ste nekateri že navedli - zajema brez izjeme prav vse pojavne oblike totalitarizma, nacizma, stalinizma ter fašističnih in komunističnih režimov, in je s tem dokazal, da vse meri z enakimi vatli. Kako zelo to pogrešam pri vas! Poglejte, v tem delu, kjer govori o totalitarizmih, je res to resolucija o preteklosti. Toda v tistem delu, kjer govori o evropski zavesti, pa je to še kako resolucija o prihodnosti. Ker izrecno poudarja razliko med tragedijami preteklosti in sedanjo svobodno demokratično združeno Evropo ter njenimi vrednotami. To pa je prav tista razlika, ki je ta parlament nikoli ni zmogel. Ni sprejel nikoli nobene deklaracije ali česarkoli v tej smeri. In resolucija se poklanja vsem žrtvam, brez izjeme, kar je veliko in tudi edino evropsko pietetno dejanje. Včasih je res lepo biti član SDS. Ne samo, da je ta resolucija na nek način postavila vrednostni okvir - in to sem imel v resnici v mislih, ko sem najprej predlagal, da se gre z njo v parlament in potem tudi na izredno sejo na simbolni dan, 23. avgusta, kajti to je bil prvotno moj predlog. In lahko si predstavljate, kako sem vesel, da imam danes tu priložnost o tem govoriti, ampak predvsem zato, ker sem član SDS, ki iskreno obsoja tako nacizem, tako fašizem v vseh pojavnih oblikah kot tudi vse povojne totalitarizme. In smo pri tem vsi lahko iskreni. Pri vas so pa težave, naj jih ponazorim v dveh primerih. Seveda, ko gre za povojno dogajanje, zmrznete oziroma, kot je rekla poslanka SD, ""ste hladni"" - če citiram. Ampak tudi ko gre za začetno obdobje druge svetovne vojne, imate hude logične težave. Prej sta se dva od vaših sklicevala na Bazovico in na TIGR. Veste, nerodna situacija pri tem pa je v naslednji zgodbi, ki jo lahko s številnimi pričami kadarkoli dokažem, če bo potrebno. V Kranju je bil krasen spomenik tigrovcem, bil je zapuščen v prejšnjem režimu, trava ga je prerasla, bil je umazan, nihče ga ni obiskoval. Potem ko je v Kranju mestno občino Kranj prevzel Demos, smo tisto očistili, uredili lepo, piatetno, kot se spodobi v poklon prvim dejanskim žrtvam slovenskega boja proti fašizmu, in priredili ustrezno slovesnost. Takrat je šel mimo en vaš kolega iz največje vladne stranke, starejši strankarski kolega, se delal norca, glasno žalil vse nas, ki smo bili tam, teatralno pljunil po tleh, se krohotal in potem odšel. Ne boste verjeli, isti človek desetletje kasneje je bil glavni govornik ob tem istem spomeniku, potem ko se je zamenjala kranjska oblast in je tranzicijska levica postala oblast na občini Kranj, in s prstom kazal na nas kot zagovornike fašizma in nacizma! Ej, dobro jutro! Kdo pa je očistil tisti spomenik, ker je bil spomenik iskrenemu neideološkemu boju zoper nacizem in fašizem? Mi smo ga! Kje se bili pa vi takrat? Zato povem to zgodbo, ker ta tako perfektno simbolizira to sprenevedanje, ko zlorabljate junaški boj proti dvema totalitarizmoma nacizmu in fašizmu vedno takrat, ko s tem hočete opravičiti svoja lastna dejanja ali pa svoja lastna zagovarjanja kot v danem trenutku. Kako neevropsko je to, kako neevropsko je to! Kako vas številke pri tem same postavljajo na laž, kajti tisto, kar je prej iz največje vladne stranke napačno citirala ena kolegica, je na odboru že pravilno citiral podpredsednik Državnega zbora, gospod Potrč, ko je povedal, da so obsodili poboj 12600 domobrancev - citiram po spominu, ampak izrecno je pisalo ""domobrancev"". Ja, se strinjam, bili so ljudje, takrat ni bilo več zmagovalcev in poražencev kot na dan konca druga svetovne vojne, takrat bi moral vsako stvar presojati sodišče. Ampak, kje ljudje božji so pa vsi ostali? Kajti na slovenskih tleh je bilo pobitih po zelo verodostojnih ocenah, obstajajo silno različne številke in dokler vseh dostojno ne pokopljemo, kar je civilizacijska norma, da se jih vzdigne od tam, kjer so bili živi zakopani ali pa razstreljeni v nekih luknjah in da se jih pokoplje v skupno kostnico, z imeni in priimki, da ljudje vemo, kje je grob. To je 2000 let civilizacijska norma, samo v slovenski kulturni smrti se je to nekje izgubilo. In ne glede na to, da točne številke niso ocene, ki so zelo verodostojne, gibljejo pa se tam nekje od 130.000 pa celo do 300.000, kot je najhujša, ki sem jo nekje v knjigi uspel prebrati. Veste, koliko je bilo vseh domobrancev? Toliko kot je pisalo, za eno divizijo, pobitih pa 10 do celo morda, upajmo, da je ta številka le pretirana, 30-krat toliko ljudi. In obžalovali ste samo tiste. Zakaj? Zaradi piara. To je v resnici polovičarstvo, ki temelji na piaru, zato da potem s tem opravičujete to, kar se je takrat zgodilo. To ni nobeno opravičilo, ker je že itak nalogično, na napačni predpostavki, so bili tudi domobranci ljudje, za božjo voljo! Ampak, kje pa so tukaj vsa tista dekleta, katerih kitke je nekdo preštel tam na vhodu, ki so bili živi zazidani v Hudi jami? Kje so vsi civilisti, kje so vsi pripadniki tujih vojska? To se je pa zamolčalo, kajti vse to je pa genocid. Poboj tujih vojska se kaznuje brez zastaranja po še celo takrat ratificiranih mednarodnih pogodbah, politični genocid, ki je v resnici bistvo povojnega političnega dogajanja na slovenskih tleh, je pa zločin, ki ne zastara po mednarodnem pravu. V temu grmu v resnici tiči zajec in zato, ker se iz tega izmotavate, je stvar tako zelo neevropska. In poglejte, kaj se potem v opravičevanje tega reče: ""da se oporeka resoluciji, zato ker v njej ni časovnih omejitev in ker gre za nerazumevanje okoliščin in metod."" Zdaj pa dovolite samo dvoje. Prvič, kot član SDS in kot demokrat obsojam vsak totalitarizem kadarkoli in kakorkoli se je pojavil brez kakršnihkoli časovnih omejitev in to je evropska norma, to piše tudi v evropski deklaraciji o evropski zavesti. Ampak, tisto kar pa sploh ne morem razumeti, in to je bilo pa upravičeno z vaše strani, pa je, da imam problem. Imam problem v tem, da ne morem razumeti okoliščin in metod, da se je lahko mladoletne deklice žive zazidalo v Hudo jamo, ne morem razumeti tega, da se je ljudi sleklo do golega, zvezalo z bodečo žico in se jih potem nekatere ustreljene, nekatere žive zmetalo v jamo in so na koncu razstrelili zemljo nanje, da so umirali bog vedi koliko dni v najhujših mukah. Teh metod in teh okoliščin povojnega dogajanja v Sloveniji pa jaz resnično ne razumem in jih ne bom nikoli razumel. Ampak veste, kaj pa je vaš problem? Tudi vsa Evropa tega nikoli ne bo razumela. To je pa vaš problem. In zaradi tega, ker vi operirate s tem pojmom nerazumevanja okoliščin in metod in da ni časovnih omejitev, s tem z vsako vašo nadaljnjo razpravo samo dokazujete, kako zelo upravičene so bile naše pripombe, da je to vaše oporekanje tej resoluciji neevropsko. Vsak evropski parlament, tistih držav, ki so končale z enostrankarstvom, s totalitarnim režimom, s katerimkoli enostrankarskim režimom, je z neko deklaracijo, resolucijo, zakonom, kakršnikoli aktom že, vrednostno opredelili, če hočete, bistvi tistega obdobja za nazaj in s tem odprl enotno izhodišče za naprej. To je bil nek generalni spravni akt, če uporabim ta izraz. Samo v Sloveniji tega nikoli ni bilo, pa je število smrtnih žrtev na slovenskih tleh, število zločinsko pobitih po drugi svetovni vojni bistveno večje glede na število prebivalcev kot v katerikoli drugi evropski državi! S tega vidika vse tiste primerjave, ki ste jih delali, in vsa tista vzporedja, so bila ravno tako neevropska, kot je to, da si danes pred vsem tem poskušate zakrivati oči in spraviti razpravo nekam drugam. Še enkrat povem, povsem neevropsko je, da se hoče to evropsko resolucijo o evropski zavesti, ki odpira perspektivo za naprej, zavreči in se jo nadomestiti s tem, da naj bi se s tem, za piar seveda, sprejemalo dva zakona, s preglasovanje in za povrh vsemu, kot kažejo nekatere izjave, da nekateri, ki so bili sopredlagatelji, niso niti vedeli za amandmaje - celo s prevaro. Ljudje božji, ali je to evropsko?! Tukaj, ko bo enkrat glasovanje o tem amandmaju, ki vsebuje besedilo evropske resolucije, in o amandmaju, ki predvideva njeno objavo v Uradnem listu Republike Slovenije, da to postane tudi naš uraden dokument, takrat pa se bo resnično videlo, kdo je Evropejec in bo glasoval za to rešitev in kdo ni."
5,ParlaMint-SI_2010-12-02-SDZ5-Izredna-34.u96,SDS,0.49072265625,2010-12-02,0.041189372539520264,"Hvala za besedo. Zagotovo je ta člen eden najpomembnejših, zato bo verjetno tudi o tem členu precej razprave. Moram reči, da sta dva amandmaja k temu členu. Člen namreč govori o pogojih za starostno upokojitev in opredeljuje, tako v osnovi, zahteva 65 let starosti, seveda po določenem prehodnem obdobju, 65 let tako za moške kot za ženske. Na odboru je bil sprejet amandma oziroma spremenjen drugi odstavek, ki smo ga z veseljem podprli tudi mi, kajti predstavlja bolj človeški pristop do vseh, ki se znajdejo pod težo določb novega zakona. Vendar želim opozoriti predvsem na naš amandma k temu novemu besedilu. Namreč, ta člen govori, da se sicer zahteva 65 let starosti za upokojitev, kar je za nas zelo problematična zahteva in vsekakor nepotrebna zahteva, vendar to je bilo na odboru popravljeno, zdaj pa mi amandmiramo ponovno peti in šesti odstavek. Namreč, v teh odstavkih je rečeno, da ni treba pri 65 letih, ampak lahko se moški upokoji že pri 60 letih, če ima 43 let pokojninske dobe; ženska pa pri 58 letih starosti, če ima 41 let pokojninske dobe. Vprašam se, ko smo pri moških, kdo od moških pri 60 letih starosti ima 43 let delavne dobe? Morda edino, če je šel s 17. letom delat, niti eno leto ni bil brezposeln in ni šel v vojsko. In seveda, da ni študiral. Kaj pa, če je študiral, recimo 4 leta? V najboljšem primeru je bil star 22, 23 let. V najboljšem primeru! Pa je potem služil še vojsko. 24, 25 let je bil star, ko je šel v službo in pridno delal vsak dan, vsak delovni dan pridno delal do 65. leta starosti in nabral 40 let delovne dobe. Tukaj pa se zahteva 43 let delovne dobe. Da je problem še bolj zanimiv, namreč hočem povedati, da je hudič v podrobnostih. In teh podrobnosti je toliko v tem zakonu, da je hudič s celim zakonom. Ti ljudje, ki pa so študirali, z visoko izobrazbo, so pred 10 leti imeli možnost dokupa delovne dobe za čas študija, in so kupili po 4 leta, plačali kar lepo vsoto. Kajti, takrat se je to vštevalo v delovno dobo, in oni so računali na to, da bodo šli štiri leta prej v penzijo. Sedaj pa tu piše v teh odstavkih, bom prebral: ""Pravico do starostne pokojnine pridobi tudi zavarovanec, ki je brez dokupljene dobe dopolnil 60 let starosti in 43 let pokojninske dobe..."" in tako dalje. Brez dokupljene dobe. Ta se ne šteje, brisano! Tisti, ki naj bi izpolnili pogoje naslednje leto, ko bo ta zakon že uveljavljen, se jim dokupljena doba ne bo štela. Oni so jo kupili, oni so plačali v dobri veri, da je Slovenija pravna država. V dobri veri, da bodo šli lahko toliko let prej v pokoj. Gospodje, tega ne bo. Mi smo že na odboru predlagali, da se črta ta klavzula dokupljena doba, in se upošteva, če že 43 let delovne dobe, ampak vendar z dokupljeno dobo. Kajti, če tega ne bo, potem naslednje leto vsi tisti, ki so računali, da bodo šli v pokoj mogoče že januarja, ne bodo mogli iti in bodo morali štiri leta dlje delati zaradi nespoštovanja, neupoštevanja dokupljene dobe. Ker pa se bo v 4 letih zahteva starostna meja pomaknila še za šest mesecev na leto, še za dve leti, bodo še kar lepo krepko delali. Štiri do šeste let po tem zakonu. Tista generacija, ki bi naslednje leto šla v pokoj, naslednja leta, šest let ne bo nihče šel, se ne bo nihče upokojil, kaj to pomeni za mlade diplomante, za zasedbo teh delovnih mest za šest let, dokončno zasedbo. Kaj to pomeni? Ne vem. Želel bi, da na to odgovori minister. Minister je odgovoren tudi za delo, ne samo za upokojence. Ponovno poudarjamo, mi bomo ponovno predlagali, da mora biti dokup upoštevan, sicer je dokup nesmiseln. Zakaj so pa ljudje dokupovali tista leta? Tu gre tudi za varstvo pričakovanih pravic, kajti oni so v dobri veri takrat to naredili in mislim, da je to ena od tistih črnih pik v tem zakonu [[...]]Če amandma ne bo sprejet, vemo, kje smo."
5,ParlaMint-SI_2002-05-16-SDZ3-Izredna-19.u125,SDS,-1.0,2002-05-16,0.9927067160606384,"Mi smo v prejšnjem členu opredelili grobišča žrtev vojne, in sicer grobišča civilnih oseb, ki so umrle ali bile usmrčene med vojno zaradi vojnih dogodkov na ozemlju Republike Slovenije. Mnoga grobišča po Sloveniji so grobišča civilnih oseb, ki so bile usmrčene med vojno, pa ne zaradi vojnih dogodkov. Samo primer, da zopet ponovim, lahko bi jih 100 naštel. Tri dekleta, ki so jih iz Dobrove ponoči vzeli na Ključ v svoj tabor partizani in potem naslednji dan po čudnih dogodkih, jaz sem to imenoval čudni dogodki, usmrtili. Kaj je njihovo grobišče? Kakšni vojni dogodki so to bili? Čudno sprenevedanje. Čuden odnos do teh žrtev, do njihovih sorodnikov. Verjetno mora zakon tudi ta grobišča opredeliti. Ne bom govoril o drugih grobiščih, kjer jih je notri po nekaj 100. 4. členu je to možno. Vendar, 4. člen, vladni amandma, ki je seveda boljši od prejšnjega besedila, pravi, da so grobišča žrtev vojne tudi grobišča oseb, ki so bile v zvezi z 2. svetovno vojno vnasprotju z načeli in tako dalje, usmrčene od organov takratne oblasti. Ampak to v zvezi z 2. svetovno vojno. V naslovu piše Grobišča žrtev vojne po vojni usmrčenih oseb. Torej, 4. člen govori samo o žrtvah po vojni usmrčenih oseb, izpušča pa tiste civilne osebe, ki so bile med vojno usmrčene brez kakršnekoli zveze z vojno. To je prva pomanjkljivost tega člena. Druga pomanjkljivost pa je, da zopet tukaj ne moremo mimo vzroka, pa vendarle, če je v nasprotju z načeli in pravili pravne države, je v mnogočem ta pojem nekako zadostna ali boljša približna razlaga, da ni šlo za kakršnekoli poboje, ampak da je šlo, beri med vrsticami, za revolucionarno nasilje. Osnovno vprašanje pa ostane, kaj z žrtvami civilnih oseb, ki so bile usmrčene med vojno brez zveze z vojno."
5,ParlaMint-SI_2003-06-17-SDZ3-Redna-27.u121,SDS,-1.0,2003-06-17,0.9898127317428589,"Hvala za besedo. Spoštovana predsedujoča, spoštovane kolegice, spoštovani kolegi. Žal na odboru niso bili sprejeti naši amandmaji, zato je besedilo, kakršno je pred nami, nesprejemljivo, saj vsebuje med ostalim, tudi dvoje velikih laži, dvoje velikih žalitev. V 1. členi, citiram, govori: ""Vojna grobišča so tudi grobišča žrtev povojnih dogodkov"". Kakšnih povojnih dogodkov, vas vprašam? Prometnih nesreč, gostinskih pretepov? Ti povojni dogodki imajo namreč svoje ime - revolucionarno nasilje. To nasilje nima nobene zveze z vojno, razen morda časovnega sovpadanja v prvem obdobju. Revolucionarno nasilje se je začelo leta 1941, se razmahnilo po koncu druge svetovne vojne in se nadaljevalo globoko v 50. leta. Slovenija je dobesedno posejana z množičnimi grobišči revolucionarnega nasilja in predvsem zaradi teh grobišč naj bi sprejeli ta zakon. Zanikanje revolucionarnega nasilja pomeni v tem zakonu hudo nespoštovanje zgodovinskih dejstev, pomeni politizacijo oziroma ideologizacijo grobišč, ki s tem ostajajo še vedno boleča nezaceljena narodova rana. S priznanjem revolucionarnega nasilja pa bi pokazali ne le zrelejšo distanco do zgodovinskih napak, ampak bi tudi NOB in partizanstvo vsaj delno osvobodili težkega bremena množičnih revolucionarnih zločinov. Veliki večini partizanov je bil namreč glavni cilj upor proti okupatorju in ne izvedba komunistične revolucije, osvoboditev domovine in ne masaker politične opozicije. Borili so se za drugačno svobodo, kot pa je nastopila leta 1945. S tem ko ste na odboru zavrnili naš amandma, ste zavrnili priložnost, da bi storili prvi državotvorni korak v smeri spravne spoštljivosti do lastne zgodovine. S tem pa je bil tudi sam zakon o vojnih grobiščih spremenjen v smešno farso, ki bo še dolgo simbol narodne razdvojenosti. V 2. členu piše, ""vojaška grobišča so grobišča vojaških oseb, padlih v vojni ali umrlih med vojno"". Torej, grobišča po vojni pobitih vojakov po tem zakonu torej niso vojaška grobišča. Spoštovani, ne gre le za domobrance in četnike, pripadnike slovenske narodne vojske, ampak tudi za ustaše in po vojni pobite nemške ujetnike. Njihova grobišča so po mednarodnem pravu vojaška grobišča. Ta zakon bo torej moral, če ne na zahtevo našega, pa na zahtevo evropskega ustavnega sodišča, prej ali slej, doživeti bistvene spremembe. Ko smo na odboru obrazložili amandma, s katerim bi tudi grobiščem po vojni pobitih vojakov priznali status vojaškega grobišča, predstavnik vlade ni zanikal pomanjkljivosti tega člena, je pa našemu amandmaju nasprotoval ker bi, citiram, "" s tem porušili koncept zakona"". Očitno torej gre za skrbno načrtovan koncept, po katerem pri množičnih povojnih pobojih ne bi šlo za poboj vojakov in s tem za vojno hudodelstvo, ki tudi po našem kazenskem zakoniku sodi med kazniva dejanja zoper človečnost in mednarodno pravo, kazniva dejanja torej, ki ne zastarajo. Tudi v tem pogledu je ta zakon čudna farsa. Vrti se v začaranem krogu laži in sprenevedanja. Lahko desetkrat rečete, da po vojni pobiti vojaški ujetniki niso bili vojaki. Zgodovinska dejstva s tem ne boste spremenili. Z zavrnitvijo naših amandmajev ste zavrnili priložnost, da bi vsaj malo očistili neslavni del zgodovine slovenskega naroda. Dvoje velikih laži, ki jih lahko porodi in zagovarja le tisti, ki ne premore minimalnega spoštovanja zgodovinskih dejstev in minimalne pietete do pobitih vojnih ujetnikov. Ta zakon, če ga boste sprejeli, ne bo v ponos temu državnemu zboru."
5,ParlaMint-SI_2015-09-29-SDZ7-Redna-11.u124,SDS,-1.0,2015-09-29,0.025242045521736145,"Hvala lepa, gospod predsedujoči. Mislim, da imamo v Državnemu zboru pravzaprav vedno težave, ko se odpre razprava o pieteti. Vedno. In vsakič, ko se odpre ta razprava o pieteti, govorijo tisti, ki so bolj levo profilirani, o tem, da gre za ideološko temo. Kar je na nek način zanimivo. Ne glede na izobrazbo, ne glede na profil izobrazbe, ne glede na kar koli. Kadar koli se odpre razprava o tem, da bi izkopali med vojno ali po vojni pomorjene, govorite o ideološki temi. To je simptomatično. Zdaj samo sprašujem, kaj ima to zveze z dejanskim stanjem, z dejstvi? Tisti, ki je bil star sedemnajst let, je bil ugrabljen, ubit in pokopan pod neko smreko ali pa vržen v kakšno luknjo – kaj ima to zveze z ideologijo? Tu se sprašujemo o tem, ali ta država premore, politika in tudi drugi premorejo toliko pietete, da se do nesrečnega človeškega trupla mladoletne osebe ne obnašajo tako, kot se obnašate, ampak da se obnašajo pietetno, spoštljivo, in da storijo vse, da se to nesrečno bitje izkoplje in pokoplje v posvečeno zemljo. V nedeljo ste imeli priložnost videti izkop ene take osebe v moji občini ali v sosednji občini, Kržeti nad Sodražico, ko je brat pokojnega, ki je star čez 80 let in je industrialec v Argentini, plačal izkop, da so izkopali njegovega mladoletnega brata. Mislim, da je bilo na TV 1 pri Dnevniku. Sedaj se pa sprašujemo lahko, koliko je takih oseb še pobitih, pa nimajo te sreče, da bi imeli bogatega brata v tujini, ki bi plačal ta izkop, to ekshumacijo in zagotovil pokop na pokopališče, kjer pokopujemo svoje pokojne sodržavljane. Čemu je to potrebno, da iz take zgodbe delate nek politikantski spektakel. Tu ne gre za neko množico, ki jo potegne ulica in se začnejo dogajati neke stvari, ki uidejo kontroli. Tu gre za razpravo povsem razumnih ljudi, izobraženih ljudi, ljudi, ki nimajo s tem dogodkom nič, ampak zanimivo, da tudi ne čutijo nič do tega dogodka. To, da je neka oseba bila ubita, stara 17 let, in je dobila, ne vem, hude poškodbe glave, ne samo metek, ampak še kaj drugega, to ne gane očitno v tem delu političnega prostora prav nikogar. Sprašujem se, kaj bi naredili, če bi bil to vaš brat. Bi se tudi pogovarjali o ideološki temi? Da bi bil to vaš sin, recimo, bi tudi rekli, da je to ideološka tema? Govorim o osebah, ki se jim je to dogodilo. Nekateri starši so še živi, nekateri bratje so še živi, sestre, so nekateri otroci še živi in pogovarjamo se o tem, ali je ta država sposobna storiti tisto, da bi tem ljudem zagotovila dostojen pokop njihovega umrlega, po nedolžnem umrlega, ni bil obsojen, ni storil nobenega kaznivega dejanja, ni storil nobenega ideološkega prekrška, ker če bi ga storil, bi ga kje obsodili, ampak šlo je za tipično inkvizicijsko dejanje. Tipično inkvizicijsko dejanje. Tisti, ki zagovarjate tovrstno inkvizicijo med vojno ali po vojni, govorite, da odpiramo ideološke teme. Gospod, ki je pisatelj, ki je kulturnik, član svetovnega Pen kluba, bi najbrž lahko pojasnil, ali gre za civilizacijsko razpravo, za civilizacijsko dejanje, da se umrlega izkoplje in pokoplje in prekoplje na prostor, kjer običajno v Sloveniji pokopavamo ljudi, ali je to ideološko vprašanje. Kdo ima toliko hrabrosti, da govori o tem, da gre za ideološko vprašanje? Pač tisti, ki nimajo nobenega odnosa ne do mladosti, ne do starosti, ne do človeškega življenja. Gospod Nemec je tudi govoril o tem, da gre za ideološko vprašanje. Zanima me, kaj sta storila lani s Toninom za 1. novembra, ko sta šla polagat vence na eno in drugo grobišče. Kakšna zgodba je bila to? Je bila to ideološko vprašanje? Je bilo to etično vprašanje? Sta začela spravo? Danes ni nobenega tukaj notri, ko govorimo o tej temi. Za kakšno dejanje je šlo? Ali je šlo samo za ceneni populizem, da se gre za neko stvar. Najbrž je šlo predvsem za populizem, za iskanje soja kamer, da se je to pokazalo na televizijah, ampak od tam naprej nobenega koraka več. Če je imel gospod Nemec iskren namen, da je treba na tem področju nekaj narediti, potem ne more imeti take razprave, kot jo je imel v Državnem zboru. Če hočemo nekaj narediti za ljudi, ki so tragično končali, ki so nesrečno končali, potem naredimo tisto, kar moramo narediti, tisto, kar delajo v Srebrenici. Sprašujem vse tiste predstavnike, ki tako radi govorite o Srebrenici in teh stvareh in se udeležujete teh komemoracij – zakaj take komemoracije ne podprete pri nas doma v Sloveniji, v Državnem zboru? Tudi pri nas, če bi bili iskreni nameni, bi lahko enkrat na leto si vzeli čas, določili datum in vse tiste, ki bi bili v tem obdobju identificirani, pokopali ali v skupno grobišče ali pa na pokopališče, tam, kjer bi lahko definirali svojce in bi imeli ti svojo željo, da te ljudi pokopljejo. Zakaj tega ne storimo? Kakšne zadržke imate tisti, ki vas, bi rekel, to vprašanje tako vznemirja? Čisto običajno človeško vprašanje. In ko nekateri vstanejo, začnejo govoriti o tej temi, ne more niti govoriti, ampak berejo, si pripravijo elaborat, pa so profesorji, z doktoratom s področja, o katerem govorijo, in so vsi zaripli v obraz. Zakaj je to potrebno? Predvsem je treba v te razprave vgraditi veliko spoštljivosti. Tudi spoštovanja do ljudi, ki niso storili prav ničesar in so tragično končali. Ni šlo za posameznike, ampak je šlo za množico ljudi. V Sloveniji so vsaj štiri lokacije, spoštovani kolegi, ki so bistveno večje od Srebrenice. Bistveno večji od Srebrenice. Vas sprašujem, ker očitno v Bosni je možno, čeprav na nek način rečemo, da so tam nekoliko ljudje, ki niso toliko prozahodno usmerjeni, ki imajo nekako drugačen odnos do kakšnih stvari, tam so sposobni izpeljati to etično dejanje in vsako leto ob dnevu z neko komemoracijo pokopati žrtve, ki so se tam zgodile. Pri nas je to očitno najbolj bogokletno dejanje, ki ga lahko storiš, če predlagaš, daš neko pobudo, da bi se to naredilo. Najbolj osovraženi smo in največ gneva doživimo tisti, ki predlagamo ali izboljšanje zakona ali neko novo rešitev na področju dostojnega pokopa in dostojnega slovesa od ljudi, ki so tam v nekih breznih, nad katerimi krožijo netopirji in bog ve katere živali še, da bi jih pokopali in se od njih dostojno poslovili, da bi določili mesto, kjer se jim lahko prižge sveča. Da je šlo za ideološke teme očitno včasih, kažejo primeri, kaj se je dogajalo s tistimi, ki so hodili na taka grobišča, pa so eventualno postavili križ ali opravili cerkveni obred, glede na to, da je šlo za ljudi katoliške vere, ali prižigali sveče. Še danes so v arhivih zapisi o tistih, ki so bili kaznovani zaradi tega, ker so to storili. Pa naj je šlo za posvečene osebe, to se pravi za duhovnike, ali pa za sorodnike teh, ki so bili tam pobiti. Da gre za neko težavo v tej državi in za nek neresen pristop, kaže na to, da ste pač vsi aplavdirali sprejetju zakona. Ko je treba nekaj konkretnega narediti na osnovi prejšnjih in tega zakona, ki je bil sprejet pred meseci, ko je treba dati vir in sprožiti akcije, se je pa zadeva ustavila. To, da premikate pristojnosti z ministrstva na ministrstvo, ne kaže nobenih dobrih namenov, da bina tem področju karkoli naredili, da bi se naredil korak naprej. Ta politika, ta koalicija ne kaže s tem popolnoma nobenih dobrih namenov. To se je zdaj premaknilo na Ministrstvo za gospodarstvo, kot da je to ključen projekt, kar zadeva gospodarsko rast. To bi lahko pustili tam, kjer je bilo, dali denar, da bi se to izpeljalo in te zadeve realizirale. 20. avgusta sem na Vlado naslovil pobudo v zvezi z izkopom ljudi iz moje občine, ki jih je ugrabila partizanska enota, medtem ko so pripravljali drva v gozdu. To se je zgodilo 28. julija 1942 in takrat so zajeli sedem oseb, sedem kmetov, posestnikov, ki so v gozdu pripravljali drva. Odpeljali so jih do nekega brezna, ki se mu reče Žiglovica, in jih tam postrelili in zmetali v brezno. Do danes te osebe niso bile ekshumirane, niso bile izkopane. In glede na to, da vsi tako veliko govorite o tem, kako boste ta problem rešili in kako se boste tega lotili, sem pričakoval, da bi mi Vlada vsaj v roku odgovorila. 20. septembra je potekel rok za odgovor na to pobudo, pa nisem dobil še odgovora. To najbrž ni tako zahtevno vprašanje oziroma tako zahtevna pobuda, da bi rabila Vlada več, kot je poslovniško določen čas za odgovor. To je eden izmed primerov. Enega sem naštel, to je drugi primer. Tam okrog nas je takih grobišč, kjer so končale ugrabljene žrtve na tak ali podoben način, še kar nekaj, veliko iz vojnega in povojnega obdobja. Glede na to, da imamo vse identificirano, kje so ta grobišča, bi pričakoval, da bi se kaj na tem področju začelo resnega dogajati. Poleg tega, da bi ta arheološka stroka nekaj naredila, bi pričakoval, da bi tudi še kaj drugega naredili na tem področju. Sam izkop po arheoloških kriterijih je pač en del te zgodbe lahko. Drugi del je pa tisto, kar zadeva analizo, se pravi, kaj se je zgodilo, kako se je zgodilo, kakšna smrt je bila to, je šlo za ustrelitev, je šlo za mučenje, je šlo za obglavljenje in tako naprej. In predvsem, ker so pri mnogih teh primerih znana tudi druga dejstva – recimo v tem konkretnem primeru Žiglovice se govori o partizanskem komandantu Venišniku, ki je sicer iz drugih krajev, ni domačin – bi lahko tudi druge postopke izpeljali. Če lahko nekoga, ki je nekoga ubil in vrgel v vodnjak, po dveh letih najdejo, ga priprejo in ga po hitrem postopku obsodijo, na osnovi podobnih dejstev, se pravi, prišli so do trupla, ugotovili vzroke smrti, po dveh, treh letih, izpeljali postopek in obsodili tistega storilca, bi v tem primeru lahko storili popolnoma enako. V ničemer ta primer ne odstopa od tistega, ki so ga likvidirali, pa so ga vrgli v vodnjak in so ga potem, ko je nekoga malo zapekla vest in je povedal in naznanil, odkrili in obsodili. Ne vem, zakaj je tu potreben poseben zakon, poseben postopek, zakaj je potrebna v tem primeru razprava o tem, da se gremo ideologijo, da se gremo politiziranje in smo glavni problem mi, ki predlagamo, da se to področje uredi. To bi se moralo tako ali tako že davno urediti. Ne vem, kako bi se počutil gospod Matić, če bi bil njegov sin kulturni spomenik tam v nekem breznu. To ni kulturni spomenik. Tudi če bi bil moj sin to, to ne bi bil kulturni spomenik in tudi ne bi bil kulturna dediščina. To je truplo, ki čaka, da se speljejo postopki, in da se civilizacijsko opravi postopek, da se zadeva pokoplje in uredi. Mnogi ste ob tej razpravi opletali tudi z drugimi stvarmi. Tudi o arhivih. Pa je res. Sestavni del teh stvari, o katerih danes govorimo, so tudi arhivi. Tudi arhivi so. S tem, ko so bili arhivi v pomembnem delu uničeni, s tem, ko so arhivi s spremembo zakona v pomembnem delu še dodatno zaprti in blokirani, ko so anonimizirani, se tudi preprečujejo postopki ugotavljanja. Sklicevanje na neko komisijo, ki jo vodi gospa Valič, je perverzno. Pri gospe Valič je edino vprašanje, ali dela po zakonu ali ne dela po zakonu. Če dela v teh postopkih po zakonu, potem ji nimate kaj očitati, in so izdelki taki, kot smo ga pokazali zadnjič na razpravi o spremembi arhivskega zakona. Čisto taki, anonimizirani prazni listi. Če pa gospa Valič ne dela po zakonu, ste jo pa dolžni zamenjati, da bo delala po zakonu. Če ste vi, ki ste strokovnjaki arhivske stroke, ugotovili vse te napake, potem morate tudi te odločitve potegniti, ne glede na to, ali je članica naše stranke ali vaše stranke ali katerekoli druge stranke. Zdaj je samo vprašanje, ali dela po zakonu. In če dela po zakonu in dobite ven tak izdelek, kot ga je pokazala kolegica Irgl, potem je zakon tak, kot smo povedali – nikakršen. Boljše da greš v Mladinsko knjigo in kupiš tisoč listov, ki so povsem prazni. Je popolnoma enako. Ne rabiš ne komisije, ne rabiš ne dva arhivarja, ne rabiš ne gospoda Matića, da bo predaval o teh stvareh. To je dejstvo. In še enkrat povem, če gospa Valič ne dela po zakonu, potem je treba to urediti. Pa še na nekaj bi rad pri tej razpravi opozoril. Vi vsi govorite, da naši predlogi niso argumentirani. Maksimum napora je to, ki ga pri tej razpravi uporabite, da si razdelite odstavke vladnega mnenja in potem preberete vsak svoj del argumentacije, pa napišete tri uvodne pa dva zaključna stavka o tem. Razprava o dostojnem pokopu naših sodržavljanov, ki so končali nesrečno, brez obsodbe, ki so bili odpeljani od svojcev, ki so bili razdvojeni od družine, nekatere starše so vzeli otrokom in so jih likvidirali ali pa obratno, odvisno, kakšna je bila ta situacija. Jaz mislim, da je treba te stvari pogledati tudi s tega vidika. In predvsem, to pa naslavljam na koalicijo, vlado, kulturo – kar zadeva vprašanje stališča vlade, je tista kulturna podlaga ključna pri tem vprašanju, ker gre za etično vprašanje, gre za odnos do življenja, odnos do smrti, da bi se na nek način poskušali v vladi in koaliciji usmeriti, da se take stvari na nek dostojen način uredijo. Tukaj ni potrebe po nobenem obračunavanju. Preden storite karkoli v zvezi s spomenikom na tem področju, tam, kjer ste si izbrali lokacijo, bi najprej uredili te zadeve, kar zadeva izkop, ki jih mnogi ljudje še vedno nestrpno pričakujejo. Radi bi vedeli, kje so njihovi svojci bili ubiti, kje so bili pokončani, kako so bili pokončani in predvsem bi jih radi, tako kot jaz ali pa verjetno tudi vi, pokopali v svoj družinski grob. Tisti, ki tega ne želi, ki preprečuje, da bi svojci teh nesrečnikov, ki so bili pobiti, to naredili, to uredili, to izpeljali, ima tudi do svojih podoben odnos. Vsaj to pričakujem, da nimate dvojnih meril. Če mojemu sosedu, našim sovaščanom ne omogočite, da bi pokopali svoje brate, sestre, starše, otroke na primeren način, najbrž bodo tudi vaši ležali kje ob cesti in se bomo vozili mimo ali pa metali kamenja v tista brezna, kjer bodo. S tega vidika se je treba na to razpravo ozreti in narediti vse, da enkrat, res enkrat na dostojen način končamo to in naredimo tisto, kar bi morali že zdavnaj narediti. Pravzaprav se pa tisto, o čemer danes govorimo, ne bi smelo nikoli zgoditi. Hvala lepa."
5,ParlaMint-SI_2012-11-21-SDZ6-Redna-08.u102,SD,0.70703125,2012-11-21,0.08045941591262817,"Hvala za besedo, gospod podpredsednik. Spoštovani zbor! Zaradi kulturne, znanstvene in splošno človeške vrednosti sta varstvo in ohranjanje kulturne dediščine v državnem interesu. 5. člen Ustave Republike Slovenije celo izrecno nalaga državi, da skrbi za ohranjanje naravnega bogastva in kulturne dediščine ter da skrbi in ustvarja možnosti za skladen civilizacijski in kulturni razvoj Slovenije. Skrb za kulturno dediščino je torej zelo pomembna ustavna kategorija, zapisana v splošnih določbah naše ustave. V muzejski in konservatorski stroki ter Skupnosti muzejev Slovenije in v drugih strokovnih organizacijah je originalni predlog zakona izpred dobrih štirih let naletel na različne odzive. Tukaj imamo stališče slovenskih muzealcev in njihove strokovne organizacija, da bi potrebovali poseben samostojen muzejski zakon, tako kot sta na primer knjižničarski in arhivski zakon. Podobne rešitve imajo seveda tudi nekatere druge evropske države. Ministrstvu, pristojnemu za kulturo, Socialni demokrati predlagamo, da bi bilo po dobrih štirih letih treba narediti temeljito analizo izvajanja tega zakona in ugotoviti, kaj so bile pomanjkljivosti in kaj prednosti te zakonske ureditve. Žal se je v tem času pokazalo, da so nekateri členi zakona celo v nasprotju z ustavo, kar je na pobudo nekaterih privatnih zbiralcev in slovenskega numizmatičnega društva v svoji odločbi ugotovilo tudi Ustavno sodišča. Z novelo zakona se ta neskladja odpravljajo. Kolikor sem se posvetoval z nekaterimi strokovnjaki s področja premične kulturne dediščine, ta zakon podpirajo. Dejstvo je, da je bil originalni zakon, vsaj tako je pokazala praksa, in o tem govori končno tudi ta ustavna odločba, skrajno neprijazen do privatnih zbiralcev. Zakon je namreč v 135. členu vseboval tako imenovano abolicijo za privatne zbiralce. Zbiratelji, ki so na dan uveljavitve tega zakona leta 2008 hranili arheološke najdbe brez potrdila o izvoru, so morali najkasneje v enem letu od uveljavitve tega zakona o tem obvestiti državni oziroma pooblaščeni muzej ter prijaviti svoje zbirke in predmete. Velika večina privatnih zbiralcev na nesebičen način ohranja in vzdržuje nepregledno množico predmetov z zgodovinsko in kulturno vrednostjo. Mnogi izmed njih jih na lastne stroške postavijo tudi na ogled za javnost. Zakonska ureditev in praksa morata med muzejskimi institucijami in privatnimi zbiralci spodbujati sodelovanje in ustvariti zaupanje, postati morajo zavezniki pri varovanju in prezentaciji svojih zbirk. Samo sankcije in zelo malo spodbud so kar opazen del privatnih zbiralcev odvrnile od sodelovanja. Nekaj v tej smeri rešuje tudi ta novela, je pa v samem zakonu odprtih še veliko drugih vprašanj, na primer 50-letna starost za arheološke najdbe oziroma arheološko ostalino vojaškega materiala, ko za druge arheološke ostaline velja 100-letni rok, in tako dalje. Sporen je tudi 31. člen oziroma pristojnost ministra v zvezi z odstranitvijo dediščine in tako dalje. Na pristojnem odboru smo zelo natančno podali pripombe na 1. člen, ki govori o dokazilih glede izvora. Zelo jasna dokazila za izvor so, recimo, sklep o dedovanju, dovoljenja o izvozu, oporoka in druge verodostojne listine, da je bila ta najdba pridobljena v last oziroma hrambo. Druga dokazila, kot na primer izjava prejšnjega lastnika, fotografija ali posnetek predmeta, objava v publikaciji in na koncu celo dokazilo in podobno, pa so zelo problematična. Tako smo kriterij ""in podobno"" uspeli z amandmajem odbora črtati iz zakona. Problematičen je tudi peti, tako imenovani varčevalni člen, saj državno financiranje predhodnih raziskav arheoloških najdišč ni več obveznost države, temveč je prepuščena presoji ministra oziroma razpoložljivim proračunskim sredstvom. Dejstvo je bilo namreč, da za te raziskave smo letno imeli na razpolago od 400 do 600 tisoč evrov. Ta sredstva pa so bila v maniri vsesplošnega varčevanja bistveno okrnjena. V Poslanski skupini Socialnih demokratov bomo zakon podprli oziroma mu ne bomo nasprotovali, saj v prvi vrsti odpravlja neskladje z Ustavo Republike Slovenije. Hvala lepa."
5,ParlaMint-SI_2005-11-23-SDZ4-Redna-11.u57,SD,0.6650390625,2005-11-23,0.04135720431804657,"Hvala. Rad bi obrazložil še amandmaje k 6. členu pod številko dve naprej. Gre za družinske invalidnine in družinske dodatke. Te družinske invalidnine in dodatki so namenjeni osebam oziroma družinam, ki skrbijo za invalide. Torej gre za osebe, ki so seveda pripravljene pomagati invalidom, da lažje prebrodijo vsakodnevne težave oziroma opravila, ki jih pač morajo opraviti pri svojem življenju. Velikokrat gre pa tudi za starejše osebe in te so še posebej zadovoljne in srečne, da so lahko doma in da jim nekdo pri tem priskoči na pomoč, kajti kvaliteta življenja je seveda v domačem okolju za vsakega posameznika, še posebej če je starejši, še toliko bolj pomembna in zato je nesmiselno obdavčevati družinske invalidnine in družinski dodatek. Zato seveda predlagamo, da se to uvrsti v kategorijo oprostitev. Rad bi povedal še nekaj besed o amandmaju pod številko 5. Gre za rekreacijski dodatek. Ta rekreacijski dodatek je pravzaprav namenski dodatek za to, da se mnogi, ki sicer mogoče tega ne bi načrtovali, vendarle odločijo tudi še za aktivnejše življenje, za rekreacijo, ki velikokrat pripomore k temu tudi, da ohranjamo svoje zdravje in da nenazadnje s tem tudi zmanjšujemo stroške zdravljenja, kar pomeni, da če oprostimo rekreacijski dodatek plačila dohodnine, pozitivno vplivamo na javnofinančne prihodke tudi zaradi tega, ker jih po drugi strani na področju zdravstva ne povzročamo. In še nekaj besed o oskrbnini za čas trajanja poklicne rehabilitacije po zakonu o vojnih invalidih. Predlagatelj zakona je sicer med oprostitvijo plačila dohodnine uvrstil veteranski dodatek, tudi Socialni demokrati podpiramo takšno odločitev, predlagamo pa, da se tudi dodatki po zakonu o vojnih invalidih za oskrbnine za čas trajanja poklicne rehabilitacije ravno tako uvrstijo v kategorijo oprostitev plačila dohodnine in s tem ne nazadnje tudi izenačitev statusa tako po zakonu o vojnih veteranih kot po zakonu o vojnih invalidih. Gre za dve izjemno občutljivi kategoriji, ki si zagotovo zaslužita vse več kot to, da eno ali drugo dodatno obdavčujemo ali obremenjujemo z dohodnino, še posebej, če gre za rehabilitacijo. Toliko o teh in seveda tudi podpiram ostale amandmaje k temu 6. členu, ki mislim, da resnično izboljšujejo stanje predvsem invalidov. Hvala."
5,ParlaMint-SI_2014-03-04-SDZ6-Redna-22.u154,SD,0.51220703125,2014-03-04,0.05708683654665947,"Hvala lepa, gospa podpredsednica. Lep pozdrav tudi ministrici in seveda ostalim kolegom! Odbor za delo, družino, socialne zadeve in invalide je kot matično delovno telo obravnaval Predlog zakona o dopolnitvi Zakona o vojnih invalidih, ki ga je Državnemu zboru predložila Vlada, s predlogom za obravnavo in sprejetje po skrajšanem postopku. Pri delu odbora so sodelovali predstavniki predlagatelja z državnim sekretarjem v Ministrstvu za delo, družino, socialne zadeve in enake možnosti, predstavnica Zakonodajno-pravne službe, predstavnik Državnega sveta ter predstavniki Združenja Sever, Zveze društev vojnih invalidov Slovenije in Združenja vojnih invalidov 91. Odboru je bilo posredovano mnenje Zakonodajno-pravne službe, ki je predlog proučila z vidika njegove skladnosti z ustavo, pravnim sistemom in zakonodajno-tehničnega vidika. K predloženemu besedilu je podala pripombo k 1. členu. Komisija Državnega sveta za socialno varstvo, delo, zdravstvo in invalide je v svojem mnenju, ki ga je na seji odbora predstavil predstavnik Državnega sveta, predlog zakona podprla. Komisija se je seznanila s pripombami Zveze društev civilnih invalidov vojn Slovenije, ki je izrazila podporo reševanju situacije vdov po padlih borcih v agresiji leta 1991, a hkrati opozarjajo na necelovito urejanje vprašanj in posledično neenako obravnavanje ostalih upravičencev po Zakonu o vojnih invalidih. Zavedajo se, da je zaradi nastale pravne praznine treba vprašanje pravic za vdove po padlem borcu v agresiji na Republiko Slovenijo 1991 čim prej urediti. Zato s tega vidika podpirajo čimprejšnje sprejetje predloga zakona, hkrati pa pozivajo k nadaljnjim dogovorom med zainteresiranimi združenji in pristojnim ministrstvom za celovitejšo ureditev vprašanju družinskih invalidnin tudi za ostale upravičence po zakonu. K predlogu zakona ni bilo vloženih amandmajev. Predstavnik predlagatelja je na kratko predstavil predlog zakona, predstavnica Zakonodajno-pravne službe pa je na seji odbora predstavila pisno mnenje in opozorila, da besedilo predloga zakona daje glede upravljanja pravic bolj ugoden položaj le zakoncem padlih borcev, ne pa zakoncem umrlih vojaških invalidov in drugih oseb, ki so umrle zaradi posledic bolezni, dobljene pri opravljanju vojaških dolžnosti za cilje obrambe in varnosti Republike Slovenije v vojaški agresiji na Republiko Slovenijo leta 1991. Zakonodajno-pravna služba meni, da mora predlagatelj predloga zakona jasno navesti razloge za navedeno razlikovanje in izkazati, da izpolnjuje kriterije dopustnega razlikovanja v zakonskih pravicah, kot izhaja iz prakse Ustavnega sodišča Republike Slovenije v zvezi s 14. členom Ustave, ali pa ustrezno dopolniti predlog zakona. V razpravi so vsi razpravljavci predlog zakona podprli, nekateri pa tudi izpostavili dejstva, da bi takšen zakon lahko sprejeli že tri četrt leta prej, a takrat ni bila sprejeta odločitev, da je primeren za nadaljnjo obravnavo. Predstavnica Nove Slovenije je poudarila, da jo veseli, da ima Vlada razumevanje za to problematiko, treba pa je rešiti tudi status invalidov, ki jih je okoli sedemintrideset. Tak zakon so tudi že vložili in je bil zavrnjen, upajo pa, da bo kmalu rešena tudi ta problematika. Odbor je glasoval o obeh členih skupaj in ju sprejel. Ker k predlogu zakona na matičnem delovnem telesu niso bili sprejeti amandmaji, Odbor za delo, družino, socialne zadeve in invalide Državnemu zboru predlaga, da Predlog zakona o dopolnitvi Zakona o vojnih invalidih sprejme v predloženem besedilu. Hvala."
5,ParlaMint-SI_2020-06-18-SDZ8-Redna-18.u34,SD,-0.9453125,2020-06-18,0.0201718732714653,"Hvala lepa za besedo. Res se nisem mislil oglašat, ker če kaj nisem, odkrito povedano, nisem ravno športnik, sem pač pubec z vasi. Še tisto, ko smo se otroci, pa mladostniki hodil kopat, na Kolpo, so starejše generacije gledale na nas, da je to skoraj bogokletno, ker na vasi se je delal, garal, pa malo počival. Zdaj, kaj me nekako moti. Ali veste, nek narod, ki rata nacija, se mora zavedat tudi svoje zgodovinskosti ali, v zadnjem času rečejo, »zgodovinjenja«. Obstaja pa neki šport, če bi živel v bolj urbanem okolju, čeprav nisem motoričen, s katerim bi se zelo rad ukvarjal, je gentlemanski šport, ne vem, če vam kaj pomeni ime Rudolf Cvetko. Rudolf Cvetko je leta 1912 v Stockholmu prvi osvojil olimpijsko medaljo, bila je to srebrna medalja, kot član avstrijske reprezentance v sabljanju. Če me spomin ne moti, so takrat premagal Madžarsko. Mogoče to komu ne odgovarja, malo za šalo, malo za hec [[…]] In jaz bi pričakoval od Olimpijskega komiteja, če že politika ni tako pametna, ki misli, da se je svet začel, mogoče s kakim Janezom ali sam s samostojnostjo, kajne, da bi Olimpijski komite imel to misel in gledal, če že vežemo to na olimpijsko dimenzijo športa, kdaj to umestit. Malo sem šel gledat, ni mi vrgel Google na brzino, kateri datum je to bil takrat, 1912, ne. Ampak, a veste, se opravičujem, ampak malo noro se mi zdi, z vsem dolžnim spoštovanjem do vseh treh olimpionikov, ki so osvojili zlato medaljo, ki so vsi trije res garači in tudi bi se lahko tudi v njihovi splošni kulturi parlamentarci zgledovali po njih, ne, mislim na veslaški par in znanega strelca, ne, ampak zdi se mi, ne, tu bi se verjetno celo Tine Hribar strinjal z mano, če se mislimo kot nacija, ne bi smeli pozabiti na Rudolfa Cvetka, ne. Pa sem mislil, da bo to vsaj SNS povedal, ker tu sva si pa z Zmagom podobna, čeprav me toži trenutno, ne, glede vednosti o nekih historičnih dimenzijah, ne. Če se vrnemo, tega naš šport kot Socialni demokrat, ne, seveda navijam od drugem tudi za Liverpool, ne, »you will never walk alone«, zelo lepa himna, navijaška, ne, meni po mariborski pa ob jeseniški najljubša, odkrito povedano, ne, včasih sem bil tudi navijač Dinama, ne, ampak v časih pred, pred Gregorjem. Dejstvo je da dandanes otroci, deca, govorite, šport pomeni penezi, ne, če smo res za to, a veste, onkraj tega političnega dušebrižništva, tamladi so samo na Facebooku, pa tudi predsednik vlade je v glavnem samo na Twitterju, ne, dajmo potem kot država omogočiti tej mladini, da se s športom ukvarja. Številni s podeželja seveda nismo imeli možnosti, veste, jaz sem v najstniških letih od 10. leta do, dokler sem v vojsko, sem se pa skoraj z avtomoto športom ukvarjal, karijole sem vozil, Johi Milani Johi, to je sicer na hrvaški strani, peso za pujse in podobne, in podobne zadeve, ne. Dajmo omogočiti, ne glede na to, kot rečemo v Beli krajini, »čígav si ti«, ne, da se lahko s športom ukvarja, ne. Ogromno, a veste, pa ne način mokre sanje staršev, ne. Starši imajo veteranske lige, če niso kaj, pa naj tam delajo, ne. Potem je še ena dimenzija, kjer sem dokaj osamljen in skandinavski v slovenskem prostoru, profesionalni šport je seveda garanje in pogosto prideš do takih ali drugačnih invaliditet, posledično. In ni naključje, recimo, da skandinavske države zadnje čase nekako poskušajo brzdati tekmovalnost vsaj tam nekje do 16. leta, ne, v kaki državi so imeli celo razpravo, da vsled tega niso, recimo, več tako dobri v skokih, ne, če se dotaknem nordijskih disciplin, ampak se mi zdi, da je to tudi neka resna, resna debata, ki bi jo morali načeti, ne. Omogočati državljankam in državljankam, državljanom, da se ukvarjamo s športom, ne glede na to, koliko imajo v tošlu penez. Veste, tudi, ko ste navajali ta podatek, da se 80 % ukvarja z rekreacijo, če bi šli resno gledat te analize, bi ugotovili, da temu ni ravno tako, da je tu, v tej metodologiji skrito tudi tako imenovano pogosto vrtičkarstvo, ne, ki ga nekateri izvajajo tudi zaradi nuje, pač, ker so penzije takšne, kot so. Veste, to je potem nekaj, nekaj razmislit tega, ne, in strinjam se s tem, ja, šport je tudi civilna, civilna religija, ne, to je Marjan Rožanc, po katerem se imenuje nagrada slovenska za esejistiko, športni funkcionar, športni delavec, politik, eden boljših esejistov, pisal že, kdaj, v starem režimu, pa mogoče komu to ne odgovarja, ne. Zdaj jaz bom seveda naslovil na Vlado in vas in vse to leporečenje, ki sem ga danes poslušal, OK, kaj bomo politiki naredili, da bo vsak, ki se hoče ukvarjati s športom, se lahko s športom ukvarjal, ne. Pa lahko gremo gledat športno infrastrukturo, kjer nam šepa na zlasti pokriti športni infrastrukturi in dostopnosti do nje, ne, to so neke zadeve, onkraj te simbolične ravni, ki jo tu pozdravljam, s katero se bomo morali ukvarjati, ne. Osebno pa, ko sem to poslušal, pa mogoče pa koga moti, da je tisti prvi datum povezan z Južnimi Sokoli, ne, na politični ravni. Meni ne, ker Trčki smo izvorno Čehi in bi si želel, da je ta datum ostal. Na tej točki se bom ustavil, ker športnik pa res nisem. Hvala."
5,ParlaMint-SI_2005-10-26-SDZ4-Redna-10.u80,SD,-0.99853515625,2005-10-26,0.0779547393321991,"Jaz se vam opravičujem, ker sem prej rekel, da ne bom govoril o vsebini predlogov. Glede na to, da je bil omenjen genocid in še hujše reči, bi samo tri primere povedal, kakor jih jaz doživljam, pa nisem dal amandmaja in tudi LDS ga ni dala. Poglejte, na novo se odpirajo tri kazniva dejanja, zaradi katerih so bile izrečene krivične obsodbe, tudi leta 1945 pa 1950 pa 1955 pa 1960 in tako naprej. Prvo je neizpolnjevanje ukaza ali odrekanje pokornosti v vojski - krivično. Drugo, odklonitev sprejema ali uporabe orožja, tretje, nepokorščina pri vpoklicu v vojaško službo. Jaz ne trdim, da ni v konkretnih primerih lahko bila izrečena krivična sodba, ker je bil postopek nekorektno voden. Če me boste pa vi vsi prepričali, da so to kazniva dejanja, ki so bila v Ameriki prepovedana leta 1950 ali pa 1945, in tudi takrat, ko so šli v Korejo pa v Vietnam in podobno - skratka, želimo skozi današnje oči nekaj ocenjevati. Soglašam, leta 1991 smo proglasili takratno JLA za sovražno vojsko. Vendar reči, da je to za vsakega državljana Jugoslavije bila leta 1945, to si enostavno danes, gospe in gospodje, izmišljate. In na račun takega izmišljanja potem prihajajo neke rešitve, ki niso do konca domišljene. In potem želimo na nek način ljudi deliti in potencirati stvari. To ni dobro, zato pustite normalno razpravo o takih stvareh. Hvala."
5,ParlaMint-SI_2005-04-18-SDZ4-Redna-05.u231,SD,-1.0,2005-04-18,0.05519251897931099,"Hvala lepa. Gospod minister, vsebina sprememb in dopolnitev zakona o vojaških vojnih invalidih z vaše strani nas ni presenetila, saj ste bili že kot poslanec nenaklonjeni pravicam udeležencev narodno-osvobodilne borbe. Razočarani pa smo, da pri tem, ko zagovarjate zakon, uporabljate polresnice, da niste pripravljeni pokazati resničnih pravnih podlag in posledic predlaganega zakona, da želite na račun nekaj deset res visokih prejemkov posameznikov oškodovati vse vojaške vojne invalidov. Polresnice so mnogokrat hujše od laži. Trdim namreč, da veljavne rešitve v zakonu temeljijo na obvezi iz ustavne listine, da pri vojaških vojnih invalidih ne gre v prvi vrsti in samo za socialne pravice, temveč tudi za priznavalnine države za okvaro zdravja, ki je bila povzročena pri obrambi domovine, da različnih invalidnin ni mogoče primerjati le glede na težo telesne okvare, temveč je potrebno upoštevati tudi okoliščine, v katerih so nastale, da pravici do invalidnine in pokojnine nista dve konkurenčni pravici, saj pri vojaških vojnih invalidih, enako tudi pri delovnih, gre za dve povsem različni podlagi. Zato, gospod predsednik, da ne bi bilo nejasnosti v mojih vprašanjih, prosim da povsem določno poveste naslednje: ""Kolikšen je znesek invalidnine vojaških vojnih invalidov za vsako kategorijo invalidnosti od prve do desete skupine po veljavnem zakonu in po predlogu sprememb in dopolnitev, ki jih predlaga vlada, da bi se videla dejanska razlika? Koliko je invalidov v vsaki od navedenih skupin invalidnosti? Koliko invalidom in v kolikšnem znesku bo torej po vašem predlogu zakona invalidnina zamrznjena in za koliko časa? Koliko bo invalidov, ki se bodo morali do konca leta odločati, ali se odpovedo pravici do invalidnine ali pravici do pokojnine, ker vi po novem obeh pravic ne dopuščate? Katere so po vašem mnenju tiste sporne pravice, ki jih uživajo invalidi in kolikšni so zneski teh pravic, da je treba iti v tako drastične spremembe in ukinjanje pravic po zakonu? Hvala."
5,ParlaMint-SI_2003-10-30-SDZ3-Redna-30.u83,OTHER,0.72998046875,2003-10-30,0.07153622061014175,"Gospod predsednik, predstavniki vlade, kolegice in kolegi! Čeprav s terminom kulturna dediščina označujemo dediščino prejšnjih generacij, pomeni njihovo sporočilo tudi sporočilo za sodobnost in izkušnje za prihodnost. Z naravno in kulturno dediščino poleg pomembnosti narodnega bogastva označujemo tudi pokrajino, regijo ali neposredno okolje, saj v svojem bistvu zajemata tako kulturno, znanstveno, zgodovinsko in estetsko vrednost, kar skupno prinaša še določeno gospodarsko korist. Skrb za ohranjanje naravnega bogastva in kulturne dediščine ter ustvarjanje možnosti za skladen civilizacijski in kulturni razvoj Slovenije je ustavna obveznost države, zapisana v 5. členu. Prav tako je varovanje naravne in kulturne dediščine opredeljeno v 73. členu ustave, kjer je zapisano, da je vsakdo dolžan v skladu z zakonom varovati naravne znamenitosti in redkosti ter kulturne spomenike. Država in lokalne skupnosti ter lastniki pa so tisti, ki za to skrbijo. Problematiko vračanja protipravno odstranjenih predmetov kulturne dediščine ureja zakon o varstvu kulturne dediščine, sprejet leta 1999. Vendar pa v celoti ne upošteva določbe o vračanju predmetov dediščine, ki so bili nezakonito izvoženi iz države v drugo državo članico, skladno z direktivo Sveta Evropske unije. Zakon, ki je pred nami, je torej namenjen uskladitvi slovenskega pravnega reda z navedeno direktivo. V poslanskem klubu Liberalne demokracije Slovenije bomo podprli dopolnjen predlog zakona. V temeljiti razpravi na seji matičnega delovnega telesa smo s sprejetimi amandmaji uskladili zakon tudi z mnenjem zakonodajno-pravne službe. Takšen dopolnjen predlog zakona bomo tudi podprli. Ne bomo pa podprli amandmaja poslanske skupine Slovenske nacionalne stranke. Pritrjujemo mnenju zakonodajno-pravne službe, ki opozarja na neskladnost vloženegaamandmaja z 19. členom dopolnjenega predloga zakona. V poslanskem klubu LDS se zavedamo problematike, navedene v amandmaju, vendar pa moramo poudariti, da vračanje predmetov kulturne dediščine, odstranjenih z ozemlja sedanje Republike Slovenije v času od fašistične zasedbe slovenskih ozemelj in v času II. svetovne vojne od strani zasebenih okupacijskih ali kolaboracionističnih sil oziroma enot sloni na Osimskih sporazumih. Podobne primere, sploh pa tiste, ki so za našo zgodovino najpomembnejši in so biliodneseni z našega ozemlja že pred II. svetovno vojno v skladu z dvostranskimi mednarodnimi pogodbami, katerih podpisnica je Republika Slovenija, koordinira ministrstvo za kulturo. Hvala lepa."
5,ParlaMint-SI_2007-10-29-SDZ4-Redna-32.u66,OTHER,0.7158203125,2007-10-29,0.08187146484851837,"Vsem skupaj prijazen pozdrav! Gospod predsedujoči, hvala za besedo. Lep pozdrav tudi gospe državni sekretarki in sodelavcem! Pred nami je pomemben in izredno širok ter obsežen zakon. Zakon o varstvu kulturne dediščine naj bi še dodatno izboljšal ukrepe varstva dediščine ter pravice in dolžnosti lastnikov ter določil naloge varstva dediščine, ki jih izvajajo tako država, občine kot izvajalci javnih služb in drugi institucionalni varuhi dediščine. V Liberalni demokraciji Slovenije tak zakon in te rešitve v večinskem delu te zgodbe ter dobrem namenu brez dvoma pozdravljamo. Vendar pa se zavedamo, da mora biti v vsakdanjem življenju ta zakon nek realen kompromis med željami, ki jih je vedno veliko, in dejanskimi možnostmi. Sam bi k temu dodal še to, da je v preteklost treba gledati ravno toliko, da se takrat, ko gremo v prihodnost, zaradi preteklosti ne spotikamo preveč. V Poslanskem klubu Liberalne demokracije upamo, da se bodo na ta način izboljšali ukrepi varstva dediščine in da resnično stanje ne bo več tako klavrno kazalo podobe naše kulturne dediščine na določenih primerih, kot jo ta trenutek. Ob prebiranju zakona bi na tem mestu želeli ponovno pridobiti odgovore, kako je zamišljeno razmerje med državnimi in tako imenovanimi pooblaščenimi muzeji na pokrajinski oziroma občinski ravni ter na kakšen način naj bi se merila za nov status pridobila. Zanima nas tudi, ali bodo bodoči muzeji na lokalni ravni depriviligirani, pojavljajo se nam vprašanja o bodoči službi za premično dediščino in muzeje, o sofinanciranju programov in projektov na področju kulturne dediščine, avtonomiji javne službe pri sestavi svetov in tako naprej. Je pa to izredno pomemben finančni vidik. V poslanskem klubu Liberalne demokracije ocenjujemo, da ni realnih ocen finančnih posledic sprejetega zakona za občine, pogrešamo olajšave na področju vlaganj v kulturo, sprašujemo, kakšne bodo natančne razmejitve med pristojnostmi in obveznostmi občin in pokrajin do kulturne dediščine. Menimo, da so določbe predloga zakona glede sofinanciranja oziroma vlaganja javnih sredstev s strani državnega proračuna preohlapne, ponovno pa predvsem v svojem imenu tudi in v imenu poslanske skupine kot župan opozarjam na to, kaj je bilo do sedaj narobe in si tudi sposojam tekst iz uvoda k temu zakonu, da ""najbolj nevzdržna posledica varstva, kot jo predpisuje do sedaj veljavni zakon o varstvu kulturne dediščine, pa je, da se je varstvo razvilo predvsem v sistem omejitev in prepovedi. Varstveni režim je bil zastavljen kot sistem prepovedi, niso pa vzpostavljeni mehanizmi spodbud in usmerjanja sprememb."" Skratka, varstvo dediščine je postalo predvsem omejevalni dejavnik razvoja, namesto da bi razvoj usmerjalo in spodbujalo, seveda ob upoštevanju razvojnih izzivov, ki jih ohranjena dediščina omogoča. Mislim, da gre za pomemben odstavek in jaz upam, da glede seveda na branja, ki nas čakajo, tukaj našli nek realen kompromis in da bo če so želje in potrebe te države take, država temu namenila bistveno bistveno več sredstev, da ne bo na koncu največji del te zgodbe končal na občinskih proračunih, ki pa seveda tega ne zmorejo in potem so tukaj težave. V Liberalni demokraciji pa bi današnjo razpravo želeli uporabiti še za razpravo o vrnitvi določenih konkretnih umetnin v Sloveniji, 48. člen predloga zakona sicer govori o vračanju protipravno odstranjene dediščine, 10. člen naprej o nacionalnem bogastvu, kamor pa umetniška dela - recimo, kot je tisti primer Krpačeve slike iz cerkve Svete Ane v Kopru, o vrnitvi katere se je Slovenija začela pogajati leta 1993 - brez dvoma tudi sodijo. V omenjenem primeru gre za tiste slike, ki niso bile odvzete nepravno, ampak po pravni poti, z zakonom, ki je bil v Italiji sprejet leta 1939 in ki je pomenil ter omogočil zgolj umik umetniških del pred vojno nevarnostjo. In ta dela, ki imajo svoje osebne izkaznice, reverze, dokumente in vse pravne zabeležene zaznamke, da so iz Slovenije, ne morejo in še vedno ne pridejo v Slovenijo. Slike naj bi bile takrat odpeljane zgolj začasno. Pa še nekaj bi radi spomnili. Naš minister dr. Simoniti je bil tisti, ki je v zvezi z odtujenimi umetninami napisal uvod v knjigo V Italiji zadržane umetnine iz Kopra, Izole in Pirana, na podlagi katere je tudi Ministrstvo za zunanje zadeve izročilo seznam odtujenih slik, kjer je bil naveden sledeč citat: ""Kulturna dediščina nosi v sebi univerzalne vrednote, ki ne podlegajo minevanju časa, njem jezik je najrazumljivejši prav na mestu, na katero je bilo prvotno postavljena."" Želeli bi, da današnja razprava pokaže katera so še nerešena vprašanja, ki bi se jih z zakonom dalo bolje in pa ustrezneje urediti, in pa želimo si, da bi na nekatera ključna vprašanja pridobili tudi konkretne odgovore, kar nas lahko vodi k nadaljnjim korakom pri odločanju o tem zakonu. Hvala lepa."
5,ParlaMint-SI_2021-03-03-SDZ8-Izredna-63.u24,OTHER,0.68408203125,2021-03-03,0.029888717457652092,"Spoštovani gospod predsednik, hvala za besedo. Spoštovane kolegice in kolegi! Danes na predlog treh ministrstev sprejemamo Predlog zakona o spremembah in dopolnitvi Zakona o državni upravi z jasnim ciljem učinkovitega izvajanja nalog posameznih ministrstev, ki ga v Novi Sloveniji pozdravljamo in podpiramo. Prva dopolnitev sega na področje Ministrstva za gospodarski razvoj in tehnologijo, kjer se kot delovno področje tega ministrstva posebej izpostavlja tudi lesarstvo. S sprejetjem Akcijskega načrta za povečanje konkurenčnosti gozdno-lesne verige v Sloveniji do leta 2020, ki je bil sprejet že leta 2012 s pomenljivim podnaslovom Les je lep, je Vlada Republike Slovenije slovensko lesnopredelovalno industrijo umestila med strateško pomembne in perspektivne gospodarske panoge. Slovenija je za Finsko in Švedsko tretja najbolj gozdnata država v Evropski uniji, kjer letno priraste skoraj 9 milijonov kubičnih metrov lesa. Čeprav je lesna industrija v vzponu, tega naravnega bogastva še ne izkoriščamo v zadostni meri. V Novi Sloveniji zagovarjamo preusmeritev lesnega gospodarstva v predelavo nizkoogljičnih materialov, ki omogočajo energijsko samooskrbo in okolju prijazno zeleno industrijo. V Sloveniji se premalo zavedamo izjemnega pomena lesne panoge pri zagotavljanju večje samooskrbe in samozadostnosti. Ker želimo lesarstvu vrniti širši družbeni pomen, podpiramo aktivnosti za sistematično podporo domači lesnopredelovalni industriji, pri čemer je eden od pomembnejših mejnikov ustanovitev Direktorata za lesarstvo, katerega prednostne naloge so spodbujanje nastajanja in povezovanja lesarskih podjetij z institucijami znanja ter s kreativnimi industrijami, spodbujanje domačih javnih in zasebnih investicij, usmerjanje sredstev Evropske unije, podpora prodoru lesarskih podjetij na tuje trge in promocijske aktivnosti za povečanje rabe lesa. Krščanski demokrati v prihodnosti pričakujemo aktivno pomoč države lesarski industriji tudi z odpravo birokratskih ovir pri pridobivanju raznih dovoljenj, kjer časovna komponenta resno ovira razvoj lesarstva na Slovenskem. Druga sprememba ureja prenos pristojnosti vojnih grobišč z Ministrstva za delo, družino, socialne zadeve in enake možnosti na Ministrstvo za obrambo, kjer se bo v ta namen ustanovilo Upravo za vojaško dediščino, ki bo delovala v sestavi ministrstva. V Republiki Sloveniji je bil leta 2003 sprejet Zakon o vojnih grobiščih, leta 2015 pa Zakon o prikritih vojnih grobiščih in pokopu žrtev. Dejstvo je, da Republika Slovenija dolgo ni razvijala ustanove, ki bi se ukvarjala s prikritimi vojnimi grobišči. Pod vlado Boruta Pahorja leta 2010 pa je bila Služba za vojna grobišča celo razpuščena. In prav na današnji dan, prav danes mineva dvanajst let od odkritja grobišča v Hudi jami. Sodobni trendi razvoja vojaškozgodovinske stroke doma in v tujini priporočajo povezavo muzejske, raziskovalne in izobraževalne dejavnosti, ker le tako lahko ohranimo vojaško kulturno dediščino. Zato v Novi Sloveniji pozdravljamo razdelitev Uprave za vojaško dediščino na tri stebre, in sicer muzealno dejavnost, skrb za vojna grobišča ter nenazadnje zelo pomembno področje – veterane. V luči nevidnega sovražnika in s tem novih dejstev ob vstopu v državo ter ob slabem upravljanju nepremičnin na območju mejnih prehodov pozdravljamo zadnjo dopolnitev, da Ministrstvo za notranje zadeve postane v obdobju do 1. januarja 2022 upravljavec teh nepremičnin. Če za konec strnemo stališče, Nova Slovenija – krščanski demokrati soglasno podpiramo Predlog zakona o spremembah in dopolnitvi Zakona o državni upravi. Hvala za pozornost."
5,ParlaMint-SI_2015-11-04-SDZ7-Izredna-23.u169,OTHER,-1.0,2015-11-04,0.02152959257364273,"Hvala za besedo. Jaz pa sem zelo zaskrbljena, če so na Šentilju zares oboroženi prostovoljci. Želimo vedeti, če je to res, kar trdite, gospa, kajti če vsak že lahko hodi z orožjem okoli v imenu nekakšne varnosti, potem se jaz, oprostite, počutim zelo ne varno v tej državi. Hvala."
5,ParlaMint-SI_2002-05-16-SDZ3-Izredna-19.u110,OTHER,-1.0,2002-05-16,0.06229808181524277,"Hvala za besedo. V tem primeru ne bo šlo samo za nemške vojake ali domobrance ali kakorkoli že rečete, pač pa bo šlo tudi za nekatere angleške vojake. Po 15. maju so bili ubiti tudi nekateri angleški vojaki. Kaj se bo zgodilo v tem primeru? Tudi ta argument kolaboranti, sodelavci okupatorja bo tukaj izgubil podlago. V tem primeru se bomo znašli na kaj čudnem položaju v odnosu do drugih narodov."
5,ParlaMint-SI_2003-01-28-SDZ3-Redna-22.u66,OTHER,-1.0,2003-01-28,0.051893483847379684,"Hvala lepa za besedo, gospa podpredsednica. Ne moremo mimo dejstva v naši poslanski skupini če širše pogledamo paket vojne zakonodaje da ta vojna zakonodaja praktično povzroča eno veliko diskriminacijo med državljani in državljankami Republike Slovenije. Seveda, odvisno od izhodišča, kdo je posamezno krivico ali nasilje povzročil, kateri -izem je to bil. Nam vsekakor to ni po volji. Vsaj ne nam, ki sedaj tu živimo, ki navsezadnje zagotavljamo potreben obseg sredstev, katere potem državni proračun namenja za take ali drugačne odškodnine. Dobro bi bilo, da bi se ta medsebojna razmerja ali diskriminatoren odnos povsem odpravil. Posledičnosttega pa je tudi dodatna obremenitev državnega proračuna. Predlog zakona v tem kontekstu razširja krog upravičencev za spremembo četrtega odstavka 2. člena. S tem prav gotovo odpravljamo eno manjšo krivico, povečujemo pa krog upravičencev in s tem dodatno potrebo po zagotavljanju denarja. Mi smo načeloma proti temu, da se krog upravičencev širi iz enega samega razloga. Iz dejstva, da se je naša država že do sedaj veliko prekomerno obremenila z obvezami, ki jih ima državni proračun, katerega polne aktivno prebivalstvo v prvi vrsti, do obvez do vojnega nasilja in do odpravljanja krivic. Tako, da praktično tej državi tudi zaradi tega zmanjkuje tisti prepotreben javni denar, ki smo ga dolžni zagotavljati tudi v okviru zdravstvene varnosti, socialne varnosti ljudem, ki sedaj živijo in ustvarjajo. Zaradi tega smo pred veliko dilemo, kaj napraviti v trenutku, ko ugotavljamo, da so vzpostavljene z odnosom do posameznega -izma različne bakle in s tem različno tretiranje upravičencev, ali so upravičeni ali ne, kaj storiti v kontekstu, da pa seveda z vsakim tem posegom dodatno obremenjujemo državni proračun. Naši poslanci se bodo odločali, pač, po svoji vesti. Jaz prav gotovo iz tega naslova ne podpiram nobenega zakona več, pa tudi če je že deveta ali deseta ali osma novela k zakonu o vojnem nasilju in ne vem katera o popravi krivic. Dejstvo je, ta država, to aktivno prebivalstvo, več tega ne zmore. Mi smo se že krepko preobremenili, zato se bomo takrat odločali po svoji vesti. Hvala!"
6,ParlaMint-SI_2006-10-27-SDZ4-Redna-21.u26,SDS,0.65087890625,2006-10-27,0.23015892505645752,"Hvala za besedo. Lep pozdrav vsem prisotnim! Novela zakona o pravicah iz pokojninskega in invalidskega zavarovanja bivših vojaških zavarovancev je bila narejena na osnovi odločbe ustavnega sodišča, ki popravlja storjene krivice v preteklosti. Glede na to Slovenska demokratska stranka podpira predlagano novelo. Hvala lepa."
6,ParlaMint-SI_2009-12-18-SDZ5-Redna-12.u229,SDS,0.521484375,2009-12-18,0.35701802372932434,"Hvala lepa za besedo. Spoštovani. V Poslanski skupini Slovenske demokratske stranke iskreno pozdravljamo vsak predlog zakona, ki gre v smeri izboljšanja socialnega položaja tistih, ki dejansko živijo na pragu revščine in si sami težko pomagajo. Danes imamo priložnost izboljšanja socialnega položaja približno 2.300 kmetov, ki so uživalci starostne ali družinske pokojnine po zakonu o starostnem zavarovanju kmetov. Cilj zakona je izenačiti pravice uživalcev kmečkih pokojnin, ki so plačevali kakršno koli zavarovanje, do letnega dodatka z ostalimi prejemniki ter v skladu seveda z veljavnim sistemom v naši državi. S priznanjem plačila letnega dodatka bodo tudi kmečkim zavarovancem uresničena osnovna načela solidarnosti in vzajemnosti, na katerih temelji slovenski pokojninski in invalidski sistem. Glavni namen uveljavitve letnega dodatka je s finančnimi sredstvi pomagati prejemnikom najnižjih pokojnin. Izločanje kmečkih upokojencev, prejemnikov najnižjih pokojnin, pri prejemanju letnega dodatka je, po našem mnenju, neupravičeno, nepravično in neustavno. Gre za 2300 oseb, ki po uskladitvi od 1. 1. 2009 prejemajo pokojnino v višini zgolj 227,60 evrov. Gre za ljudi, ki so vse življenje garali na svojih kmetijah, obdelovali zemljo in s tem veliko pripomogli k ohranitvi in utrditvi naravnega okolja. V Slovenski demokratski stranki smo letos že vložili predlog spremembe zakona, ki je šel v smeri dviga najnižjih kmečkih pokojnin, vendar je bil s strani koalicije arogantno zavrnjen s pripombo, da gre za populističen predlog. Spomnil bi vas, da smo v prejšnjem mandatu od leta 2004 do 2008 precej izboljšali položaj upokojencev. Spomnite se, da so se od prejšnjega mandata naprej pokojnine usklajevale 2-krat letno z rastjo plač. Zdaj ste to spremenili in se samo še 50%. Odpravili smo premoženjski cenzus za pravice do dela vdovske pokojnine. Povečal se je tako imenovani regres za upokojence. Leta 2008 je bil sprejet zakon o varstvenem dodatku k pokojninam, povečal se je za 9% in sprejet je bil zakon o enkratnem pokojninskem dodatku. Vse to so bili ukrepi, ki so pripomogli k izboljšanju položaja slovenskih upokojenk in upokojencev. Ta vlada bi morala slediti našemu tempu in nadaljevati z aktivnostmi za uveljavljanje vsaj tistih pravic, ki izhajajo iz naslova problematike najnižjih pokojnin. Ampak ne. Očitno je, da bo predlog, ki je dober, ponovno zavrnjen in ne razumemo tega, da ste v koaliciji brez problema podprli bonitete ljudem, ki niso ravno na socialnem dnu, ko ste sprejeli zakon o vdovskih pokojninah po nekdanjih vojaških uslužbencih. To je bilo nujno potrebno, za kmete, ki so pa vse življenje garali na svojih kmetijah, pa denarja vedno zmanjka. Ali ni to žalostno? To je nedopustno, neprimerno in res je škoda, da so slovenske volivke in volivci pred volitvami leta 2008 nasedli obljubljam o 1000 evrih pokojnin in o tem, da se Slovenijo da voditi bolje. Danes, po enem letu vladanja leve koalicije, smo v Slovenski demokratski stranki v to geslo popolnoma prepričani. V Slovenski demokratski stranki bomo glasovali proti sklepu, da zakon ni primeren za nadaljnjo obravnavo, ker verjamemo, da je primeren in da bi ga bilo treba takoj uveljaviti. Letni dodatek temelji na solidarnosti. In sprašujem vas, glede na to, da boste zakon zavrnili, kje je vaš socialni čut, ki ga imate nekateri celo v imenu svoje lastne stranke. Gre za ljudi, ki imajo 227,60 evra pokojnine. Mislim, da je čas za temeljit premislek in pri glasovanju se odločite drugače, kot je bilo prej predstavljeno. Hvala."
6,ParlaMint-SI_2022-01-26-SDZ8-Izredna-94.u4,SDS,0.490234375,2022-01-26,0.02737104333937168,"Hvala za besedo. Spoštovani podpredsednik. Torej, naj predstavim stališče Poslanke skupine Slovenske demokratske stranke k Predlogu Zakona o začasnih ukrepih za preprečevanje energetske revščine. Med razlogi za sprejem zakona je predlagatelj navajal, da so razlog za predlog zakona že realizirane in napovedane podražitve energentov in s tem pomoč pri plačevanju stroškov za nakup energentov socialno ogroženim in revnim. V Poslanski skupini Slovenske demokratske stranke spremljamo razmere in se strinjamo, da se mora država odzvati na vsakršna večja odstopanja, na kateremkoli področju še posebej tudi tokrat, ko so se sicer cene nekaterih energentov že dvignile bolj pa so v ospredju napovedi, da se še bodo. Ugotavljamo tudi, da se cene energentov predvsem ogrevanja dvigujejo zelo različno po državi. V nekaterih občinah so se cene dvignile v drugih ne ali pa so se zgolj simbolično problem vidimo tudi v način odjema in posledično ceno ogrevanja. Nekaterih stanovalci v določenih večstanovanjskih objektih so imeli do slej dogovorjen poslovni odjem in ne gospodinjski, kar je pa sedaj povzročilo precej dražje ogrevanje kot, če bi imeli pogodbeno gospodinjski odjem, zato smo mnenja, da se morajo upravniki stavb in ponudniki zavedati, da ob trenutnih razmerah ne bi smeli biti tako črkobralski do pogodbenih razmerjih do odjemalcev predvsem odjemalcev toplotne energije. V naši poslanski skupini smo tudi mnenja, da se nekatere podražitve izvajajo povsem neopravičeno in dajejo vtis špekulativne narave. Kot se zdi nekateri ponudniki izkoristijo dvig cen za večji zaslužek ne glede na povzročene stiske družinam predvsem tistim z nižjimi prihodki, ki niso pričakovale tako velikih podražitev in jim plačilo v kratkoročni prilagoditvi povzroča res velike težave. Mnogi ponudniki med drugim tudi občinska komunalna podjetja se niso pravočasno pripravila na zimske dni in kurilno sezono, kajti niso opravili zakupa energentov in posledično, zato ljudje plačujejo visoko ceno. Ob tem smo mnenja, da bi morali taki ponudniki del odgovornosti prevzeti tudi na sebe in ne finančno obremenjevati zgolj občank in občanov, ki na to niso bili pripravljeni. Poslanci Poslanske skupine Slovenske demokratske stranke se zavedamo, da sta Vlada in Državni zbor Republike Slovenije, ki je potrjeval predlagane ukrepe za pomoč državljanom in gospodarstvu predvsem poslanci koalicije in nekaterih iz konstruktivne opozicije storila veliko za to, da ljudje in gospodarstvo kljub težki zdravstveni krizi ne občutijo večjih težav. Izplačano je bilo veliko različnih pomoči in pomagano v različnih oblikah. Ob tem so bili zakoni popravljene tudi mnoge krivice. Med drugim so se v mandatu te Vlade v izjemno kratkem času dvignile plače, pokojnine in dodatki ter nadomestila tistim, ki so bili po krivici spregledani od delavcev, študentov, upokojencev do invalidov, enostarševskih in velikih družin, kmetov, vojnih veteranov, itd. Ker se tako koalicijski kot tudi opozicijski poslanci, ki so tokrat pohvalno pripravili zakon, ki pa po našem mnenju zajema preozko skupino pomoči potrebnih ljudi in tudi Vlada, ki zelo podrobno spremlja trende gibanja cen energentov in se tudi zelo zaveda problematike zaradi podražitev ter pripravlja ustrezen in učinkovit zakon, torej vsi skupaj se zavedamo in strinjamo, da je potrebno nemudoma ukrepati. In kot sem že predhodno omenil, da je bila s predlaganim zakonom za preprečevanje posledic podražitev energentov zajeta preozka skupina ljudi, v Poslanski skupini SDS delimo mnenje z Vlado, da je potrebno na problem gledati širše v ukrep s pomočjo je potrebno zajeti večjo skupino ljudi, kajti menimo, da nimajo ali ne bodo imeli težav zgolj socialno ogroženi, ampak še kdo drug. Ker so se na področju energetike odprla tudi mnoga druga vprašanje ne zgolj podražitve nekaterih ponudnikov, ki se niso uspeli pravočasno pripraviti na globalno podražitev, iz takih in drugačnih razlogov, in pa prej v našem stališču omenjenih špekulantov ter nenazadnje tudi določenih uprav in direktorjev energetskih družb oziroma ponudnikov energije, ki si izplačujejo nenormalno visoke plače in nagrade, Vlada obljublja, da hiti s pripravo zakona, ki bo celovito, poudarjam celovito, odgovoril na razmere in potrebe državljanov ter ga bomo kot vse drobe in po meri ljudi ter gospodarstva doslej pripravljene zakone v Poslanski skupini SDS tudi soglasno podprli. Hvala lepa."
6,ParlaMint-SI_2010-12-14-SDZ5-Redna-23.u74,SDS,-0.92626953125,2010-12-14,0.13696716725826263,"Hvala za besedo, gospod predsedujoči. Lep pozdrav gospodu ministru, kolegicam in kolegom! Vsekakor zakona v takšni obliki ne morem podpreti, ker je bilo izpostavljeno preveč zadržkov, pa ker se da tudi primerjati, kaj se dogaja v drugih državah Evropske unije, kjer se tudi zavedajo staranja družbe, vendar so njihove reforme nekoliko drugačne in seveda vzdržnost njihovega sistema je drugačna kot naša. Naša nevzdržnost je v veliki meri tudi posledica nediscipline, neizplačevanja plač in posledično tudi prispevkov, ki se je močno razraslo ravno v času te vlade, pa očitno nima inšpektorjev pa vseh ostalih organov, da bi zagotavljala. Če navaden državljan ne plača elektrike, je odklopljen, če pa veliki tajkun ne plača socialnih prispevkov za svoje zaposlene, se pa o tem sme samo šepetati. Za primer bi vzel tudi, recimo, reformo na Madžarskem, o kateri smo se pogovarjali ob zadnjem obisku, in tam so, recimo, nekatere rešitve, ki bi jih kazalo prinesti k nam. Recimo, združitev vseh teh dodatnih prostovoljnih stebrov v prvega in enotnega. In posledično je zaradi evidence in sledljivosti vložkov potreben varčevalni račun za pokojnino in potem upokojenec dobi tisto, kar je dejansko vplačal. Da je zakon slab, priča ogromno amandmajev, ki so bili nekateri že sprejeti, pa potem niti ne vemo, v kakšnem stanju so – recimo, ta za vojsko. Izgovor, da si 60 milijonov dodatnih stroškov ne moremo privoščiti, je seveda iz trte zvit. V državi, kjer je cel kup nasedlih investicij, čudnih vlaganj, kjer za župansko kampanjo nekega župana ni težko dati 130 milijonov, za socialno varnost oziroma za tisto, kar pa ljudem pripada, ker smo vsi z velikim navdušenjem šli v slavno JLA, za tisto pa denarja ni. Seveda tudi kaj ostane od ostanka tega zakona potem, ko je bil že piljen z vseh strani. Recimo, meni se zdi čudna ta enačba 30 let, potem pa 3 manj ugodna odšteti od njih, to je za mene 27 let. Zakaj ne bi 27 upoštevali, zakaj se tukaj stališča opozicije in koalicije ne zbližajo, pa rečemo, da res tistih 27 let. Sam bom sigurno z veseljem odštel ta 3 leta, ko sem bil pripravnik pa začetnik na račun let, ko sem bil tehnolog specialist in visoko plačan. Torej, vsekakor je druga pomanjkljivost zakona tudi, da že sedaj je dejansko starostno upokojevanje tam pri 38. letih delovne dobe pa 58. letih starosti in še mlajši, saj smo imeli rekordno mladega upokojenca, za katerega mislim, da se je nazaj aktiviral. Pri 100 tisoč nezaposlenih je primarna skrb, kako jih vsaj za 30, 40 tisoč zmanjšati in zaposliti, pa bi takoj začeli plačevati prispevke v pokojninsko blagajno pa bi bil sistem vsaj še nekaj časa vzdržen. Tako nedodelan zakon, na katerega imajo pripombe na vseh nivojih, ne samo v opoziciji tudi socialni partnerji, zbornice in tako naprej bo doživel naslednje epiloge, lahko že veto v Državnem svetu pa potem referendum. Na ta referendum bodo pa ljudje šli množično, ne bo nobenega izgovora, da je bilo premalo tistih, ki so glasovali, zelo verjetno pa je, da bo že spet en referendum, ki bo izgubljen za Vlado. Morda ne s tako katastrofalnim rezultatom kot pri zadnjem, vendar vsekakor izgubljen. Na koncu bi še nekaj o referendumih; referendum je zadnje orožje, zadnja ročna zavora, ko se obrnemo na ljudi, da s svojo izjasnitvijo na referendumu zategnejo ročno zavoro oziroma preprečijo izvajanje neke zelo nerazumljive poteze Vlade. Morda bi res kazalo, da se ta zakon še dodela. Morda se počaka še rešitve v drugih državah Evropske unije in ne na vrat na nos. Morda pa se rabi ta zakon tudi za dimno zaveso, da se med tem zgodijo še druge zadeve, ko se bodo ljudje razburjali zaradi nesprejemljivosti tega zakona, vmes se bo pa kaj drugega zgodilo, ali pa je morda tudi dober scenarij, da se promovira določeno stranko ali skupino strank, ki so odločno odločno proti temu zakonu."
6,ParlaMint-SI_2015-06-19-SDZ7-Redna-09.u20,SDS,-0.951171875,2015-06-19,0.04210493341088295,"Predsednik, hvala lepa za besedo. Ko sem poslušal stališča različnih političnih strank in stališče največje pozicijske stranke. Kolega Zajc je lepo obrazložil vso zakonodajo, vso diskriminacijo od leta 1972 dalje, kar se tiče kmetov. Vemo, da je prejšnji režim zaničeval kmete, da jim je bil nevoščljiv zaradi njihove samostojnosti. Vemo, da smo do leta 1950 imeli tudi obvezno oddajo, da jim je ta režim pobiral pridelke, praznil kašče, pa si ni nihče mogel nič pomagati. Potem so začeli diskriminirati ene in druge kmete. Tisti, kot je bilo že rečeno, ki so se združevali oziroma so poslušali ta socialistični režim, so imeli večje pravice kot tisti drugi, ki se zaradi svojega obsega niso mogli vključiti, so bili drugorazredni kmetje. Mislim, da je vlada s svojim stališčem zavedla tudi politične stranke, s svojo obrazložitvijo, da so pri nas že različne sodne instance odločile, da je bilo tako prav, kot je bilo. Vemo, da je Vrhovno sodišče tudi obsodilo brez dokazov, pa je potem na Ustavnem sodišču padlo. Da ta primer, ki ga navaja – Ustavnega sodišča, pa ni primerljiv s tem primerom. Zakaj? Ustavno sodišče je pojasnilo, da načela enakosti ni mogoče pojmovati kot splošno enakost vseh, pač pa kot enako obravnavanje enakih dejanskih stanj. Ustavno sodišče je sprejelo ta sklep v primeru, ko so se različne skupine primerjale, ko so se drugi kmetje primerjali z arhitekti, umetniki in ne vem s kom še vse. V tem primeru, kjer je vlada zavedla, gre pa za obravnavanje enakih stanj. Gre za primer, ko je v enem kmetijskem gospodarstvu bil lahko samo eden zavarovan kot združeni kmet, ima širši obseg pravic; drugi – zakonec, sin ali potomec – pa ne, čeprav sta plačevala enako višino prispevkov. Znotraj združenega kmeta kot kmetijsko gospodarstvo, ne dva kmeta, eden pa drugi – eden, ki je bil združeni kmet; pa drugi, ki ni bil združeni kmet, ki je bil drugi kmet. In tako je zavedla, mislim, tudi poslanske skupine. Zakaj smo prišli do tega primera? Name se je obrnil nek kmet, ki ima tak primer. Oče je bil združeni kmet, sin pa drugi kmet in oba sta plačevala enako višino prispevkov, in to 4. razred. Zakaj 4. razred? Tu ste razlagali, da je bilo deset razredov in da so bili prvi trije samo ožji obseg pravic; 4. in 5. je bil že širši obseg pravic. Za združene kmete, se pravi za enega gospodarja na kmetiji, za ženo ne več, za sina ne več, je bil že drugi kmet, je imel že ožji obseg pravic. Kaj pa je prinesel ožji obseg pravic, kakšna je razlika? Zakaj je večina plačevala – ker je težko plačevala te prispevke takrat –samo 4. ali 5. razred? Ker je širši obseg pravic prinašal priznano invalidnino in bolniško. In s tem so bili zavedeni vsi ti kmetje. To se pravi, če primerjamo združeno delo ali delavce v proizvodnji, mož in žena delata v podjetju na traku enako delo; mož ima širši obseg pravic, žena pa ožji obseg pravic, nima pravice do invalidnine in nima pravice do bolniške. Če primerjamo kmetijo s podjetjem – in to je prava primerjava; ne tisti kmet, ki je bil združen v zadrugi, pa drugi kmet, ki ni bil, ki je prideloval samo za sebe, za svoje potrebe ali pa je recimo prodajal na nek drug način. In tu je napaka. Mislim, da je tu vlada zavedla politične stranke in tudi uporabila odločbo Ustavnega sodišča narobe, ker tukaj gre za obravnavanje enakih dejanskih stanj. Mož in žena v kmetijskem gospodarstvu. Mož ima širši obseg pravic, žena nima; ali oče ima, sin nima. Za ta primer, ki nas je spodbudil, da gremo v spremembo tega zakona, imam tudi dejanske primere, kako sta mož in sin, oba, podpisala pogodbo z zadrugo. Je sin kupil traktor preko zadruge na osnovi tega, kar je oddajal; ne oče, ker je bil že star; sin. Plačevala sta enako, sedaj pa, ko gre sin v penzijo, on je plačeval 4. razred za širši obseg, izračunana je bila pokojnina 198 evrov. In če bi bil priznan širši obseg pravic, bi bilo mogoče 50 evrov več. Pri tem, ko imamo ogromno pokojnin, kjer niso plačevali nič v pokojninsko in invalidsko zavarovanje, nič; pa gre za pokojnine, ki so tisoč evrov in več. Tukaj pa gre za miloščino, da je bil primer uspešno na sodišču že dokazan, kot sem že prej povedal, je ta zavarovanec želel ob določeni priložnosti imeti pravice iz širšega obsega pravic za priznavanje invalidnine. Praktično se je na kmetiji zgaral. In ko je šel na Zavod za pokojninsko in invalidsko zavarovanje, so mu rekli – vi ste zavarovani kot drugi kmet in vam to ne pripada. In je šel na sodišče. Vložil je leta 1996, leta 1998 mu je sodišče priznalo širši obseg pravic na osnovi plačanih prispevkov in priznalo invalidnino. Sodba. Ko je dal izračunati pokojnino, mu je Zavod za pokojninsko in invalidsko zavarovanje izračunal pokojnino na osnovi večine plačanega območja, to se pravi povprečje 12 let. Pokojnina se izračunava na osnovi večinskega dela priznanih pravic. On je imel manj kot tri leta tega dela po tem zakonu, kjer je bil ožji obseg pravic, in ta tri leta so prevagala, da ima večinski del ožjih pravic, ožjega dela pravic v 12 letih. In po tem izračunano pokojnino po ožjem delu pravic, to se pravi nižjo pokojnino, čeprav je Delovno in socialno sodišče že priznalo invalidnino po obsegu širšega dela pravic, mu je že priznano. Sedaj je moral ponovno na sodišče, da mu bo priznalo tudi pokojnino iz širšega dela pravic. Imamo pravno prakso. On se je obrnil na mene, ker pravi: jaz vem, da bom dobil, ker sem enkrat že dobil na sodišču, ker je bila to krivica, ker sem bil drugorazredni kmet, moj oče prvorazredni kmet, oba sva imela enake odgovornosti do zadruge in obveznosti. Zakaj bi mož in žena, oba zavarovana za širši obseg pravic, to je najnižje možne stopnje, 4. ali 5. razred; sedaj bo mož dobil večjo penzijo kot žena. Pregovor pravi, da žene podpirajo tri vogale hiše; sedaj bo imela pa nižjo penzijo. Ali ni to diskriminacija, če gledamo ta del? Vi ste nam kazali tukaj, da gre za združene kmete, pa nekmete. To se pravi, dve različni kmetijski gospodarstvi. Ne, tu gre za razlikovanje znotraj enega kmetijskega gospodarstva. V tem je problem. In to ne more stati tako, na ta način. Je rekel: jaz to poznam, jaz vem, jaz sem to dobil na sodišču; zakaj bi morali še vsi tisti ostali, ki so v tem primeru, svojo pravico iskati na sodišču. Ko me je neka gospa klicala zaradi svojih staršev, ko je poslušala moje poslansko vprašanje in odgovor takrat ministrice, je rekla: Ali boste dosegli? Ali bo ta krivica popravljena? Jaz imam tak primer doma. Sem ji odgovoril: Ne verjamem, ker je stališče vlade negativno; in če je stališče vlade, bo tudi večine, koalicije; in boste morali to dokazovati na sodišču. In sem ji rekel: Če je vaša mama trdnega zdravja, se vam verjetno splača, drugače pa ne; ker preden boste to dosegli, pa stroški, ki bodo, bodo višji, kot bo razlika teh pravic, ki jih boste dosegli na sodišču. Sodna praksa pa je, samo tega nočete slišati. Če je prejšnji režim zaničeval kmete, vemo, kaj se je dogajalo po 2. svetovni vojni. Tudi danes je bilo lepo povedano, kakšna je bila diskriminacija v vsem tem času od leta 1972–1983 pa še naprej. Dajmo s tem nehati. Dajmo nehati! Ali so pokojnine ekonomska kategorija ali socialna kategorija, ali čakanje vplačevanja za neko miloščino, ki jo bomo včasih dobili. Zakaj bi ljudje potem plačevali v pokojninsko in invalidsko zavarovanje, če nekdo lahko politično kasneje odloči – to vam ne pripada. Opozarjam, da je vlada tu s svojim stališčem zavedla. Verjamem, vsi tisti, ki smo bili izvoljeni na podeželju, da razmišljamo pravilno in da se mora ta diskriminacija končati. In premislite še enkrat glede na te primere. Imamo v Zagorju, recimo, v zagorskih hribih primer, ko imajo vlečnico, pa ne za smučanje, ampak za spravilo sena. In veste, kako – z naramnim košem, mož in žena, eden s polnim košem gor, vleče ga tisti, ki gre v dolino. In zdaj bo žena dobila nižjo pokojnino zaradi tega, ker ima manjši koš, ali kaj?! Po tem zakonu. Vi pa pravite – ne, prav je tako. Ni prav tako in ne more biti! In če boste danes zavrnili ta zakon, bomo šli še naprej v akcijo. Ta zakon iz leta 1983 je zavedel vse tiste, ki so šli v plačilo 4. in 5. razreda z namenom, da bodo dobili možnost, pravico do invalidnine in bolniške, ker 1., 2. in 3. razred tega ne omogočajo. In so mislili, da bodo dobili potem tudi enake pravice iz širšega obsega za pokojnine, obračun pokojnin. Pa temu ni bilo tako. Niti invalidnina ni bila priznana, niti bolniška, ampak kmetje bolniške niso jemali, zato ta primer tudi ni eskaliral prej. V tem določenem primeru, ko je možakar hotel doseči invalidnino, mu je bilo pa povedano – ne, nimaš pravice, ker si drugi kmet, tvoj oče je združeni kmet, ti si pa drugi kmet, nimaš pravice. In je dosegel pravico na sodišču, zdaj išče pravico za pokojnino na sodišču. Še enkrat ponovim, ne gre primerjati odločbe Ustavnega sodišča, ker se primerjajo različne skupine med seboj. Gre za obravnavanje enakih dejanskih stanj – oče, sin, mož, žena na isti kmetiji. In razmislite, kolegice in kolegi, da gre tu za ta primer, ne za oni drugi primer, ki so stimulirali ali prisiljevali s tem, da so šli kmetje v zadruge, da so oddajali tam vse svoje pridelke; pa drugi kmete, ki to niso, ker niso toliko pridelali, da bi lahko odprodajali. Še to ni bilo prav. Za ta primer, ki ga mi navajamo, da so to popravi, pa sploh ni prav. Je pa nadaljevanje diskriminacije, ki je bila ves ta čas bivšega režima. Premislite še enkrat, preberite, lahko vam z dovoljenjem tega zavarovanca tudi odločbo skopiram, če želite; vendar tukaj je krivica. Popravimo jo, dokler je še čas."
6,ParlaMint-SI_2003-11-25-SDZ3-Redna-31.u378,SDS,-0.96728515625,2003-11-25,0.2570374608039856,"V Slovenski demokratski stranki in tudi sam osebno se zavzemam za enakost pred zakonom in nenazadnje za to, da se za vse državljane v tej naši ljubi državi poskrbi na dostojen način. Pred seboj imam sklep skupnosti pokojninskega in invalidskega zavarovanja, ki je padlemu Jerneju Molanu v vojni za Slovenijo in njegovim otrokom priznalo pokojnino, ker je umrl zaradi nesreče pri delu. Sramotensklep naše države je, da nismo znali poskrbeti za status ljudi, ki so darovali življenja naši državi. Ta sklep še zmeraj ni nadomeščen. Ta človek ima že zmeraj status, kot da je umrl zaradi nesreče pri delu. Žal pa sedaj tu urejamo povsem druge zadeve na povsem drugačen način. Imejmo enkrat enak pristop do vseh naših ljudi, še posebej tistih, ki so dali največ za našo državo."
6,ParlaMint-SI_2008-01-29-SDZ4-Redna-35.u136,SD,0.54931640625,2008-01-29,0.018120890483260155,"Hvala lepa, gospod podpredsednik. Spoštovana gospa državna sekretarka! Lep pozdrav prvič v novi funkciji in moje čestitke k imenovanju z željo za bolj srečno roko! Kolegice in kolegi! Poslanke in poslanci Socialnih demokratov bomo predlagani zakon DeSUS-a podprli. Soglašamo, da morda s podporo zakona in z njegovim sprejemom ne bi bila rešena vsa vprašanja. Vendar hkrati menimo, da se mora vlada in vladajoča koalicije skupaj z nami, če bo zakon podprt v prvi obravnavi, potruditi, da v drugi obravnavi amandmira tiste rešitve, ki bi morda delale zakon nedosleden ali pa nesprejemljiv. Mi namreč soglašamo, da bi bilo pametno in prav najti za usklajevanje različnih socialnih transferov skupne rešitve ali pa vsaj za posamezne skupine socialnih transferov skupne rešitve, ne pa toliko različnih kot je bilo doslej. Vendar ne soglašamo, da je to načelo podobnega ali enakega usklajevanja, načelo in cilj, ki si ga zastavlja vlada ne glede na posledice. Ko smo v letu 2006 sprejemali zakon, ki ga želimo danes razveljaviti, pa je bilo tako. Predlagani zakon namreč odpravlja temeljno napako vladajoče koalicije na področju socialne politike in usklajevanja socialnih transferov posameznikom in gospodinjstvom, ki ga je prinesel ta zakon. Opozarjali smo, da bo pripeljal do tega, da se bo socialni položaj prejemnikov socialnih dajatev bistveno poslabšal, pa nam Vlada in vladajoča koalicija, rezen DeSUS-a, ni bila pripravljena prisluhniti. Trdila je, da je ta zakon nujno potreben. Trdila je, da ne bo poslabšal socialnega položaja. Dokazovali smo si procente in številke pa je vlada trmasto vztrajala pri svojem stališču, da mora zakon biti sprejet takšen, kot ga je predlagala. Kot vedno, tudi vladajoča koalicija ni bila pripravljena in sposobna razumno sprejeti argumente, ampak je sledila svoji Vladi. Tako se je kmalu pokazalo, da rešitve, ki so predložene in ki so imele za posledico, da usklajevanja socialnih transferov ni bilo glede mnogih vprašanj dve leti, ne morejo biti sprejemljive. Posebej ne v času, ko se je bolj, kot je Vlada pričakovala in tudi bolj kot je sama uspela zajeziti, povečevala inflacija preko 5% in s tem postavljala mnoge socialne skupine še v bistveno težji položaj, kot smo napovedovali v času, ko je bila inflacija res dva ali dva in pol odstotka. Kakorkoli že, na žalost, ne pa na naše veselje, so se zgodile črne napovedi. Naša poslanska kolegica Majda Potrata je nekajkrat vprašala Vlado, ali misli glede na preteče stanje ukrepati ali ne. Še decembra je Vlada menila, da ni razloga, da bi se spremenil sporni zakon. Da pa, če se bodo potrebe ugotovile, bo takšne predloge pripravila. Še konec decembra je Vlada menila, da so verjetno glede varstvenega dodatka in glede vdovske pokojnine spremembe potrebne. Ni pa še videla, da bodo spremembe potrebne tudi pri otroškem dodatku. Kasneje, zelo kmalu za tem, v času novoletnih praznikov, je spoznala tudi to in pripravila zakon, ki smo ga na izredni seji Državnega zbora praktično soglasno podprli. Dobro je, da je Vlada to storila. Slabo pa je, da je to storila zaradi tega in šele takrat, ko so posledice bile tako očitne, da tudi sama pred njimi ni mogla več mižati. Ko je hkrati občutila, da so pritiski in zahteve prizadetih tako velike, da mora popustiti. In ko je ugotovila, da se približujejo tudi volitve in da tudi s tega razloga mora popuščati bolj, kot je bila pripravljena leta 2006. Čeprav so bila logična opozorila, ki jih je imela opozicija, v celoti jasna. Mi smo namreč že takrat opozarjali, da visoka inflacija pa tudi kakršnakoli inflacija, ki odlaga za celo leto možnost uskladitve, v tem letu pomeni realno nižji prihodek, ki ga dobiva tak prizadeti na podlagi kateregakoli socialnega transfera. Vi pa iz vladne koalicije boljše od mene, posebej pa iz Vlade, boljše od mene veste, kaj vse ste v te transfere vključili. V te transfere ste po istem vzoru vključili vse, kar zadeva pravico otrok, invalidov, vojnih invalidov in veteranov, brezposelnih štipendij, pravic celo nekaterih iz Zakona o pokojninskem in invalidskem zavarovanju. Skratka mislim, da je bilo skupaj skoraj ali okoli 40 takšnih individualnih pravic, ste uredili z enim zakonom. Pa ne zato, da bi poenotili sistem usklajevanja. Tega bi lahko poenotili tudi drugače. Ampak zato, da bi prihranili v državni blagajni in da bi tem, ki najtežje živijo in najbolj potrebujejo določene dajatve, te dajatve realno zmanjšali. Tudi na to smo vas opozarjali, bili ste gluhi. Zato seveda je dobro, da je Državni zbor na predlog Vlade spremembe sprejel. Vendar je slabo, da je moralo do teh sprememb priti šele takrat, ko so bile posledice že prej očitne. Ob tem pa naj povemo še to. Niso vse negativne posledice tega zakona odpravljene. Jaz gospo državno sekretarko gospo Tomc prosim in opozarjam, naj Vlada ponovno razmisli, da ne bo prepozno glede mnogih pravic, ki se danes po zakonu usklajujejo še vedno po tem predpisu. Ker še vedno je možno realno veliko zaostajanje mnogih dajatev, ki jih ljudje težko pričakujejo z gibanjem cen in življenjskih stroškov. In da naj Vlada vendar premisli in najde res sistem usklajevanja, ki je lahko enoten za vse, vendar tudi pravičen do prejemnikov. Ne pa da zmanjšuje njihove realne pravice. Če se to ne bo zgodilo, bo Vlada ponovno v situaciji, ko bo morala na vrat na nos priznati svojo neracionalno odločitev in svojo krivdo in priti s spremembami. Ali pa bo ugotovila, da je sicer število upokojencev in njihovi predstavniki v parlamentu tisto, pred katerimi morajo kloniti mnoge druge skupine, ki so enako ali še bolj prizadete zaradi dajatev, ki se realno znižujejo pa nimajo te politične moči, da bi prisilili Vlado h korektnemu ravnanju. Svetujem, premislite in ne dovolite, da se zakon danes zavrne, ampak podprimo ga skupaj v prvi obravnavi. Potem pa najdimo rešitev, po kateri bi zagotovili, da se najdejo pametni kriteriji, po katerih se bodo ali vse ali pa posamezne sorodne skupine socialnih dajatev usklajevale tako, da prejemniki teh dajatev ne bodo stalno znova prikrajšani v svojih pravicah. Hvala lepa."
6,ParlaMint-SI_2020-07-13-SDZ8-Redna-19.u222,SD,0.4970703125,2020-07-13,0.20337334275245667,"Predsednik, hvala za besedo. Spoštovani minister, spoštovani vsi ostali prisotni ministri! Pokojninski sistem v Sloveniji temelji na obveznem pokojninskem zavarovanju, sprotnih vplačilih aktivne generacije in seveda na medgeneracijski solidarnosti. Bistven del dolgoročne stabilnosti tega sistema pa temelji na zakonski obvezi državnega proračuna, da pokrije morebitne primanjkljaje pokojninske blagajne, ki bi nastali zaradi izplačila odmerjene višine pokojnin. Prav tako pa isti zakon zagotavlja tudi proračunsko kritje pokojninskih obveznosti ZPIZ, ki niso posledica vplačanih zavarovanj. Govorimo o pokojnini za zasluge, veteranih, žrtvah vojnega nasilja in podobno. Obveznosti, ki po 161. in 162. členu ZPIZ-2 vsako leto bremenijo državni proračun, niso majhne, to vemo vsi. Vse projekcije kažejo, da se bodo v prihodnjih letih tudi bistveno povečevale, ker se bo poslabševalo razmerje med delovno aktivnimi in upokojenci. In ker je pri pokojninskem sistemu pomembna njegova dolgoročna vzdržnost, ki bi zagotovila pokojnine tudi ljudem, ki so danes mojih let ali mlajši, me zanimajo naslednje štiri zadeve: Kolikšne so bile obveznosti Republike Slovenije do ZPIZ po 161. oziroma 162. členu ZPIZ-2 v zadnjih petih letih? Kakšne so projekcije teh proračunskih obveznosti za naslednja desetletja? Koliko dodatnih sredstev bo moral državni proračun v letih od 2020 do 2060 zagotavljati pokojninskemu zavodu, da bo tudi moja generacija lahko računala na pokojnino, ki si jo bo seveda prislužila s svojim delom? Na kakšen način namerava Republika Slovenija zagotoviti svojo sposobnost izplačevanja proračunskih doklad ZPIZ v kritičnih letih, ko bodo za zagotavljanje stabilnosti pokojninske blagajne potrebna bistveno večja vplačila kot danes? Katera javna sredstva in v kakšnem obsegu ste pripravljeni iz proračuna preusmeriti za namen priprave na kritično demografsko obdobje, ki nas čaka čez 15, 20 let? Minister, hvala."
6,ParlaMint-SI_2016-12-13-SDZ7-Redna-25.u16,SD,0.490966796875,2016-12-13,0.03545451909303665,"Hvala lepa, podpredsednik, za besedo. Spoštovana ministrica, državna sekretarka, kolegice in kolegi! Temeljni cilj novega zakona o lekarniški dejavnosti je po navedbah predlagatelja odpraviti nedorečenosti in pomanjkljivosti sedanje ureditve in urediti to področje na način, da bo zagotovljeno izvajanje lekarniške dejavnosti tako, da bo vsem uporabnikom omogočen dostop do storitev lekarniške dejavnosti pod enakimi pogoji. Zakon zasleduje cilj opredeliti storitve lekarniške dejavnosti, odpraviti pomanjkljivosti v sistemu financiranja lekarniške dejavnosti, urediti statusne oblike in določiti izvajalce lekarniške dejavnosti. Na področju financiranja pa je cilj zakona vzpostaviti ureditev, ki bo zagotavljala oblikovanje cene storitev lekarniške dejavnosti, s čimer bo uresničen sistem, da bo financirana javna storitev in ne več izvajalec. Prav tako se vzpostavlja splošni okvir ter enotna izhodišča za izvajanje in organiziranost lekarniške dejavnosti, določa pogoje in postopke za podeljevanje in izvajanje koncesij za opravljanje lekarniške dejavnosti, farmacevtske strokovne delavce in njihova združenja, medmrežno lekarniško dejavnost ter nadzor. Namen lekarniške dejavnosti je zagotavljanje kakovostne in učinkovite preskrbe z zdravili in drugimi izdelki za podporo zdravljenja in ohranitev zdravja ter svetovanje glede njihove varne, pravilne in učinkovite uporabe pacientom in zdravstvenim delavcem v zdravstvu. Velik poudarek v zakonu je namenjen tudi svetovanju glede varne, učinkovite in pravilne uporabe zdravil. Predlog zakona izrecno določa, da se lekarniška dejavnost izvaja kot javna zdravstvena služba, torej na nepridobiten način. Ne glede na to temeljno načelo zakon izrecno dopušča, da se pri izvajanju dejavnosti ustvarja presežek oziroma donos na vložena lastna sredstva, ki pa se porabi za opravljanje lekarniške dejavnosti. Ena pomembnejših rešitev je določitev mreže lekarn na primarni ravni, ki je bila do sedaj definirana zgolj z Resolucijo v nacionalnem planu zdravstvenega varstva. Določena je na podlagi geografskih, demografskih in strokovnih kriterijev. Predlog zakona določa izvajalce lekarniške dejavnosti in predpisuje, da lekarniško dejavnost izvajajo javni lekarniški zavodi, fizične ali pravne osebe s koncesijo za opravljanje lekarniške dejavnosti, bolnišnice, učna lekarna, lekarna v okviru vojske na podlagi dovoljenja za izvajanje lekarniške dejavnosti. Koncesije se bo v skladu s predlaganimi zakonskimi določbami podeljevalo za najmanj 15 in največ 30 let. Po novem bo možno samostojno opravljanje poklica magister farmacije pri izvajalcu lekarniške dejavnosti samo na podlagi licence. Natančneje pa se ureja tudi izdelavo galenskih in magistralnih zdravil v lekarnah. Predlog zakona opredeljuje financiranje lekarniške dejavnosti tako iz zasebnih kot tudi javnih sredstev. Morebitni presežek, ki ga bo ustvaril javni lekarniški zavod, se bo v skladu s predlaganimi zakonskimi določbami lahko namenil za solventno in likvidno poslovanje javnega zavoda, investicije, razvoj in uvajanje novih lekarniških storitev. Del presežka pa se na podlagi predloga sveta zavoda javnega lekarniškega zavoda lahko vrne ustanovitelju, če se za to izpolnjeni pogoji v zakonu. S tem naj bi se zagotovilo bolj vzdržno financiranje lekarniške dejavnosti ter predvsem sledilo načelu, da se presežek prvenstveno porablja za razvoj zdravstvene dejavnosti oziroma lekarniške dejavnosti kot njenega sestavnega dela. Pomembna novost je podrobnejša ureditev delovanja bolnišničnih lekarn in uvedba tako imenovane brezšivne skrbi za pacienta kar je zaveza iz Resolucije o nacionalnem planu zdravstvenega varstva 2016–2025 ""Skupaj za družbo zdravja"". Gre za zagotavljanje neprekinjene oskrbe pacienta z zdravili in farmacevtskimi storitvami pri prehajanju med različnimi ravnmi zdravstvenega varstva. Delovanje sistema brezšivne skrbi je v veliki meri povezano tudi s klinično farmacijo, ki je sedaj prvič zakonsko definirana kot specialistična farmacevtska dejavnost. S predlogom zakona se ne omejuje ali prepoveduje tržne dejavnosti lekarn, ampak zgolj prepoveduje spodbujanje nepotrebnega nakupa zdravil, saj je to po ocenah medicinske in farmacevtske stroke škodljivo. Socialni demokrati smo na svoji konferenci, ki smo jo namenili na področju zdravstva glede sprememb Zakona o lekarniški dejavnosti, zapisali, da so ključna področja, ki jih mora zakon naslavljati, naslednja: financiranje lekarniške dejavnosti in s tem jasna opredelitev, da je lekarniška dejavnost del javnega zdravstva, uvedba novih kognitivnih storitev, ki bo zmanjšala porabo za stroške zdravil, ureditev področja ustanavljanja itd. Smatramo, da predlagani zakon [[…]]"
6,ParlaMint-SI_2012-10-23-SDZ6-Redna-07.u84,SD,-0.93798828125,2012-10-23,0.03339540585875511,"Hvala lepa, spoštovani predsednik. Spoštovane kolegice in kolegi! Zakaj se danes že drugič sprašujemo in poskušamo v opoziciji reševati problem? Zato, ker vlada kljub obljubam pred poletjem ni storila nič. In mi je prav zanimivo dejstvo, ko sem poslušal predsednika Državnega zbora, ki čaka do petih popoldan, da bo Vlada sprejela nek sklep, njegovi poslanci pa že v naprej povedo, da našega predloga oziroma zakona ne bodo sprejeli. Gospa Valenčič je to jasno in glasno povedala. Ampak pustimo to. Škoda, da ni Mateja Tonina v dvorani. Lahko sem tudi naiven, moram povedati eno stvar. Jaz verjamem, da vladi ne gre za lustracijo. Jaz jim to verjamem. Vem pa eno stvar, da ko govorijo o ekonomski politiki, da imajo zelo zelo slabo ekonomsko politiko oziroma nikakršno. Zakaj pa to vem oziroma si mislim? Kadar nimaš ekonomske politike, da boš znal pridobiti sredstva v proračun, enostavno začneš varčevati, rezati in sploh na tak način, kot dela ta vlada, na nek selektiven način, kar ji je zelo blizu. Enkrat pokojnine znižuješ na selektiven način, potem DDV dviguješ zopet na selektiven način. V bistvu vas ta selektivnost spremlja tako na odhodkih kot tudi na prihodkih. Zelo zanimivo. To je takrat, kadar nimaš ekonomske politike. In rumena knjiga in ideja poslank in poslancev SDS, ki so bili v opoziciji, ko so govorili o gospodarskem okrevanju, odpiranju novih delovnih mest. Niti enega delovnega mesta v zadnjem letu niste odprli, zato morate na nek način delati to, kar delate, da varčujete in da delate še naprej krivice ljudem. Matej Tonin me je zbodel z eno primerjavo o gospodu Miroslavu Cerarju, našemu olimpioniku, s katerim, verjamem, da smo vsi skupaj najbolj ponosni, se radi politiki slikamo, kadar športniki dosegajo dobre rezultate in njega da za primer, da ima tisoč 400 evrov pokojnine. Sramotno! Ta gospod je toliko dobrega za promocijo Slovenije naredil, da si zasluži to pokojnino. In vam moram nekaj povedati, ko govorimo o uživalcih izjemnih pokojnin, kar gospod Miro Cerar je, in prav da je, govorimo samo o 240 ljudeh. In če je to problem za to državo, gospe in gospodje, moramo mi državo zapreti. Miroslav Cerar je problem, gospa Makarovič je problem, kulturniki so problem – teh 240? In s tem želite rešiti proračun? Sramotno. 8 tisoč ljudem, ki so delali v republikah bivše SFRJ, ste tudi ukinili pokojnine, udeležencem, kot je rekel Jerko, NOB in španske vojne, narodnim herojem, nosilcem partizanske spomenice, 7 tisoč 500 ljudem ste vzeli pokojnine, internirancem, beguncem, upokojenem ljudem po zakonu o pravicah iz pokojninskega in invalidskega zavarovanja. Teh je 3 tisoč 950, ki so šli ne zaradi svoje volje, ampak zaradi zakona, ki ga je ta parlament sprejel davnega leta 1992, in tako naprej. In en Matej Tonin, ki se je takrat kot jaz sprehajal še svobodno ali pa smo bolj kaj drugega delali, kot se borili za to Slovenijo, govori o Miroslavu Cerarju. Jaz tega ne bi nikdar upal narediti. Pravite, da tega zakona ne boste podprli, ker ni dober, ker smo mi preveč ne vem kakšni. Jaz vam dam predlog, spustimo ga danes naprej, jaz se strinjam, dodatek k pokojninam amandmirajmo. Jaz verjamem, da so se nekateri upokojenci pripravljeni odpovedati temu dodatku. Naredimo to. Ampak nekaterih pokojnin, ki so si jih zaslužili skozi svoje življenje, jim pa ne smemo trgati. Žal mi je, da zmeraj govorimo tik pred dvanajsto, čeprav mi je žal te besede, da bo vlada nekaj storila zato, ker smo mi v opoziciji začeli popravljati Zakon o uravnoteženju javnih financ. Mi imamo v proceduri še en drug zakon, ki vojnim veteranom, borcem itn., vrača pravice, ki ste jim jih vi trajno odvzeli. Ko bereš vašo koalicijsko pogodbo, tam piše in se naslanja cela koalicijska pogodba na solidarnost, na enake možnosti, na povezovalnost, na skrb za sočloveka, na domoljubje, ampak vi s temi akcijami, zrezanimi, vse te besede izničite oziroma samo mrtve črke na papirju in to mislim, da ni v redu. Če je to solidarnost, da ljudem vzamemo 25 % zaslužene pokojnine, nekaterim pa nič, ali pa nekateri, ki so se zlobirali, da jim niso nič vzeli, nekatere institucije, potem jaz ne vem, kje je ta solidarnost. Gospod Virant je rekel, jaz se tudi mogoče s tem strinjam, da je 70, 80 milijonov v teh časih izredno težko na prihodkovni strani dobiti oziroma kje jih bomo dobili. Ampak ko sem poslušal včeraj v proračunu, ste zanimivo rekli, da pokojninska reforma, ko bo sprejeta, jaz verjamem, da tudi z mojo pomočjo, bo na kratki rok oziroma v naslednjem letu privarčevala 150 milijonov evrov. Vsi poslanci prejšnje opozicije pa so rekli, da pokojninska reforma kratkoročno nima nobenega učinka. In kaj je še? Zvečer pride gospod Karel Erjavec, borec za upokojence, zelo zanimivo, na Studio City in reče, mi smo zopet izborili, da se bodo usklajevanja pokojnin začela dvigovati na 50 %, in to ni problema, 50 milijonov evrov vzeti. Zelo nesistematsko za moje pojme ta vlada dela oziroma kolikor se kateri predsednik dogovori in je lahko všečen pred novinarji. Jaz predlagam, gospe in gospodje, da vendarle sprejmete samo to, da gre ta zakon naprej, da ga na nek način amandmiramo, da se dogovorimo in popravimo krivice ljudem, 26 tisoč ljudi je zaradi selektivnega delovanja te vlade pretrpelo kar veliko skrbi in nekaterim, ki so imeli tisoč 200 evrov, tisoč 100 evrov pokojnine, ki je sicer velika, jim vzeti 350 evrov ali pa 250 evrov, to ni enostavno. Draga vlada, ekonomska politika je pomembna, samo vi je nimate. Hvala lepa."
6,ParlaMint-SI_2010-10-19-SDZ5-Redna-21.u174,SD,-0.9814453125,2010-10-19,0.9905275702476501,"Hvala lepa. Že v času prejšnje vlade je bilo jasno, da je modernizacija pokojninskega sistema nujna. To ste vedeli vi sami in na to so vas opozarjale tudi številne relevantne evropske inštitucije. Vendar pa se prejšnja vlada pred volitvami ni želela spopasti s tem velikim problemom in vroči kostanj je prešel v roke nove aktualne vlade. In zdaj smo tukaj. Ali naj se tudi ta vlada obnaša neodgovorno? Tega razkošja si ne more privoščiti. Drug problem pa je, da se je ministrstvo verjetno tudi celotne zadeve sprva lotilo nekoliko robato, če smem tako reči. Reforma bo močno prizadela celotno populacijo, že upokojene, še zaposlene in seveda mlade generacije, bodoče zaposlene. Zato pa je potreben najširši družbeni konsenz in predlagatelj se mora tega zelo dobro zavedati. Očitno se tega zaveda vse bolj, saj iz povedanega, kar so nam povedali predstavniki ministrstva, to zagotovo drži. Po drugi strani pa naj bi tudi sindikati ne slikali samo črne barve. Ni bilo pošteno, ko so kar naprej izpostavljali dokončne smotre, cilje, reforme, pri tem pa zamolčali, da so že od vsega začetka predvidena prehodna obdobja in drugi ukrepi, ki bodo mehčali in obrusili najbolj izstopajoče konice. V današnji razpravi smo slišali veliko opozoril. Zagotovo je zaskrbljujoče, da premnogi upokojenci že danes živijo v revščini in tega seveda ne bi smelo biti. Brez ustreznih prehodnih ukrepov bi reforma najbolj prizadeva generacije, ki jim po sedanjem zakonu manjka samo še nekaj pokojninske dobe, zato bi reforma bila zanje zelo krivična. In končno, ali lahko največje breme preložimo na mlade, ki se šele zaposlujejo in se ubadajo s povsem eksistencialnimi problemi, kot so, kako priti do polne zaposlitve, zaposlitve za nedoločen čas, kako priti do stanovanja, kako si zagotoviti najbolj osnovne pogoje za preživetje mlade družine. Zato je nujno, da tudi v nadaljevanju zakonodajnega postopka predlagatelj še naprej išče optimalne rešitve za čim bolj enakomerno porazdelitev bremen na vse skupine. Prepričana sem, da je mogoče argumente, ki jih danes tukaj navaja minister, sprejeti, saj so zelo racionalni. Toda v razprave o sleherni pokojninski reformi so vedno vpletena tudi čustva, zaskrbljenost in strah pred negotovostjo. Marsikdo pa se bo tudi vprašal, ali je nemara kaj ali pa veliko narobe tudi s primarno delitvijo ustvarjenega v naši družbi. In ko ste se danes nekateri tam čez spraševali, ali je šel denar iz sprejetih ukrepov za blažitev krize v prave roke, bi se lahko, denimo, vprašali, ali je prav, da je država pod prejšnjo vlado šla v nakup nesramno drage oborožitve, ali je denar od nakupa patrij morda šel v prav roke. Res zanimiva vprašanja. No, odgovore nanje bomo morda kmalu prejeli od neke druge veje oblasti. Hotela pa sem pravzaprav povedati, da bi z bolj smotrno porabo v drugih podsistemih lahko prihranili veliko sredstev, ki bi jih lahko preusmerili v zagotovitev pogojev za slehernega človeka vredno in dostojno življenje, kamor sodi seveda tudi dostojna pokojnina. Hvala lepa."
6,ParlaMint-SI_2005-04-18-SDZ4-Redna-05.u237,SD,-1.0,2005-04-18,0.2143864929676056,"Hvala lepa. Gospod minister, ki odgovarjate tudi za invalide. Kako lahko brez sodelovanje z invalidskimi organizacijami pripravite tako radikalne spremembe zakona? Zakaj niste pripravljeni iti v razgovore in ugotoviti, kje gre res za nesprejemljive višine, in jaz verjamem, da lahko v posameznih rešitvah gre, vendar upate, zaradi teh nekateri višin in posameznikov, ki jih je nekaj deset, s tem da plasirate te nesprejemljive višine in s tem razburite celo slovensko javnost, zagotoviti, da boste uveljavili svoj interes, da se iz političnih razlogov spremeni cel sistem invalidskega varstva vojaških vojnih invalidov. In do tega prihaja. Kako upate trditi, da ni nujno upoštevati različne stopnje invalidnosti glede na različne okoliščine? Kako upate trditi, da delovni invalid - lahko, če dela, dobi tudi invalidnino; vojaški vojni invalid, če dela, ne more dobiti invalidnine. Kako ne poveste direktno - danes prvič ste rekli, da bo za vse invalidne zamrznitev njihovih prejemkov veljala od 1.1.2006 naprej za vse. Za vse! Ker se vsem osnova zmanjša za 50%. Potem povejte drugače! Za nekatere bo veljalo pa absolutno znižanje že s 1. naslednjega meseca po uveljavitvi zakona in vi veste dobro, da zamrznitev, ob [[hvala bogu]] želji, da imamo dva in manj odstotkov inflacijo, pomeni, da je sedanja višina zamrznjena vsem do smrti."
6,ParlaMint-SI_2020-11-19-SDZ8-Izredna-48.u84,OTHER,0.775390625,2020-11-19,0.03587137162685394,"Hvala lepa za besedo, predsedujoča. Spoštovani kolegice in kolegi! Cilj Predloga zakona o spremembah in dopolnitvah Zakona o prevozih v cestnem prometu je zagotoviti brezplačen javni potniški promet upokojencem, starejšim od 65 let, invalidom in vojnim veteranom ter s tem poskrbeti za čim varnejši prevoz omenjenih kategorij državljanov. Prav tako pa naj bi bil cilj predloga zakona spodbujati trajnostno mobilnost, ki pomembno prispeva k zmanjšanju izpustov toplogrednih plinov in čistejšemu zraku v mestih ter posledično večji kakovosti bivanja ljudi. S predlagano spremembo pa bi se poleg brezplačnega medkrajevnega linijskega prevoza potnikov v notranjem cestnem in železniškem prometu za upokojence, starejše od 65 let, invalide in vojne veterane omogočilo brezplačno vožnjo istim kategorijam tudi v mestnem linijskem prometu v tistih mestnih občinah, ki izvajajo mestni promet. Vlada Republike Slovenije ne nasprotuje predlogu zakona, vendar pa opozarja, da bo predlagana parcialna zakonska rešitev bistveno bolj povečala obveznosti proračuna Republike Slovenije, kot to navaja predlagatelj, ki finančne posledice zakona ocenjuje na približno 3,8 milijona evrov. Vlada pa opozarja, da so te navedbe podcenjene in ne upoštevajo vseh stroškov izvajalcev prevozov v mestnem linijskem prometu, ki bi po njihovi oceni znašali 14 milijonov evrov, ki pa v proračunu za leto 2021 niso zagotovljena. To je torej še eden izmed všečnih zakonov, ki jih v zadnjem času vlaga opozicija. Seveda imate vso pravico, ampak človek se vendarle vpraša, zakaj takšnih predlogov niste vlagali še slabo leto nazaj, kot ste bili v vladi in bi z vso odgovornostjo zagotovili tudi potrebna finančna sredstva v proračunu. Ker je predlagana rešitev del sprememb, ki jih Ministrstvo za infrastrukturo namerava vključiti v zakon, ki bo celovito in sistemsko urejal prenovo javnega potniškega prometa, v Novi Sloveniji nismo naklonjeni takim parcialnim rešitvam, ki jih prinaša ta predlog zakona. V Novi Sloveniji upamo, da bo novela zakona, ki je po informacijah že v medresorskem usklajevanju, odgovorila predvsem na vprašanje, kako se bo vzpostavil finančno vzdržen, okoljsko trajnosten in uporabnikom dostopen sistem javnega potniškega prometa. Hvala."
6,ParlaMint-SI_2011-07-12-SDZ5-Redna-30.u4,OTHER,0.7197265625,2011-07-12,0.17981478571891785,"Hvala lepa, gospod predsednik, za besedo. Poslanska skupina Slovenske ljudske stranke je pristopila k obravnavi predloga novega Zakona o pokojninskem in invalidskem zavarovanju konstruktivno in z načelno podporo ukrepom, v prepričanju, da je reforma potrebna. Zato smo že v fazi javne obravnave v mesecu juliju lanskega leta ter v obravnavi v Državnem zboru podali pripombe in dopolnila k zakonu, nekatera, po naši oceni pomembna, so bila tudi sprejeta. Prvič, še posebej smo zadovoljni, da je večina podprla naš predlog za olajšave za starše za vse otroke, kar v osnutku zakona prvotno ni bilo predvideno. Drugič, upoštevani so bili naši predlogi za milejše prehodno obdobje in vštevanje vseh osnov, od katerih se plačujejo prispevki. Tretjič, prav tako je na našo pobudo prišla v zakon olajšava za upokojitev za moške, ki so služili obvezni vojaški rok. Četrtič, najbolj žalostno se nam zdi, da je s tem, ko je padel zakon, padla tudi rešitev za prejemnike državnih pokojnin, kjer so v večini upravičenke ostarele ženske, saj je ostala v veljavi določba iz socialnega zakona sprejetega lani, ki je ukinila državne pokojnine. Prejemniki so te pokojnine uživali zakonito, po veljavnem zakonu ZPIZ-1, in jo bodo z uveljavitvijo nove socialne zakonodaje, torej s 1. 1. 2012, izgubili, kar je po mnenju poslancev Slovenske ljudske stranke neustavno. Mnogim teh dobrih 218 evrov pomeni celo preživetje. V Poslanski skupini SLS smo se v skrbi za prihodnost Slovenije dobro zavedali, da je ena pomembnejših strukturnih reform prav pokojninska. Finančno stanje pokojninske blagajne že dolgo ni več vzdržno, napovedi pa so prav tako črnoglede. Šlo je za projekt najširšega interesa in posledice nesprejetja bodo negativno vplivale na vse prihodnje generacije Slovenk in Slovencev. Zato je žalostno in nezaslišano, da je aktualna vlada v obdobju pred referendumom tako neresno pristopila h kampanji in k zagovarjanju svojega lastnega projekta. Največja odgovornost za padec zakona je zato zagotovo na takratni koaliciji, saj je znano, katere stranke niso podpirale svoje lastne reforme. Svojo odgovornost bodo morali prevzeti po našem mnenju tudi sindikati, ki niso bili pripravljeni prisluhniti argumentom o nujnosti reforme. Še vedno nismo slišali od njih nikakršne boljše ponudbe; zgolj za eno leto krajša pokojninska doba po našem mnenju ni dovolj velik razlog, da so hujskali ljudi proti reformi. Želimo si, da bi se v prihodnosti čim prej našla ustrezna rešitev in da zavrnitev pokojninske reforme dolgoročno ne bo škodila ugledu in konkurenčnosti Slovenije. Pa ne po sistemu: Smo za spremembe, pač pa ne takšne, kot so predlagane, saj gre to lahko v nedogled. Hvala lepa."
6,ParlaMint-SI_2018-12-19-SDZ8-Redna-03.u92,OTHER,0.6650390625,2018-12-19,0.027108216658234596,"Najlepša hvala, gospa predsedujoča. Spoštovani poslanke in poslanci! Prostovoljno gasilstvo ima v Sloveniji dolgo tradicijo in je še danes temelj protipožarne varnosti. Temelji na vrednotah, humanosti, solidarnosti in vzajemni pomoči. Zlasti na podeželju pa prostovoljna gasilska društva igrajo tudi pomembno socialno vlogo in nudijo pomoč ljudem ne samo v primeru požarov in naravnih nesreč, ampak tudi v drugih stiskah. Tako je prostovoljno gasilstvo dokaz, da ljudje nismo, kot nas hočejo pogosto prepričati liberalci, posameznice in posamezniki, ki jih motivirajo zgolj in samo lastne koristi in maksimizacija teh koristi na račun sočloveka, ampak smo v prvi vrsti družabna in solidarna bitja, ki jim je prirojena solidarnost. Solidarnost se hoče v kapitalizmu zadušiti z ideologijo nenehnega boja vseh proti vsem. Zato se nam zdi v Levici nesprejemljivo, da želi SDS s predlogom zakona o gasilstvu, ki ga obravnavamo danes, status operativnega prostovoljnega gasilca zreducirati na, citiram, »odnos med delodajalcem in gasilcem«. Tak zakon s tako dikcijo je usmerjen proti vsem prostovoljnim gasilcem v Sloveniji in že iz čisto načelnih razlogov v Levici ne moremo drugega kot glasovati proti njemu, še preden sploh pridemo do konkretnih zakonskih rešitev. Status prostovoljnega gasilca ni, ne more in ne sme biti odnos med delavcem in delodajalcem, ki temelji na izkoriščanju dela in prisvajanju presežne vrednosti, ki jo delavke in delavci, v tem primeru gasilke in gasilci, ustvarjajo. SDS predlaga, da se delodajalcem, ki zaposlujejo gasilce, znižajo zavarovalne premije in podelijo davčne olajšave. Delavke in delavci, ki so hkrati tudi prostovoljni gasilci, od tega ukrepa ne bodo imeli nobene materialne koristi, razen tega, da naj bi bili bolj zaposljivi. Bodo pa imeli konkretno materialne koristi delodajalci, ki bi jim s sprejetjem tega predloga še znižali stroške dela in zvišali dobičke. Z doplačilom znižanih premij iz proračuna, kot predlaga SDS, bi se zavarovalne premije gasilk in gasilcev nato izenačile s temi, ki jih že sedaj plačujejo. Povedano drugače, višji dobički na račun zniževanja stroškov dela bi se plačali direktno iz državnega proračuna. Iz proračuna, iz katerega se plačujejo tudi vsi socialni transferji, šolstvo, zdravstvo in tako naprej. In to še ni vse, na račun nižjih davčnih olajšav za delodajalce, ki jih prav tako predlaga SDS s tem zakonom, bi bil ta proračun še naprej siromašen in denarja za socialne transferje bi bilo še manj. Skratka, na račun vezanih višjih dobičkov delodajalcev, bi SDS siromašil državni proračun in posledično socialne transferje, šolstvo in zdravstvo, ki se financirajo direktno iz tega proračuna. Sprejetje tega zakona bi imelo negativne učinke za vse tiste, ki potrebujejo pomoč v tej državi, ker na nižanje izdatkov za vojsko v SDS, vemo, da ne bi pristali. Na njihov račun pa bi se okoristil zasebni kapital. To so konkretni materialni učinki tega zakona. Učinki, ki bi se čutili na račun znižanih zavarovalnih premij in dohodninskih olajšav za delodajalce, pri katerih so osebe, ki so hkrati prostovoljne gasilke in gasilci, že zaposlene. Predlagani zakon je tako v diametralnem nasprotju z vrednotami solidarnosti in vzajemne pomoči, na katerih temelji prostovoljno gasilstvo. Tega zakona po tehtnem premisleku verjetno ne bi podprla nobena prostovoljna gasilka ali gasilec, ki sta se prostovoljno odločila žrtvovati tudi svoje življenje za to, da bi pomagala drugim, in ki resnično verjameta v vrednote, o katerih govorimo. Domnevna višja zaposljivost tistih prostovoljnih gasilk in gasilcev, ki niso zaposleni, pa ostaja na ravni pobožnih želja predlagateljev. Še zlasti v luči dejstva, da na zaposljivost vplivajo zlasti znanje, spretnosti in druge kompetence, ne pa to, koliko bo delodajalec prihranil na nekem delavcu zaradi davčnih olajšav na podlagi članstva v prostovoljnem gasilskem društvu. Za konec naj povemo, da ni samoumevno, da v požarih, poplavah ali drugih nesrečah na pomoč prihitijo gasilci, ki neustrašno rešujejo ljudi in njihovo premoženje. To je posledica dolgoletne tradicije gasilstva, ki pri nas temelji na prostovoljnem, neplačanem delu. In to ta država pogosto izkorišča, zato da tišči navzdol plače poklicnih gasilcev in da ima lahko v primerjavi z drugimi evropskimi državami razmeroma majhno poklicno gasilsko službo. V Levici smo v preteklem mandatu na to že opozarjali in zahtevali višje plače za poklicne gasilke in gasilce. Na eni od nujnih sej Odbora za obrambo so bili v preteklem mandatu tudi izglasovani sklepi, ki smo jih predlagali v Levici, s katerimi je odbor Vladi naložil odpravo plačnih anomalij za dejavnost poklicnega gasilstva. In ti sklepi so bili v začetku letošnjega leta tudi realizirani. Tu je bistvena razlika med nami in stranko SDS. Mi menimo, da morajo biti gasilke in gasilci za svoje delo tudi primerno nagrajeni, SDS meni, da morajo biti za njihovo delo primerno nagrajeni njihovi delodajalci. V Levici bomo glasovali proti predlogu zakona. Hvala."
6,ParlaMint-SI_2017-05-22-SDZ7-Redna-30.u212,OTHER,-1.0,2017-05-22,0.9921126365661621,"Hvala za besedo, predsedujoči. Toliko pametnih besed pred mano, saj niti človek ne ve, kaj bi povedal. Pa ne bom demagaški, bom za uvod povedal to, da pač upokojenke in upokojenci sestavljajo 36 odstotkov volilnega telesa. Glede na to, kakšna je volilna udeležba, smo tik pred tem, da dejansko upokojenci in upokojenke odločajo, kakšne bodo sestave vlad, in vi jim zdaj vsi pihate na dušo do nezavesti, da mi gre dobesedno na bruhanje in v bistvu navsezadnje žalite tudi moje starše. Bom naredil nek izračun, v številkah sem preračunaval, koliko to pomeni v denarju, v penezih – to, kar so se hvalili iz Desusa, povišanje pokojnine – na primeru moje matere, ki spada med tiste upokojenke, ki imajo penzijon pod 500 evrov kljub 35 let delovne dobe. Leta 2015 je moja mati za 0,7 odstotka povečanja dobila 3,10 evra, 2006 je za 0,4 odstotka dobila 1,8 evra, leta 2017, ko se tukaj gre sedaj neko napihovanje, predlog Alenke, predlog Desusa, gospa Alenka naj bi predlagala 1,1, Desus se je boril kot levi za 1,2 in se je izboril za 1,15 in ta razlika med njima je 22 centov. Nehajte se norca delati iz folka vsi skupaj, to vam bom rekel! Lahko rečem še to, da verjetno bi morali vsi že končati na smetišču zgodovine politične, ker se tako lahkotno pogovarjate o penezih. Celo poslanec številke 90, ki je zelo natančen, je tako govoril, no ja, pa 30 centov gor, 30 centov dol. Jaz pravim, v Sloveniji, že ko se pogovarjamo okoli proračuna, je 10 desetakov ogromno denarja, na občinski ravni za številne občine je pa že jurja ogromno denarja; ali bo jurja za gasilce ali ne bo, ali bo za gole prebarvati na fuzbal placu ali ne. Seveda že naša osemletnica ve, da penzion ni nekaj, kar stoji v štumfu, pa vas čaka, ko boste tam prišli pa se malo debeli. Težave, ki jih imamo dandanes s pokojninami, so seveda težave neustreznih politik v tej družbi in državi in sam bi si upal to postaviti kar že v zadnji mandat LDS. Pa ne, da na politični ravni gojim neke blazne simpatije do Alenke Bratušek – na osebni ravni pustimo –, je verjetno nekako še najmanj kriva. Janković ni dojel, kaj je parlamentarna demokracija na način, kot so volitve v Sloveniji. Takrat je bila kriza. Porinili so Alenko noter, ki pač zna brati in delati proračun in nekaj narediti in to je nekako to. V bistvu ste pa to krasno upokojensko situacijo, ko dejansko polovico upokojenk in upokojencev živi pod pragom revščine – pa bi lahko šel kot metodolog odpirat tudi, kako se ta računa, pa bi vam pokazal, da je tudi to mogoče kaj zastarelega –, ste nekako soustvarjali vsi, ki ste ustvarjali to politiko. Tukaj sem zgolj tri leta, sem v opoziciji, smo tulili proti fiskalcu, vsaj tako bi bili pametni kot Avstrijci, ko so ga sprejeli kot navaden zakon, ne pa kot ustavnega. Vsi vemo, kdo je potoval kam na Švedsko, vsi vemo, zakaj je bančna luknja prevelika. Sedaj se je gospod Veber spomnil po treh letih mandata, da pa imamo revščino. Ja, mislim, dobro jutro! Kaj naj vam rečem? Meni je njegova poslanska kolegica in moja stanovska kolegica razlagala, da sem jaz zastarel etatist in da se bo v Sloveniji z družbo blaginje ukvarjal nevladni sektor. Preverljivo v magnetogramu. Sedaj se pa napihujete vsi do nezavesti. Če bom kdaj dočakal pokojnino, pa zdi se mi, da me bo prej pobralo ob taki slovenski politiki, definitivno ne bom volil za nobenega od vas, pa tudi za Miha Kordiša ne, če bo take bučke kotalil, kot jih v bistvu ste vsi dejansko do sedaj kotalili. Vprašanje pokojnin je, ko se moram jaz pogovarjati z gospodom Počivalškom o strategiji pametne specializacije, da se nam cel Bruselj smeje, ki jo štirikrat gor pošiljamo in je to že tako malo zlajnan ""joke"", ker se ne znamo v tej družbi zmeniti, kaj bomo sploh delali. Kaj? Ali se bomo samo trgovino ganjali? Mercator, dodana vrednost na zaposlenega 18 čukov bruto letno. Dober dan! Najlepše mesto na svetu, da se bo nek gospod blazno hvalil. Žico, nek kontingent pošiljamo, kupujemo te kante od patrij. Če se že resno pogovarjamo o vojski, potem bi si nabavili dve helikopterski eskadrilji, ki jih lahko tudi uporabljaš pri reševanju, ne pa neke kante. Demografski sklad. Mislim, 15 let ne predavam več o indikatorju družbenega razvoja, 20 let skoraj nazaj sem govoril, da smo starajoča se družba. Ja, dober dan! V številnih sektorjih nam povprečna starost zaposlenih gre proti 50. letu. Tam nekje smo. 46, 7, 47 – to ni problem. Faksi nam bodo postali do konca desetletja geronto oddelki, v bistvu če tako rečem. Saj pod 45 razen nekoga, ki je zelo zlizan, nimaš več nobenega z neko kolikor toliko redno zaposlitvijo, kaj šele z rešenim stanovanjskim programom. Jaz bi se hotel o proračunu pogovarjati, o tem, kako bomo delali stanovanjske zadruge. Vaši politični podmladki, ki so dlje tukaj, greš na Mladinski svet Slovenije, ti tulijo, dajte nas čim prej zakreditirati. Kaj? Da bodo do 50. leta odplačevali za te zidove, v katerih ne dobo živeli? Če kaj manjka tej družbi in državi, definitivno manjka mišljenja in ta debata počez o izvrševanju proračuna, pihanje na dušo upokojencev, je, blago rečeno, sramotna in žaljiva do teh upokojenk in upokojencev. Če se zdaj za konec dotaknem še problematike lokalne samouprave. 2 milijona nas je – na koliko? Nekaj čez 20 tisoč kvadratnih kilometrov. In ali mi potrebujemo dvotirni sistem? Imamo od zgoraj dol, izpustimo upravne enote, potem imamo občine. Fantazirate o teh pokrajinah ne vem že koliko časa. Tu spet ni tople vode za odkrivati. Reformo lokalne samouprave delajo Avstrijci, delajo Albanci, naredili so jo Danci, delajo jo Balti, dela jo tudi kakšna neevropska država in, kot sem že večkrat rekel, glede na stanje duha in mentalitete v Sloveniji, je to za tri mandate, ne za en mandat. Vključno s pokrajinami. Ker se boste kregali, kdo bo kaj pohopsal, potem se bodo pa kregali, ne vem, ali bo center pokrajine v Mariboru ali na Ptuju. Jaz še vedno pravim, da ne, na Pragerskem naj bo. Večina držav nima občin enega ranga, ima vsaj občine treh ali štirih rangov. Tukaj spet toplo vodo odkrivamo. Na ta način tudi manjši dobijo več, ker imajo manjši opis obveznih nalog. In bomo zdaj spet pametovali pa malo pihali na duše županov, pa če bomo še delali kakšen rebalans proračuna, se bo še vsak spomnil kakšen ovinek iz vaše občine noter nabijati. Na takšen način se v bistvu ne dela resna politika in po treh letih lahko odkrito povem, da večini vas ne bi zaupal niti vodenja hortikulturnega društva – z vsem dolžnim spoštovanjem do tistih, ki vodijo hortikulturno društvo –, pa četudi se zdaj počutite nekako osramočeni ali če mi boste replike zganjali ali tako naprej. Danes sem imel najlepši intervju, zdaj sem v politiki, z eno novinarko sem se na vlaku pogovarjal od Maribora do Ljubljane. Je rekla: »Glejte, gospod Trček, vi v parlamentu največkrat uporabljate besedo penezi.« Sem ji rekel: »Seveda, zato ker po desetih tednih, ko sem bil v parlamentu, sem najprej postal zgrožen, kako grozno slabo je napisana zakonodaja, potem sem pa postal zgrožen, da se noben resno o teh penezih ne pogovarja.« Malo se jih napiše reda radi pa malo se tukaj potem nekako poigravamo s številkami. Recimo, zdaj nabijajo nek inštitut, ker gospodi neko vilo prodajamo. Pustimo stati. Ampak mi v tej družbi in državi po gospodu Boletu nimamo nobenega, ki bi znal resno računati neko resno makroekonomijo in se jo iti. To je dejansko problem te družbe, in miselnega okvirja, ki se je gremo tukaj. Jaz bom verjetno moral kot penzionist na Pohorju narediti drugi štajerski bataljon, moji otroci mi bodo pa na poštno-ležeče iz tujine v Lipnico pisali razglednice po takih politikah, ki se jih greste vsi po vrsti. Osebno pa menim, da je Desus anomalija političnega sistema, ki bi moral izginiti v zgodovino. Hvala."
6,ParlaMint-SI_2020-09-25-SDZ8-Redna-20.u26,OTHER,-1.0,2020-09-25,0.9922943115234375,"Hvala za besedo, predsedujoči. 300 milijonov evrov. Toliko je bilo po krivici odvzeto slovenskim upokojencem med leti 2010 in 2017, ko se pokojnine niso usklajevale oziroma se niso usklajevale v takih odstotkih, kot bi se morale. Posledično se danes, ko se piše leto 2020, izpad pri pokojninah upokojencev pozna za 5,7 %. To je krivica, za katero ne obstajajo nikakršni ekonomski ali javnofinančni razlogi. In je krivica, ki jo z amandmajem k današnjemu zakonu v Levici odpravljamo. In sicer pravimo, da naj se teh 300 milijonov evrov oziroma ta manko 5,7 % pri vseh pokojninah prevede v dvig pokojnin v enakem znesku. Smo malo preračunali, in to pomeni, da bi se, če gremo na enak znesek, to prevedlo v 40 evrov višjo pokojnino za vsakega upokojenca. Glavno nasprotovanje temu našemu predlogu prihaja seveda, jasno, iz vrst vlade, iz vrst koalicije. Ampak ne zaradi tega ker država denarja ne bi imela. Država ima očitno denarja več kot dovolj, da se sočasno s tem, ko obravnavamo ZUPJS danes, sprejema zakonodaja za 780 milijonov evrov težke orožarske posle. Denarja očitno je dovolj, ampak politična oblast ga raje meče zvezi Nato in tujim vojaškim industrijskim kompleksom, kot da bi ga namenila za popravi krivic do slovenskih upokojencev. Ključni argument, s katerim nasprotniki tovrstnega dviga operirajo, je, češ, joj, Levica, grozna Levica krši zavarovalniški princip naše pokojninske blagajne. Vam bom povedal, kako izgleda v praksi zavarovalniški princip slovenske pokojninske blagajne. Tako da je najnižja pokojnina postavljena na 227 evrov. To je absolutno najnižja pokojnina v tej državi. Gospe in gospodje, kdo od vas zna preživeti z 227 evrov dohodka, kakršnegakoli iz kjerkoli? Pa vendarle je prenekateri slovenski upokojenec obsojen na tako revščino. V statistiki več kot ena tretjina oziroma 36 % slovenskih upokojencev je takih, da morajo shajati s penzijo pod 600 evrov. Če je dvig za 40 evrov vseh pokojnin kršitev zavarovalniškega principa, pa naj bo. Pa naj bo. Ker ta princip, ki ga zdaj imamo, je ena sama velika krivica do tistih upokojencev na najnižjih pokojninah. Tisti, ki imajo najvišje pokojnine, pa se gibljejo tudi v kategoriji 2 tisoč 500 evrov, tistim že sedaj ni hudega. In ne vidim nikakršnega smisla, da bi uskladitev pokojnin izvedli v odstotkih, ki bodo tistemu nad 2 tisoč 500 evrov namenili dodatnih 50 evrov, tistemu na 227 evrih pa borih 5 evrov. V bistvu ne razumem tega cepetanja in tega vztrajanja, da se pokojnine usklajujejo, ne bom rekel dvigujejo, ker se pač usklajujejo v odstotkih, drugače kot z izrazito razredno vladno agendo, ki hoče dati dodaten denar dobro situiranim upokojencem, revnim upokojencem pa pokaže sredinca. Ne vem, morda je tukaj zadaj tudi kakšna volilna kalkulacija, češ, ja, saj tisti ki so revni, oni itak ne hodijo na volitve, so odrezani od sveta, gore dole, se morajo ukvarjati s svojo lastno revščino, ne bodo prišli na volitve, ne bodo obkrožili za nas. Mogoče je zadaj tudi kakšna taka cinična kalkulacija. Pa še nekaj bi povedal na temo proslulega zavarovalniškega principa. Kot sem prej omenil, ne govorimo niti toliko o dvigu pokojnin, kakor govorimo o uskladitvi pokojnin. S čim se usklajujejo pokojnine? Z rastjo cen življenjskih stroškov in življenjskih potrebščin, ker cene gredo gor. In te cene gredo gor za vse upokojence enako. Cena kruha se za nekoga, ki ima dobro penzijo, ne poveča 5-krat za toliko kot cena kruha za tistega, ki ima nižjo penzijo. Življenjski stroški gredo gor za vse enako. In če prilagajamo pokojnine na rast cen življenjskih stroškov s tem uskladitvami, potem je ne samo smiselno, ampak je tudi logično, da se vse pokojnine uskladijo v enakem znesku. Kot sem omenil, to pomeni za te krivice, ki so se storile med leti 2010 in 2017 s slabim usklajevanjem oziroma z neusklajevanjem, 40 evrov višjo pokojnino za vsakega upokojenca. Tudi formalno v resnici ne gre za ne vem kakšno kršitev zavarovalniškega sistema oziroma sploh ne gre za kršitev zavarovalniškega sistema. Zavarovalniški sistem se upošteva takrat, ko se ti upokojiš. Takrat se pogleda, koliko si v blagajno vplačal. In tisti, ki je vplačal več, dobi višjo pokojnino, tisti, ki je vplačal manj, je dobil nižjo pokojnino. Tam se zavarovalniškemu principu in njegovim pogojem zadosti. Ne pri usklajevanjih, kjer se zadosti nečemu drugemu, temu, koliko so zrastle cene v štacunah. Temu so namenjena redna usklajevanja, navsezadnje pa tudi izredna usklajevanja to lahko upoštevajo, ker niso vezana na kakršnekoli silne zakonske podlage, ki bi predpisovale, kako se izredne uskladitve delajo. Izredna uskladitev je diskrecijska pravica države, da se v določenem hipu odloči, da bo dvignila pokojnine. Nobenega razloga, ne formalnega, zakonskega, če želite, ne javnofinančnega ni, da krivice do upokojencev ne bi popravili in dvignili vse pokojnine za teh 40 evrov, da se notri prenese tisti 300 milijonov evrov težek izpad, na penzijah in šparunga na penzijah, ki se je odvila med leti 2010 in 2017. Ne le nakupi orožja, dejstvo, da je v tej državi dovolj denarja, to dejstvo podpira tudi rebalans proračuna, saj smo ga obravnaval na tej seji. Ta rebalans proračuna praktično nima nikakršnih omejitev. Najavlja 4 milijarde evrov deficita, samo z rebalansom dodatni 2 milijardi evrov proračunskega deficita. Ogromno denarja. Kam gre ta denar, v resnici niti ne vemo. Ministrstvo za finance si je rezerviralo 1,6 milijarde evrov težko postavko, na to postavko dalo nalepko COVID in nikomur obrazložilo, za kaj bo ta denar šel. Pri dosledno koruptivnih vladah Janeza Janše si pa seveda lahko predstavljamo, kako bo rokovanje s temi sredstvi potekalo: domačijsko, malo za provizije, malo za prijatelje, pa nikome ništa. Za upokojence, glede na najavljena stališča in pozicije strank, pa denarja ne bo. Se pa teh 300 milijonov evrov nikakor ne more najti. Gospe in gospodje, ampak vi ste našli 300 milijonov evrov, da jih upokojencem vzamete in daste nekam drugam, za neke druge potrebe v preteklih letih. Ko je pa treba povzročeno krivico odpraviti, tam pa so kar naenkrat problem zakonski členi, čeprav v resnici niso problem, je to pač fabrikacija, in so problem javne finance, čeprav v resnici niso problem javne finance, če lahko damo 780 milijonov evrov Natu, potem sure as hell lahko damo tudi 300 milijonov evrov nazaj upokojencem in vsakemu dvignemo pokojnino za teh 40 evrov. Revščina in odprava revščine v tej državi bi morala biti družbena prioriteta. Skrajni čas je. V Državnem zboru sem zdaj v sredini svojega drugega mandata in v vsem temu času družbena prioriteta nikoli niso bile zaveze do lastnih državljank in državljanov. Skrajni čas je, da odprava revščine doma, pomoč ljudem doma postane prva točka dnevnega reda ne samo te, ampak tudi vsake naslednje vlade."
6,ParlaMint-SI_2017-11-14-SDZ7-Redna-35.u56,OTHER,-1.0,2017-11-14,0.9920533299446106,"Hvala lepa za besedo in lepo pozdravljeni tudi v mojem imenu! Dobivam občutek, da se danes pogovarjamo o proračunu ZPIZ, pokojninske blagajne, veliko je tukaj govora o upokojencih. Prav patetični so ali pa ste nekateri, ko skušate tako obračati besede. Ne bom govoril o populizmu, ampak tako nekorektno prikazati, kaj ni bilo narejenega oziroma bi moralo po vašem mnenju biti več narejenega za upokojence, da ste enostavno zelo lahko preberljivi in ljudje, verjemite, ne nasedajo na te floskule. Če je populizem, karikirano, da smo dali par kepic sladoleda upokojencem, je to vseeno boljše, kot da kolegica Alenka Bratušek, ki verjamem, da me nekje v zapečku posluša – kot da pa kažete upokojencem ali pa ste kazali upokojencem sladoled skozi šipo. Mislim, da nekaj je pa vseeno bilo narejenega oziroma nekaj pa vseeno ta proračun odraža; jaz ne bom rekel, da je idealen, ker takšnega ni, da se namenja več za varnost. Pa ne izključno obrambnemu sistemu v neposrednem pomenu besede, ampak tudi na področju obrambe pred poplavno ogroženostjo, požari in tako dalje, da to je nek doprinos, da se namenja procentualno in nominalno več; večji znesek za znanost in raziskave; več za infrastrukturo; več za zdravje – to so vseeno neki tisti elementi, ki me navdajajo z optimizmom, da je ta proračun vendarle razvojno naravnan in da je toliko optimističen, da je vendarle toliko pozitivno nastrojen, da lahko prinaša neke pozitivne učinke tako v smislu zagotavljanja socialne države na eni strani kot spodbud gospodarstvom, da se še to naprej razvija in nosi svoje pozitivne učinke. Ja, tisti famozni ZUJF – jaz uporabljam ta pridevnik poleg tega zakona –, ki je posegal v celo vrsto socialnih transferjev, ga mehčamo in smo ga praktično omehčali. Z naslednjim proračunskim letom več ne bo praktično nobenih učinkov tega famoznega, bom še enkrat ponovil, ZUJF; vračajo se nazaj socialni transferji vsi, tudi otroški dodatki kot del družinskih prejemkov, vračajo se višji DSP, nadomestila za brezposelne in tako dalje in tako naprej. Kaj je bilo narejenega na pokojninskem in invalidskem zavarovanju? Najnižjo pokojnino smo seveda dvignili na 500 evrov za polno delovno dobo, ampak tu se seveda ne bomo ustavili, dokler ne bo najnižja pokojnina takšna, da bo omogočala upokojencem dostojno življenje. To ni socialni korektiv, to je vendarle tisti prejemek, ki ga upokojenci dobijo za svoje minulo delo, ko so se odrekali in izgrajevali to družbo [[…]]"
7,ParlaMint-SI_2002-11-27-SDZ3-Redna-20.u222,SDS,0.7607421875,2002-11-27,0.034992460161447525,"Hvala lepa. Spoštovane kolegice in kolegi! V poslanski skupini SDS sprejetje zakona na tem pomembnem področju podpiramo. Mislimo, da je po tolikih letih demokratičnega obstoja naše države to nujno potrebno in je za to že skrajni čas. Obveščevalno-varnostne službe so nujni institut sleherne države. Pri svojem delu pa se gibljejo po ozki meji med državotvornostjo in spoštovanjem človekovih pravic. V SDS se zavedamo usodnega pomena parlamentarnega nadzora nad delom obveščevalno-varnostnih služb pri zagotavljanju spoštovanja človekovih pravic. Pri tem je treba imeti v mislih zgodovinske izkušnje, ko so bile obveščevalne službe instrument totalitarne države in orodje za nadzor in agresijo nad državljani. Zato tudi ne preseneča, da imajo med državami z demokratično tradicijo to področje zakonsko najbolj urejeno tiste države, ki so svoj demokratični ustroj, kjer je bil demokratični ustroj prekinjen z obdobjem totalitarne oblasti. Takšne izkušnje in takšna priporočila so nam, recimo, dali v Nemčiji,kjer so imeli obdobje nacizma. V isto kategorijo z bolj svežimi izkušnjami pa seveda spada tudi Slovenija. Po 12 letih demokratične oblasti je zato sprejetje zakona, ki bo celovito urejal področje nadzora obveščevalnih in varnostnih služb, nujen in logičen. Do sedaj je bilo vloženih že več predlogov zakona tako s strani vlade kot tudi poslancev. Predlog zakona, ki je danes v obravnavi in ga je pripravila komisija s sodelovanjem uglednih pravnih strokovnjakov, je po mnenju poslanske skupine SDS ustrezen in primerna podlaga za zakonsko urejanje tega pomembnega področja. Da je sprejetje zakona nujen, izhaja tudi iz odločbe ustavnega sodišča z dne 21.9.2000, ki izrecno ugotavlja, da sodni nadzor aktivnosti varnostnih in obveščevalnih služb ni celovit, ker ukrepi, ki jih službe uporabljajo, bistveno posegajo v posameznikovo informacijsko in drugo zasebnost. Praviloma prizadeta oseba v času njihovega izvrševanja, pogosto pa tudi naknadno, ni seznanjena s tem, da je nadzirana. Oboje povečuje možnost zlorab. Široka pooblastila za poseganje v človekove pravice in obvladovanje informacij, ki jih je mogoče vsestransko izkoriščati, zato narekuje ta vzpostavitev učinkovitega nadzora. Iz načela delitve oblasti v parlamentarni demokraciji izhaja pristojnost parlamenta oziroma posebnega delovnega telesa za nadzorovanje aktivnosti varnostnih in obveščevalnih služb glede tega, ali so vsebina podatkov in informacij, ki jih pridobivajo, način njihove pridobitve in razpolaganje z njimi v okviru tistega, kar določata zakonodaja in ustava. Tako odločba ustavnega sodišča. V času demokratične oblasti v Sloveniji je Socialdemokratska stranka edina stranka, ki je bila dvakrat podvržena zlorabi obveščevalnih služb v politične namene. Zato je naš interes za zakon, ki jasno opredeljuje parlamentarni nadzor, toliko večji. Če se spomnite, ta dva primera sta bila: uporaba tajnega policijskega sodelavca za protizakonito zbiranje podatkov iz resorja obrambnega ministrstva s ciljem rušenja takratnega ministra. Drugi razkriti primer zlorabe obveščevalnih služb za diskreditacijo Socialdemokratske stranke se je zgodil leta 1998, ko je ministrstvo za notranje zadeve distribuiralo naročeno informacijo obveščevalne službe, da vodstvo SDS v Sloveniji organizira urjenje prostovoljcev Osvobodilne vojske Kosova. Zaradi tega je potem moral oditi minister za notranje zadeve. Tudi zaradi takih izkušenj, to je še poseben razlog, si v stranki prizadevamo za dosleden nadzor nad dejavnostjo obveščevalnih služb. Nadzor mora zagotavljati vpogled v dejavnost v taki smeri, da bo jasno razvidno, ali to svojo dejavnost uporablja resnično samo za namene in cilje, ki so zanjo določeni z akti vlade. Komisija mora tudi od naročnika, to je navadno vlada, dobiti povratne informacije o uspešnosti posameznih akcij obveščevalne in varnostne službe. Šele ko bo v nadzor vključen tudi naročnik obveščevalne dejavnosti, vlada, bo parlamentarni nadzor v celoti zaokrožen. Seveda pa je naloga komisije tudi spremljanje zakonitosti uporabe posebnih metod in sredstev. Parlamentarni nadzor sedaj urejajo področni zakoni in poslovnik državnega zbora, kar v praksi povzroča različno razumevanje in tolmačenje medsebojnih obveznosti med službami in nadzorno komisijo. Včasih prihaja tudi do protislovnega položaja, da je komisija kot nadzorniorgan za izvajanje nadzora odvisna od dobre volje nadzorovanega subjekta in obratno, saj ji le-ta v večini primerov poroča tisto, kar se je njemu zdelo primerno, da ji lahko poroča. Komisija namreč nima možnosti, da bi na podlagi avtoritete, ki bi imela izrecno podlago v zakonu, zahtevala od nadzorovanega subjekta, da ji sporoča vse tiste podatke in okoliščine, ki bi komisiji zagotavljale dejanski nadzor nad dejavnostjo obveščevalnih služb, in da se komisija pri tem ne bi spuščala v metodologijo služb. Ta mora - po mnenju SDS, in to je splošno priznano - ta metodologija dela - ostati tajna tudi za samo komisijo. Poudarjamo, da komisija te intence, kolikor je nam poznano, ni nikoli imela, zato so nekatere takšne insinuacije bile krivične in tudi nikakor nimamožnosti, da bi prišla na takšno misel. Strinjamo se tudi, da ima komisija po vzoru primerjalne nemške prakse vpogled v višino in namembnost finančnih sredstev za izvedbo nadzorovalnih ukrepov. V Socialdemokratski stranki menimo, da bi bilo sicer koristno, če bi imela komisija možnost pooblastiti strokovnjaka. Ta institut ima izredno psihološko moč, ki se tudi v primerjalnih praksah izredno restriktivno uporablja. Vendar pa po drugi strani tudi na nekakšen način prisluhnemo strokovnjakom, da Slovenija ni najbolj primerna za uporabo in izvedbo takega instituta. Zdi se nam pomembno, da ta zakon prinaša tudi možnost, v 26. členu, da se zaposleni v obveščevalnih službah lahko direktno obrnejo na komisijo z opozorili o morebitni nezakoniti uporabi oziroma zlorabi metod obveščevalnih služb. Zelo pomembno je, da se komisija lahko ubrani samovolji vlade. Prepričani smo, da bo zakon, ki je pred nami, izboljšal in prispeval k boljšemu zaupanju med komisijo in obveščevalnimi službami. Graditev tega zaupanja je v interesu države, parlamenta in vseh državljanov. In trdno smo prepričani, da pa komisija za parlamentarni nadzor ne more nikoli imeti preveč pooblastil in preveč pravic. Namreč, narava našega dela, naše možnosti, naše operativne možnosti so takšne, da se službe tega ne bi smele nikoli bati, in sam sem prepričan, da bodo ali pa so že spoznale, da morajo imeti same interes po čimbolj natančnem poročanju komisiji, nadzorni komisiji, v katero se v državi mora tudi vzpostaviti zaupanje, da je njeno delo v interesu slehernega državljana. Hvala lepa."
7,ParlaMint-SI_2003-02-26-SDZ3-Redna-23.u16,SDS,0.431640625,2003-02-26,0.9893395900726318,"Hvala lepa za besedo. Spoštovani vsi skupaj! Predlog za spremembo poslovnika v parlamentarni preiskovalni komisiji je dejansko zelo pomemben dokument. Mogoče ga na začetku nekateri niso vzeli tako resno, ampak tudi danes iz te razprave, ki se je začela, kaže na to, da je to resna materija in da moramo k temu pristopiti izredno resno. Jaz sem zelo navdušen, da tudi drugi razmišljajo tako rekoč podobno kot sam, gospod Podobnik, gospod Rokavec in tudi drugi. Dejansko moramo mi s to spremembo poslovnika o parlamentarni preiskavi določiti preiskovalnim komisijam bistveno večje pristojnosti, če želimo, da bodo naše preiskovalne komisije resnično v najkrajšem času, kar je izredno pomembno, dosegle želene rezultate. Kaj se zdaj pojavlja pri vprašanju delovanja parlamentarnih preiskovalnih komisij? Tudi kdo, da so naše komisije, ki bi morale po moji oceni, in to je tudi bilo razumeti iz govora nekaterih poslancev danes, imeti celo prednost pred vsemi ostalimi odbori in komisijami. Zdaj se pa dogaja to, da jaz ne morem kot predsednik preiskovalne komisije sklicati komisije v prvih dveh tednih, vsaj tako mi moje strokovne pomoči razlagajo, da moram v zadnjem terminu, kadar so pač prosti termini, si rezervirati prostor za mojo preiskovalno komisijo. Mislim, da to ni v redu. Če želimo pospešiti delo parlamentarnih komisij, kar bi morala biti seveda prednost pred vsemi ostalimi,morajo imeti pravico sklicati predsedniki seje tako rekoč vsak teden, če je treba tudi dvakrat. To je nujno in to je potrebno, če ne s tem poslovnikom, pa potem s spremembo poslovnika državnega zbora ustrezno urediti. To je prvo. Kar se tiče odprtosti dela preiskovalnih komisij, se popolnoma strinjam s tem, da moramo popraviti tudi te določbe, da bodo parlamentarne komisije delale čim manj na zaprtih sejah. To je dejstvo in upam, da bomo v tej smeri tudi poslovnik spremenili. Edino moti me, spoštovani kolegi, ko govorite o tem, da dosedanje preiskovalne komisije niso bile učinkovite in da se v splošni slovenski javnosti in pa tudi med samimi poslanci in vsepovsod pojavlja mnenje, da so tako rekoč tudi parlamentarne preiskovalne komisije nepotrebne. Ni res. Ni res, to pa ni res in še desetkrat bom povedal, da to ni res. Poglejte si stare arhive preiskovalnih komisij, pa boste ugotovili, da je bilo veliko stvari ugotovljenih, tudi dokazanih in tako naprej, vendar je večina potem odločila drugače oziroma sploh stvari ni sprejela, ali pa je stvari zavlekla tako daleč, da se sploh niso sprejemale na državnem zboru. Ne govoriti o tem, da preiskovalne komisije niso bile učinkovite. Ne sami sebi zavezovati možnosti učinkovitosti, ker enostavno to ne drži. In bi vas prosil, da poskušamo te stvari preseči in dajmo pozitivno razmišljati - so učinkovite, vendar moramo imeti političen interes, voljo do tega, da se bodo stvari čim prej razrešile in da bo komisija dosegla tisti namen, zaradi česar je bila ustanovljena. Pojavlja pa se nek drug problem. Tudi to, da s tem predlogom predlagamo, da naj bi imel vsak član nadomestnega člana, mislim, da ni dobra rešitev. Sam se zavzemam, in sem hvaležen, da tudi drugi poslanci tako razmišljate, da bi tu obstajalo vsesplošno pravilo, da lahko vsaka poslanska skupina, ker je v interesu poslanskih skupin v prvi vrsti, da delujejo v parlamentarni komisiji, torej interes poslanskih skupin, da imajo tam svojega predstavnika, ne glede na majhno ali veliko poslansko skupino, in da bi lahko bil nadomestni član kdorkoli, ne pa samo tisti, ki bi ga določil državni zbor. Namreč, kaj se želi s tem doseči? Doseči se želi točno to, kar ste tudi že nekateri opozorili, da bi se nekako mogoče celo oviralo delo parlamentarne komisije s tem, ko enostavno ne bi bilo mogoče doseči sklepčnosti, ali pa da se preprečuje poslancem državnega zbora vpogled v določeno dokumentacijo. Spoštovani kolegi, to se ne sme zgoditi! Imamo ustavno kategorijo, poslanci smo popolnoma vsi enakopravni in imamo pravico vpogleda v vsak dokument zaradi opravljanja naše splošne funkcije poslancev v državnem zboru. Reševati moramo vse naloge v tej državi, vsa družbena vprašanja, ki se pojavljajo na celotnem nivoju države, zato moramo imeti tudi pravico vpogleda v vsak dokument. Vsi pa vemo, kako je treba ravnati z dokumenti zaupne narave po zakonu o poslancih, po zakonu o tajnih podatkih, po zakonu o gospodarskih družbah in celi vrsti drugih dokumentov - vemo, kako je treba ravnati z zaupnimi dokumenti. In to je nedopustno. Nekdo očitno želi, da poslanci ne bi bili enakopravni in da poslanci ne bi smeli imeti vpogleda v določene dokumente. Poglejte, samo en primer bom povedal, ker sem naredil preskus, kaj se pri nas dogaja. Pa ne zaradi tega, ker je to nekdo, ki ga bom zdaj omenil ali pa tudi ne bom njegovega imena omenjal, toda kaj se mi je zgodilo, ko sem hotel preveriti, kako imam pravico dostopa do določenih dokumentov, tudi kot predsednik preiskovalne komisije, vendar ne te. Poglejte, napisal sem pismo generalni sekretarki, in sicer: ""Spoštovana! Kot poslanec državnega zbora Republike Slovenije zahtevam vpogled v arhiv preiskovalne komisije o raziskovanju povojnih množičnih pobojev, pravno dvomljivih procesov in drugih tovrstnih nepravilnosti, ki je delovala v mandatu 1992-1996,ki jo je vodil dr. Jože Pučnik. Vpogled želim opraviti najkasneje do jutri, 25. februarja,"" in tako naprej. To stvar sem hotel sprožiti ravno zaradi današnje razprave. Dobil sem naslednji odgovor [[citiram]] : ""Za vpogled v dokumentacijo končane parlamentarne preiskave se smiselno uporabljajo določila zakona o kazenskem postopku,"" je odgovor. Zakon o kazenskem postopku [[128. člen]] določa, da se sme vsakemu, ki ima upravičen interes, dovoliti pregled ali prepis posameznih kazenskih spisov. Ko je postopek končan, dovoli to predsednik sodišča ali uradna oseba, ki jo on določi. Pregled in prepis se sme odreči, če to narekujejo posebni razlogi obrambe ali varnosti države ali, če je bila javnost izključena iz glavne obravnave. V pismu niste navedli razloga, zakaj potrebujete zaprošeno gradivo, tako ni mogoče oceniti, ali upravičeni interes obstaja. Lepo vas prosim, spoštovani, pa ne zato, ker je to podpisala generalna sekretarka, gospa Jožica Velišček. V redu, ona si je pač vzela svoje pooblastilo. Kolikorkoli, jaz je ne napadam zaradi nje, da bi kdo mislil, da imam kaj proti njej. Ne gre za to. Gre, moji spoštovani kolegi, za institut poslanca. Mi imamo ustavno kategorijo in nam ne more nihče preprečiti dostopa do teh dokumentov. Ali si bomo dovolili, da nam bodo topreprečevali? Lepo vas prosim, to je zadeva, ki je zaključena, ki je v arhivu. Zdaj pa poglejte, kaj se dogaja v Jugoslaviji, v stari Jugoslaviji ali pa v novi Jugoslaviji, Srbiji, ki je totalitaristična država, Beograd odpira vojne arhive, to je bilo objavljeno 16.1.2003 na TV Dnevniku 1 in tudi o povojnih pogojih. Naše delegacije so že šle v Beograd iskat te dokumente. S kakim interesom - ne vem, kdo jih je poslal oziroma naši strokovnjaki ali raziskovalci ali kdorkoli že. Mi pa zdaj arhive zapiramo v neke bunkerje in ne pustimo, da bi niti poslanec državnega zbora imel pravico, ali poslanka, da se bomo razumeli, nima pravice pogledati te dokumente. To je nedopustno. Če tega ne bomo uredili z novim poslovnikom, potem, spoštovani poslanci, smo si sami krivi, če nas bodo tako obravnavali. Jaz celo menim, da bi dejansko morali zaradi situacije, v kakršni se Slovenija nahaja, vsi dobro vemo, da ni najbolj rožnato stanje ta prehod, od leta 1990 do danes, uvesti mogoče celo več preiskovalnih komisij, tako na področju SIB banke, Elana, pri vseh teh nagradah in tako naprej. Vemo, da so stvari dosti bolj nedorečene, tudi Tama, če hočete. Tam so se velike stvari dogajale. Tu gre za povezavo med enimi in istimi ljudmi. Dobro veste, da je to tako. Mi samo napišemo seznam 20, 30 ljudi in bomo videli, da se vse prepleta med temi ljudmi. 20, 30 ljudi odloča o celotnem gospodarskem, družbenem, ekonomskem življenju te države. Ne, to ne more biti. O tem lahko odloča ljudstvo oziroma preko poslancev samo državni zbor, o usodi Slovenije, in civilna družba in vsi ostali, ki imajo pač pravico v skladu z državo. Poglejte, na tem primeru sem hotel čisto plastično dokazati, da mi seveda podpiramo, bomo podprli spremembo poslovnika o parlamentarni preiskavi, vendar v nadaljevanju si resnično pri obravnavi tega vprašanja vzemimo čas in stvari temeljito preštudirajmo in najdimo take rešitve, da bodo parlamentarne preiskovalne komisije imele tisto pristojnost, zaradi katerih jih državni zbor ustanavlja in bodo resnično še bistveno bolj učinkovite, kot so bile do zdaj in da bodo imele prednost pred vsemi ostalimi. Potem bo dejansko dosežen rezultat in prav gotovo tudi ugled državnega zbora in pa parlamentarne komisije na vrhuncu. Toliko. Hvala lepa."
7,ParlaMint-SI_2022-02-02-SDZ8-Redna-29.u90,SDS,0.40234375,2022-02-02,0.9908719658851624,"Hvala lepa, predsedujoči, za besedo. Spoštovani vsi v dvorani in pred malimi zasloni! Preiskovalna komisija o zadevi Franc Kangler in drugi je 21. decembra 2021 prišla do sklepnega dejanja, to je do sprejetja poročila in dodatnega poročila, ki ju danes obravnavamo na seji Državnega zbora. Do tega finala je komisija opravila 17 rednih sej, 26 nujnih sej, zaslišali smo 32 prič in izvedli eno soočenje. Treba je povedati, da gre tukaj posebna zahvala seveda predsedniku komisije mag. Dejanu Kalohu, na katerem je bila večina dela in tudi težina tega dela. Je pa treba na drugi strani povedati tudi to, da v komisiji niso želele sodelovati stranke tako imenovane leve opozicije in da so tej komisiji celo nasprotovale. Očitno je bila slaba vest prevelika, da bi lahko naredili drugače. Na podlagi izpovedi več prič je komisija nesporno ugotovila, da je bil kazenski pregon v kar 24 kazenskih zadevah zoper Franca Kanglerja zelo verjetno politično motiviran. Zlorabe organov iz vrst policije, tožilstva in sodišč v Mariboru so bile namreč v Kanglerjevem primeru tako obsežne in kontinuirane, da je, kot so izpovedale nekatere priče, zelo verjetno, da je pregon takrat zelo uspešnega desnega politika v Mariboru koordiniral in spodbujal nekdo z vrha državne politike v povezavi z njegovimi lokalnimi političnimi nasprotniki. Tej ugotovitvi preiskovalne komisije pa nedvomno pritrjujejo tudi vse kasnejše odločitve sodišč izven območja Višjega sodišča v Mariboru, Vrhovnega sodišča, pa tudi, kot izhaja iz odgovora Okrožnega državnega tožilstva v Mariboru, o zavrženju 24 kazenskih ovadb zoper Franca Kanglerja, ki so jih kot po tekočem traku producirali njegovi bivši sodelavci na PU Maribor in drugi ovaditelji. V času dolgega čakanja na popravo krivic, ki so mu jih neverjetno množično prizadejali mariborski policisti, organi pregona in mariborska sodišča, pa je ob izdatni medijski gonji poleg izgube mandata župana mesta Maribor, mandata državnega svetnika izgubil tudi ugled in zdravje. Kdo mu lahko povrne vse to? Kdo mu lahko povrne vso to bolečino? Nihče. Nihče, spoštovani. Smo pa v Poslanski skupini Slovenske demokratske stranke prepričani, da bo tudi poslej imel zaradi dela te preiskovalke marsikateri državljan večjo pravno varnost tako v predkazenskih postopkih kot kasneje na sodnih inštancah. S predlaganimi spremembami kazenske zakonodaje bomo ob morebitni uveljavitvi le-teh namreč tesnili možnost zlorab in tako državljanom prihranili dolgoleten križev pot čez vse možne sodne inštance do končne pravice. Žrtev Franca Kanglerja je bila v zadnjem desetletju ogromna, a v luči izsledkov te preiskovalne komisije, kaj je potrebno nujno spremeniti za izboljšanje stanja glede pravne varnosti državljanov v predkazenskih in kazenskih postopkih, hkrati tudi blagodejna. Če je bila politična odgovornost nosilcev javnih funkcij v svojstvu te preiskovalne komisije posredno izkazana, pa je nujnost sprememb zakonodaje na več področjih upravičena in več kot nujna. Glede nezakonitih vpogledov v policijske evidence in ravnanja z osebnimi podatki pa je preiskovalna komisija ugotovila, da so se vpogledi v personalne mape poslancev pa tudi ministrov v času vlade Marjana Šarca ekscesno povečali predvsem v obdobju formiranja aktualne vlade Janeza Janše, kar sta izpovedali tudi priči Zdravko Počivalšek in Monika Gregorčič, kar kaže na neko usklajeno dejavnost in zlorabo policijskih evidenc z namenom pridobiti kakšne občutljive podatke za očrnitev politične konkurence. Policist, ki je v času mandata notranjega ministra Boštjana Poklukarja nezakonito v vpogledoval v osebne evidence takratnega obrambnega ministra Karla Erjavca, je bil zaradi tega tudi pravnomočno obsojen. V zvezi s obstojem morebitnega omrežja, ki naj bi ga ustanovil bivši državni sekretar za nacionalno varnost Damir Črnčec v povezavi s svojim strankarskim šefom Marjanom Šarcem, pa je priča dr. Vinko Gorenak izpovedal, da je stopnja verjetnosti, da se je kaj takega dogajalo, zelo velika, kar je še posebej zaskrbljujoče. Spoštovani, v tem kontekstu bo potrebno vsekakor razmisliti o omejitvi dostopa do posameznih evidenc oziroma osebnih podatkov posameznikov tam, kjer ta dostop ni nujno potreben za opravljanje policijskega dela, ravno zaradi preprečitve zlorab na tem občutljivem področju varstva osebnih podatkov. V Poslanski skupini Slovenske demokratske stranke bomo tako bistvene ugotovitve poročila kakor tudi same sklepe soglasno podprli in nas veseli, da je komisija prišla do konca svojega dela. Hvala lepa."
7,ParlaMint-SI_2018-05-07-SDZ7-Izredna-63.u21,SDS,-1.0,2018-05-07,0.13978509604930878,"Glejte, ko analiziramo delo Komisije za nadzor varnostnih in obveščevalnih služb je potrebno upoštevati v tem mandatu zelo nenavaden začetek. Ta komisija je z delom začela pol leta kasneje, kot bi sicer morala. Pol leta ne varnostne, ne obveščevalne službe niso imele nobenega parlamentarnega nadzora v Sloveniji. To ni dobro. Zakaj se je to zgodilo, ker se je koalicija obnašala kot kolektivna kmečka nevesta. Saj bi, samo da ni noter. Namreč, za kaj je v resnici šlo. Spomnil bi, da je bil takrat najprej odvzet mandat, nezakonito, očitno protiustavno enemu od kandidatov komisije, kasneje pa se je spet predlog za to, da je gospod Janez Janša v komisiji zlorabljalo za to, da do imenovanja ni prišlo. Šele ko se je cela ta štorija odvijala toliko časa, da je bilo že očitno, da tudi v tujini vzbuja pozornost zakaj se to dogaja. V resnici, saj je bilo vsakomur jasno, da gre za sprenevedanje oblasti, šele takrat je komisija lahko začela s svojim delom. Komisija se je poleg vsega, o čemer smo danes govorili, ukvarjala še s številnimi drugimi vprašanji, treba se je zavedati, da vedno kadar se pač dogodi en ekstrem, ta izzove nek drug ekstrem in tukaj se je postavilo tudi vprašanje pač ekstremizmov, vemo, da v preteklosti se je neverjetno število teh komisij izjemno dolgo časa ukvarjalo z desnimi ekstremizmi in na koncu se je končalo to tako, da je v enem od letnih poročil komisije bil čez celo stran naveden kakšen silen nadzor je bil nad desnimi ekstremizmi in, da so ugotovili, da so se udeležili enega glasbenega koncerta. Hudirja, to je pa res ekstremno, nekdo rad glasbo posluša. Bilo je pa potem pod tem toliko tiska v katerem je pisalo, da so zaznali tudi možnosti, da se je pralo nek denar, ampak itak v isti sapi je pa pisalo naprej, da je šlo za Balkan pa za neke transferje enega pač sredstev, ki so bile zanimive za vojsko in iz tistega ni bilo nikomur nič jasno, ker je mislil, da se to nanaša na Balkan, gospe in gospodje za tem se je skrivala milijarda opranega denarja za Iran, ki je bil takrat pod embargom in pa dejstvo, da se je takrat, ko se je to dogajalo, celotnemu parlamentu, ne govorim samo komisiji, ampak celotnemu parlamentu vključno s predsednikom parlamenta popolnoma zamolčalo celotno dogajanje, saj ni bil med prejemniki posebnega poročila, to so vse prakse s katerimi se je ta parlament že soočal, ki smo jih razkrili v tem mandatu v lanskem letu in, ki bi morale biti izjemno ostro opozorilo, da se te stvari ne smejo dogajati. Ravno tako kot se je izkazalo, žal tudi na številnih primerih, če želite, od Hamburga pa tja do Neaplja preko Pariza, preko različnih evropskih mest, da skrajni levičarji pa v resnici posegajo po nasilju in to pa je ekstremizem in, da z roko v roki z islamskimi ekstremisti uničujejo evropsko civilizacijo, zato bi se temu vprašanju, nadzoru nad Antifo in ekstremnimi levičarji moralo pač posvetiti bistveno več prostora in to spoznanje ni iz Slovenije, to spoznanje je zdaj evropsko spoznanje, v Evropi se danes seznam aktivistov Antife daje kot potencialne teroriste na isti seznam na katerem so tudi seveda pač potencialni teroristi, borci ISIS, različni islamski fanatiki in podobno, glihal in štihal oziroma končno so tisti, ki sodijo skupaj lepo na enem seznamu, tukaj lahko samo izrečemo evropski policiji oziroma Evropolu vse priznanje za zaostritev varnostne situacije, tudi s tem smo se soočili na naši komisiji, je soodgovoren, tudi Soroš in njegove fundacije, zlasti, ko gre za vprašanje Makedonije, tam so naslonili svoje hrbte zato, da so zaščitili Evropo, tudi Slovenijo, da so zaustavili takrat najhujši migrantski tok v zahvalo, žal tudi s pomočjo nekaterih iz Slovenije, na primer gospe Fajonove, se je potem rušilo legalno vlado, vse to so tudi igre politik in tajnih služb s katerimi smo se soočali in o katerih smo dolžni javnost obvestiti, vse zato, da zagotovimo tisto kar je naša naloga, nadzor nad nadzorniki in seveda varnost."
7,ParlaMint-SI_2009-09-23-SDZ5-Redna-09.u190,SDS,-1.0,2009-09-23,0.40483295917510986,"Hvala za besedo. Spoštovani! Ker nam očitate, da smo se že mi odločili in da je nekdo kriv, bi vas želel spomniti, da je točka dnevnega reda akt o odreditvi parlamentarne preiskave zaradi ugotovitev politične odgovornosti zaradi suma. Zaradi suma. To še ne pomeni, da že mi koga obtožujemo, ampak gre za sum. Tudi na sodišču so ljudje, pa so nekateri oproščeni, drugi pa obsojeni. Kar se pravi, da potem sodišča delajo - kaj, če koga oprostijo? Da bi sodišče, ne vem, morali kritizirati zaradi tega? Isto počenjate vi. To je samo mimogrede. Drugo pa, želel bi spomniti na nekatere trditve, ki gredo v smer omalovaževanja preiskovalnih komisij. Nekdo je dejal, da v enem letu imamo že štiri komisije. To pomeni, da bo v štirih letih 16 komisij. Na osnovi tega bi lahko z isto logiko rekel sledeče. V enem letu je Vlada pridelala minus 9% padle bruto domačega proizvoda; torej, v štirih letih bomo pridelali 36% padle bruto domačega proizvoda. Če to ne bi bila resna zadeva, bi še kaj komentiral. S tem hočem povedati, da tudi tista prejšnja trditev o šestnajstih komisijah ne more držati - ampak v redu, za diskusijo eventualno še gre. Naslednje, kar se mi pa zdi izredno pomembno, je pa to. Vsi trdite, kako so preiskovalne komisije neproduktivne, kako so že vnaprej obsojene na neuspeh in da še nobena ni naredila nič. Dovolite, da vas spomnim, da če ne bi bilo preiskovalne komisije Vič-Holmec, bi danes bila Slovenija na haaškem sodišču. Na haaškem sodišču! In hvala bogu, da se je zgodila ta komisija in da se je ovrglo vse tisto, kar so tudi nekateri tuji mediji predstavili, da so se na slovenskih mejnih prehodih dogajali vojni zločini. Hvala bogu se je to zgodilo! Na Hrvaškem očitno nimajo takšne trditve s preiskovalnimi komisijami in se to ni moglo zgoditi in so danes na haaškem sodišču. Jaz pravim, da so po nedolžnem, ampak to je njihov problem. Ampak v Sloveniji smo to zadevo rešili in danes Slovenija ni na haaškem sodišču. Takrat pa je vse kazalo na to, da bomo morali iti tja, ampak to se ni zgodilo. In to je tudi zasluga preiskovalne komisije. Če vas zanima, kdo jo je vodil - naš kolega Jerovšek. Lahko povem, da ovreči tisto, kar je bilo tam povedano in prikazano v tujem mediju, to je bila avstrijska televizija, je bilo lahko delo. Vseeno je bilo treba opraviti ta napor in ta komisija je to naredila. In tej komisiji gre zahvala, da nismo na haaškem sodišču. Govoriti, da nobena komisija ni nič naredila, da ni prišla do nobenih zaključkov, ne drži. In tudi če je samo ta komisija nekaj naredila, se izplača imeti preiskovalne komisije, zato ker smo se rešili haaškega sodišča. Je vredno imeti preiskovalne komisije! In sedaj po toliko opevanem, kako smo v prejšnjem mandatu preprečili neki komisiji, da ni mogla narediti do konca in da smo celo predsednika, ne vem, kaj že. Lahko povem, da gre za spoštovanega kolega Cvikla, ki je delal po svoje, ni upošteval nobenega poslovnika, ničesar. In to je tisti gospod, ki je v tem času osmešil Slovenijo in našega ""prime ministra"" v Vatikanu. Cela svetovna javnost se smeji. To je isti gospod. Takšne stvari, kot jih je predaval in zavajal predsednika Vlade, je počenjal tudi takrat. In zato ni čudno, da se je zgodilo tisto. On je onemogočal svojemu odboru, da bi odbor normalno delal in sprejemal zakonodajo s področja [[....]]"
7,ParlaMint-SI_2017-09-21-SDZ7-Redna-33.u216,SDS,-1.0,2017-09-21,0.06702443212270737,"Hvala za besedo, gospod podpredsednik. Poslanke in poslanci, najprej si poglejte to ironijo. Vemo, kakšne načrte oziroma, bolje rečeno, nenačrte ima vlada glede implementacije arbitražnega sporazuma. In ko želiš to vlado vprašati, kakšni so načrti oziroma kaj bo vlada naredila v primeru, da pride do kakšnega konflikta, te takoj obtožijo, da rožljaš z orožjem in tako naprej. Če pa s svojo aktivnostjo oziroma bolje rečeno neaktivnostjo omogočiš, da se opere milijarda dolarjev za nakup in izdelavo jedrske bombe, ki lahko dokazano ogrozi svetovni mir, potem si pa – kaj? Predsednik države, vodja kakšnega raziskovalnega centra na Ekonomski fakulteti, minister, državni sekretar, šef Term Čatež ali pa Marine Portorož in tako naprej. A vidite to ironijo, to dvoličnost, kako se obravnava določene teme v tej državi? Gospod Dobovšek je dobro rekel, kaj pa četrta veja oblasti. Mediji? Lepo vas prosim! Koliko pa so mediji sploh poročali o tej zadevi? Koliko so mediji poročali o tej zadevi? Nič. Le zakaj? Koliko denarja od teh provizij je končalo tudi na račun tega, da mediji poročajo, bolje rečeno ne poročajo o tem? In sploh ni treba odkrivati tople vode. Sploh ni treba odkrivati tople vode, ker se ve, kdo je takrat bil na kakšni funkciji in kje je odgovornost. In tudi vi, gospod Stare, zanimivo je bilo gledati vašo obrazno mimiko, kako ste spreminjali barve takrat, ko je Anže podajal poročilo. Ali veste, kaj je bilo na zaprti seji rečeno? Ne bom povedal, kdo je rekel, ne kdaj ne kako. Če bi vi poslali drugače s KPK naprej, kot ste, ko ste rekli: Prikrili smo žvižgača. Ne, če nekdo pošlje z imenom in priimkom, ta človek ni žvižgač, če dejansko obstaja. Ko ste pokrili gor, od kje je to prišlo in kdo je to poslal, oni tega niso jemali resno in se postopek ni začel. Isto gospod Klemenčič. To sta vidva govorila na odprtem delu, ko sta bila pred Komisijo za nadzor nad obveščevalnimi in varnostnimi službami. Ampak za vsakega od teh pa samo po priimkih – Pahor, Križanič, Stare, Klemenčič, Plausteiner, Zalar, Klesar, Selan. To so ljudje, ki so bili takrat na funkcijah, ki bi lahko preprečili; ki bi lahko preprečili, da ne govorimo o tem, da je bilo potrebno leto in še več, da je sploh prišlo do kakšnih ukrepov. A ni zanimivo, da tik pred tem, preden je Sova obveščena, kaj se dogaja, da se zamenja direktor Sove in da za direktorja Sove pride Sebastjan Selan. Potem ko svoje delo v Sovi opravi, pa gre za direktorja Term Čatež, družbe v lasti Bojana Petana, vidnega člana Foruma 21 in tesnega zaveznika Milana Kučana. A ni to zanimivo? Da sta gospod Klemenčič in gospod Stare danes prvi dve osebi pravosodnega ministrstva, ki bi se lahko ukvarjalo s tem; pa se ne. Ali ni zanimivo, da na podlagi neke anonimke, nekega pisanja policija ob šestih zjutraj pride na posamezne naslove? Tukaj, ko gredo v javnost dokumenti, ko so javne seje, ali je policija kam potrkala? Ali je šla mogoče na NLB? Ali je šla do bivših direktorjev? Ali je šla do gospoda Plausteinerja, gospod Šefic? Kakšna je to policija? Tu ne gre za sume. Kaj se bo sedaj zgodilo, ko bodo poročila sprejeta, ko je vse črno na belem, kaj bo naredila policija? Kot je rekel gospod Ferluga, ali bomo dejansko s tem, ko o tem razpravljamo, se črni ugled naše države. Ne vem, s čim se ga črni, ali s tem, da se je to delalo, ali da se sedaj o tem razpravlja. Vse pomesti pod preprogo, tako kot specialisti za to znate in ste zato tudi na teh funkcijah, kot ste. Gospod Muženič, nobene samokritike, nobene samorefleksije, nič. Vprašanje, ali zato, ker ste bil zraven; ali zato, ker se še sedaj to počne. Na nobeno vprašanje ni bilo odgovora. In resnično je samo vprašanje, kako bodo danes mediji o tem poročali. Moj odgovor je, da ne bodo, ker roka roko umije. Ne bodo poročali ne sedaj in prepričan sem, da verjetno – odvisno, kakšno bo poročilo komisije, ki jo vodi kolega Möderndorfer – tudi takrat ne bo kakšnega poročanja o tem. Kaj bo naredila policija, gospod Šefic? Nič, ker je treba določene ljudi ščititi."
7,ParlaMint-SI_2014-01-31-SDZ6-Redna-21.u158,SD,0.404296875,2014-01-31,0.9892222881317139,"Hvala za besedo, spoštovani predsednik. Lep pozdrav vsem skupaj! Bolj malo nas je, pa upam, da smo zato ti, ki smo preživeli in preostali, toliko bolj zainteresirani za tematiko, ki jo ta hip obravnavamo. S problematiko skrajnih skupin se je Državni zbor srečal v letu 2012, ko je to tematiko obravnavala najprej komisija za nadzor nad varnostnimi in obveščevalnimi službami, januarja 2013 pa je bila odrejena posebna preiskovalna komisija za to področje. Preiskovalna komisija je pri opredelitvi glede svojega poteka dela sklenila, da se prvi del njenega delovanja usmeri predvsem v ugotavljanje razsežnosti tega pojava v Sloveniji ter kako ga pravno regulirati in na tej podlagi je nastalo tudi vmesno poročilo. Socialni demokrati smo mnenja, da je prva faza delovanja komisije pokazala vrsto pomembnih značilnosti pojava ekstremizma pri nas ter dosedanjo politično voljo za spopadanje s tem pojavom. Menimo pa, da bo dokončna presoja možna po opravljeni drugi fazi preiskave, v kateri se lahko izkristalizirajo odgovori na nekatera vprašanja in dileme, ki smo jih v prvi fazi zaznali, nismo pa še našli ustreznih odgovorov nanje. Ocenjujemo tudi, da bi lahko plenarna razprava ob tem poročilu pokazala, kakšna je trenutna politična volja glede poglobljene javne razprave o problematiki skrajnih skupin pa tudi, ali imamo te politične volje dovolj za korak naprej v upravljanju s to razsežnostjo varnosti v Sloveniji in Evropi ali bomo ostali pri poročilu in molčali naprej. Poročilo smo sestavili na podlagi spoznanj iz dveh raziskovalnih nalog, ki so ju pripravili v državnozborski raziskovalni službi, potem na podlagi pričanj šestih ekspertnih prič, pa na podlagi razgovora s predstavniki varnostnih služb v Republiki Sloveniji, na podlagi ugotovitev komisije za nadzor nad varnostnimi in obveščevalnimi službami, potem na podlagi dokumentacije, ki smo jo pridobili s strani Vlade Republike Slovenije, potem poročil Sove, OVSE, Varuha človekovih pravic ter Vrhovnega državnega tožilstva. Uporabili smo tudi javno dostopne znanstvene in strokovne vire. Zavedamo se, da bi lahko upoštevali še več virov in še večji diapazon stališč. Navsezadnje gre za tematiko, ki se razvija vsak dan in vedno znova smo postavljeni pred dilemo, ali je radikalno politično obnašanje v javnosti sprejemljivo ali ne. V poročilih, ki smo jih imeli na razpolago, se pogosto navaja, da v državni upravi ali njenih segmentih velja ničelna toleranca do skrajnih skupin in njihovih simpatizerjev, toda, ali je to dejanska praksa ali je to bolj stališče v tolažbo tiste javnosti, ki se je začela spraševati, kaj se dogaja v Sloveniji, da se na protestih pred parlamentom uporabljajo granitne kocke proti policistom in parlamentu, ali da se na njih pojavi organizirana skupina skrajnežev s keltskim križem na transparentu, ki sodelujejo v provokacijah med demonstranti, ali da so med pridržanimi nasilniki tudi pripadniki Slovenske vojske, ali da mazaške akcije po spomenikih fašističnega nasilja v zamejstvu opravljajo kar skrajneži iz Slovenije. Socialni demokrati menimo, da je v naši javnosti in tudi v parlamentu premalo poglobljenih in tehtnih razprav o radikalizaciji slovenske družbe in da pojave skrajnih skupin potiskamo na obrobje tako svoje zavesti kot političnih ukrepov. Država se pri ocenjevanju varnosti tolaži z ugotovitvijo obveščevalno-varnostne agencije, da je stopnja ogroženosti Slovenije glede ekstremističnih skupin in gibanj nizka. Istočasno pa v skorajda istih poročilih obveščevalnih služb in policije zasledimo trditve, da je ekstremizem pri nas slabo opredeljen, da nimamo pravne definicije ekstremizma in da se za sankcioniranje tega pojava uporablja 297. člen Kazenskega zakonika, ki pa je tako zapleten, da ga skoraj ni mogoče uporabiti v praksi. Glede na takšno situacijo trdim, da varnostne ocene ustreznih služb morda ne odražajo celotnega varnostnega fenomena skrajnih skupin in gibanj v Sloveniji. Nimam podlage za dvom v oceno, da je stopnja ogroženosti zaradi skrajnih skupin nizka, vendar je treba to oceno postaviti v korelacijo z drugimi, bolj primarnimi oblikami ogroženosti sodobne družbe. Trdim le, da celote fenomena skrajnežev v naši družbi varnostne službe morda niso zaznale. Zakaj? Najprej zato, ker gre za vprašanje, ki se samo v delu svoje pojavnosti dotika pristojnosti varnostnih služb. Takrat, ko pride do nasilja, ki se obravnava kot kaznivo dejanje, ali kot prekršek, ali kot sovražni govor. Po naši zakonodaji varnostne službe nimajo pristojnosti, da bi predhodno preverile indice, da se pripravlja kaznivo dejanje, gre pa za skupine, ki se organizirajo na dolgi rok in delujejo najbolje prav v družbi vsesplošne ignorance in odtujenosti. Opravka imamo z organizacijami, ki so zelo inteligentno organizirane in skrbno izbirajo oblike delovanja, v katerih ne pridejo v stik z državnimi institucijami. Na primer, ne organizirajo se kot društva, svoje akcije izvajajo izven dosega javnosti, torej na zasebnih zabavah in koncertih, recimo, kjer so vabila osebna in v obliki SMS. Majice in nalepke s simboli skrajnežev pridejo med naše šolarje po neznanih, praviloma prijateljskih poteh. Skrajne skupine uporabljajo tudi metode, ki so značilne za gibanja nenasilja – na primer: be in, sit in –, pripadniki se pojavijo na določenih javnih sestankih in prireditvah, kjer se spoštuje svobodo združevanja, tam odsedijo nekaj časa, opozorijo nase s svojo obleko, tatuji in napisi in izginejo. Skratka, vseh teh oblik delovanja ne bomo našli v policijskih statistikah o kaznivih dejanjih in prekrških. Zato je mogoče postaviti dvom v ocene o stopnji prisotnosti teh gibanj v naši družbi. Tudi to je ena od odprtih dilem tega vmesnega poročila, koliko je v resnici v Sloveniji že pripadnikov skrajnih skupin, pa seveda ne takih s člansko izkaznico, temveč takih, globoko indoktriniranih, usposobljenih in sveto prepričanih v svoje skrajne ideologije in tovariše v skupini. Koliko je tistih mladih v srednjih in osnovnih šolah, ki so morda prav zdaj v fazi rekrutiranja za ta gibanja? Razlogov za to, da se naša mladina radikalizira, pa imamo dovolj že v podatkih o njihovem socialnem položaju in socialni marginalizaciji takoj, ko izstopijo iz obveznega izobraževalnega procesa. Ena od ekspertnih prič je omenila, da bi v naši družbi lahko bilo do 150 ljudi, ki so vsak trenutek pripravljeni narediti kakšno skrajno dejanje. To naj bi bili podatki policije. Pa je policija še skorajda isti dan, ko je priča govorila o tem, poslala v javnost demanti njegovih navedb. Polemiko o tem boste našli v poročilu zelo podrobno opisano. Meni se postavlja vprašanje, zakaj policijski demanti. Ali zato, ker je teh pripravljenih skrajnežev v resnici manj ali morda bistveno več? Je pa v tem istem demantiju policije skrit tudi odgovor na neke druge dileme. Sporoča nam, da v Sloveniji in v Europolu nimamo definicije ekstremizma. Torej se pogovarjamo o pojavu, ki nima imena. Je potisnjen na margine našega zavedanja, ga raje ignoriramo kot pa o njegovih pojavnih oblikah razpravljamo in ga prepuščamo v roke varnostnih organov, skupaj z zelo impotentno zakonodajo na tem področju. V poročilu smo zapisali definicijo ekstremizma. Pa ne pravno definicijo, temveč splošno razumevalno definicijo ekstremizma. Sposodili smo si jo iz znanstvenega dela enega od slovenskih varstvoslovcev, doktorja Andreja Sotlerja, ki je med redkimi pri nas pisal prav o problematiki definiranja ekstremizma. Klasifikacijo skrajnih skupin pa smo na sugestijo člana komisije Dragutina Mateja povzeli po Natovih in EU varnostnih študijah. Komisija je tudi pripravila nabor zakonov, ki bi jih bilo treba dopolniti, konkretnih členov, če bi želeli problematiko ekstremizma regulirati na ustreznejši način. Socialni demokrati še menimo, da se poleg zakonodajne dimenzije tega problema vse bolj izpostavlja tudi vzgojna oziroma izobraževalna dimenzija. O pojavnih oblikah in simbolih skrajnežev se mora poučiti celotna družba, najbolj pa obveščevalno-varnostne službe in ocenjujemo tudi, da je potrebno izobraziti učitelje v prepoznavanju skrajnežev ali v prepoznavanja regrutiranja za skrajneže v šolskih prostorih. V šolah je še čas in prostor za organizirano izobraževanje o problematiki skrajnežev. V tem prepričanju nas utrjuje tudi mednarodna diskusija o ekstremizmu. V Spieglu z dne 29. 1. 2014, to je pred dvema dnevoma, zasledimo članek o obsežni diskusiji, ki poteka v Nemčiji o tem, kaj narediti s študenti, ki so pripadniki neonacističnih skupin. Jih poimenovati, zasramovati, ignorirati, odpustiti z univerze ali jim predpisati prevzgojne študijske programe? Prakse so različne. Tudi na strani študentskih organizacij; ponekod so neonacisti člani študentskih vodstev, drugod javno pokažejo na njih v predavalnicah. Ugotavljajo, da najpogosteje študirajo pravo, da bi lahko zastopali pravice svojih tovarišev pred sodišči kot njihovi odvetniki ali pogosto gredo v učiteljske poklice, da bi lahko na otroke prenašali nacistično ideologijo. Kaj pa naredimo v Sloveniji? Morda bomo v drugi fazi dela preiskovalne komisije našli odgovore tudi na ta vprašanja. V Poslanski skupini Socialnih demokratov sklepe v poročilu polno podpiramo in upamo, da naš Državni zbor ni na strani tistih, ki bi vprašanje skrajnih gibanj ignorirali. Se pa zavedamo, da so tudi razprave o teh fenomenih dvorezen meč. Morda državljane, ki so v že dovolj veliki stiski, spravljamo v dodaten strah, ali pa skrajnežem sporočamo, da zmagujejo, kajti opazili smo jih in vredni so naše pozornosti. Opozarjati na ekstremiste pa je lahko, pravijo, najboljša reklama za njih. In to ugotavlja tudi Der Spiegel v tem besedilu. Hvala."
7,ParlaMint-SI_2022-03-21-SDZ8-Redna-30.u46,SD,0.4033203125,2022-03-21,0.9954676032066345,"Hvala za besedo. Takoj na začetku bi rad povedal, da bomo Socialni demokrati vmesno poročilo preiskovalne parlamentarne komisije z njenimi zaključki podprli. Nenazadnje nas v to prepričuje tudi dejstvo, da praktično pri svojem preiskovalnem delu neodvisni preiskovalni ustanovi, kot sta protikorupcijska komisija in računsko sodišče, kar sta na predmetni zadevi že naredili, praktično potrjujeta in utemeljujeta vse sklepe in ugotovljena dejstva, ki jih vmesno poročilo preiskovalke daje na plan. Poglejte, stopnja kaosa, korupcije in tudi konflikta, ki smo ji bili priča v času mandata odhajajoče vlade, je brez primere vse od časa trgovine z orožjem. A kljub temu po dveh letih od zaprisege aktualne vlade, da bodo upoštevali in spoštovali ustavni red in skrbeli za blaginjo prebivalstva, torej tudi za zdravstveno varnost, ponovno velja spomniti na rokohitrsko in gostilniško logiko delovanja od začetka epidemije in te vlade. Velja ponovno ponoviti in spomniti, kako so nam razlagali, da so, v narekovaju govorim in citiram, »reševali so življenja«, dobili smo golfe, zdravniki so si želeli mercedese, se je govorilo, potem smo celo lahko prebrali, da nekateri pravijo, da to ni golf, ampak jugo, ampak potem so potrdili, da s to opremo so dejansko dobili passate. Kot Socialni demokrati že nekaj časa opozarjamo, nas je ta gostilniška logika in pristop Kako ćemo? Lako ćemo, kjer nič ni potrebno ne razumeti, kakor tudi ne upoštevati pravil, pripeljal do tega, da je v času prvega vala epidemije vladal popoln kaos, žal tudi korupcija, zadevo pa so ljudje plačevali s svojim zdravjem in tudi v velikem številu z življenji. Presežne smrti, kot smo danes ugotovili, so ogromne. Kot smo že pred časom ugotovili, ste z epidemijo vse ostalo spolitizirali od prvega dne dalje. To je nepravilen pristop. Delali ste po domače, po strankarskih in prijateljskih zvezah in nekateri so pri tem lepo zaslužili. Kdo, upajmo, da bo uspelo pokazati preiskovalnim organom. Vse dogajanje je tudi pokazalo, da bomo v Sloveniji morali takoj zagotoviti zaščito žvižgačev, da bodo domačijski politiki vsaj malo lahko zatrepetali pred nepridipravščinami, ki jih ima javnost v Sloveniji pravico izvedeti. Verjamemo tudi, da bo revizija Računskega sodišča poleg tega, kar je to sodišče že do zdaj kot neodvisna preiskovalna ustanova raziskala, dokazala porabo, pravilno ali nepravilno, javnih sredstev. Žal se bojimo, da bo tu ugotovljenih ogromno nepravilnosti, ki bodo dokumentirane in utemeljene z dokumentacijo. Je pa res, da je Komisija za preprečevanje korupcije že ugotovila, da je eden od ministrov kršil Zakon o integriteti in preprečevanju korupcije, ko je dajal navodila direktorju blagovnih rezerv, naj privilegiranemu podjetju za določen del zaščitne opreme plača vnaprej. In »nikome ništa«, bi rekli na Balkanu, kamor nas pelje aktualni režim. Kot sem že prej povedal, Socialni demokrati bomo vmesno poročilo in sklepe potrdili. Vas pa, upamo, bodo posledice dejanj pričakale v nedeljo, 24. aprila, ko boste imeli možnost z oblasti spraviti vlado, ki na tak način nepravilno rešuje epidemijsko situacijo v državi. Hvala."
7,ParlaMint-SI_2013-10-24-SDZ6-Redna-18.u54,SD,0.235595703125,2013-10-24,0.16446003317832947,"Spoštovana gospa varuhinja, gospe in gospodje! Vmes sem trikrat zamenjal koncept, kako bi danes govoril tukaj, ker bom potem zapadel v način, ki ga ne odobravam, pa kljub temu. Najprej bi rekel to, da se mi zdi izjemno dobro, da je na vaše poročilo in na predlog priporočil Vlada naredila odzivno poročilo. To se mi zdi izjemno pomembno zaradi tega, ker je Vlada razumela vaš institut in ker je na osnovi tega že povedala, kaj je naredila, kaj dela in kaj bo naredila. To se mi zdi bistveno. Če bi danes o tem govorili, bi naredili en korak več pri tistem, za kar se trudite vi, za kar se trudi institut varuha in vaši sodelavci. Pa tega nismo naredili. Zdi se mi primerno povedati, da poročilo leta 2011 ni bilo sprejeto v takšni vsebini, kot ste jo predlagali. Takratna koalicija, ki je danes opozicija, vsaj v dobršni meri, je takrat spremenila vaša priporočila in sprejela svoja, češ da so ta odraz dejanskega stanja. S tem je grobo posegla v sam institut, in mislim, da je prav in potrebno, da govorimo o priporočilih, da pogledamo, kaj je Vlada naredila in da na osnovi tega naredimo maksimalno, kar moramo narediti, tudi mi v parlamentu. Rad bi rekel tudi to, gospa varuhinja, in se vam danes zahvalil, da ste pomagali tistima dvema nesrečnikoma pred Državnim zborom, ki sta protestirala in ju skoraj nihče ni pogledal, in ministrstvo za delo. [[oglašanje iz dvorane]] To ste imeli pravico povedati in možnost povedati, če bi se vam zdelo pomembno! Ker zelo radi rečete, naj ne funkcioniramo in komuniciramo tako, vas prosim, da tega ne govorite. Govorim o tistem, kar je naredila varuhinja, kar je naredilo ministrstvo, in pri tem nisem povedal, kaj sem sam naredil, ker se mi to ni zdelo pomembno. Pomembno se mi je zdelo, da tisti v naši državi, ki so odgovorni za to, da ljudem pomagajo, svoje naredijo – varuhinja, ministrstvo –, in da sta ta dva na koncu dobila tisto, do česar sta bila upravičena. V tej povezavi se mi zdi, gospe in gospodje, izjemno pomembno, da nekaj rečemo, predvsem pa veliko naredimo na tem, da ljudi, ki niso dobili plačanih prispevkov, ki niso dobili plač, zaščitimo na eksakten in zelo operativen način, tudi s primerno zakonodajo, ki jo moramo pri nas sprejeti. Zato je moj predlog danes gospe varuhinji, ministrstvom, vsem ostalim: naredimo nekaj, da se tem ljudem ne bo zgodila takšna krivica, kot se jim godi danes, da jim magari država izplača manjkajoče dohodke in da jih potem takoj vzame tistim, ki so to zakrivili z raznimi mahinacijami. To se mi zdi, da bi bilo najbolj primerno in najbolj prav. Strinjam se s tistim, kar ste govorili glede cest. Odmera cest je ena od velikih krivic. Je pa problem, ker je naložena občinam. Problem je zato, ker te ceste pred tem niso kategorizirane, ko pa jih odmerimo, pa so kategorizirane – bistveno večje, bistvene dimenzije. Ko so ljudje delali hiše tako, kot smo jih delali – takrat smo si ceste naredili za svojo uporabo, kasneje pa je ta cesta postala občinska oziroma krajevna, sistemizirana, in zato je to problem. Je pa problem, ki bi ga morali v državi eksaktno rešiti, magari z enotno odškodnino, z enotnim kakršnimkoli pristopom. Mislim, da je tu resnično treba nekaj narediti. Da pa bi vendarle ne mogel mimo vsega tega, o čemer je danes tukaj bilo govora, se mi zdi, da bom zaključil drugače, kot sem začel. Zagotovo gospa Janja Klasinc ni imela sovražnega govora. O tej problematiki danes je govorila tako, kot je mislila, da je prav. In tako jo jaz razumem. Mislim, da je legitimno, da se tukaj ""klopfamo"", kot se je izrazil predhodni govorec. Ni pa prav. Nismo zato tukaj. Tukaj smo zato, da bomo izražali mnenje državljank in državljanov, svoje mnenje, sprejemali v dobro državljank in državljanov tudi primerne zakone. Zato se mi zdi prav, da govorimo o tem, kar se je zgodilo lansko leto, ker se poročilo nanaša na leto 2012, in leto 2012 je bilo tisto leto, ki ga sicer lahko primerjamo z letom 2011, pa žal priporočila niso bila sprejeta. Ampak bi bilo prav, da danes rečemo operativno, da za tisto, kar smo na nek način zadolžili Vlado, potem tudi kontroliramo, ali bo Vlada to res naredila, ker se mi zdi zelo pomembno, da se ta priporočila udejanjajo tudi v življenju. Zdi se mi pa nehigienično, da bivši policijski minister danes kot poslanec tukaj govori o tem, kaj bi naj delala varuhinja, da govori o tem, kaj bi naj naredili na policijskem ministrstvu, kaj naj dela sodstvo in kaj naj dela kdorkoli drug. Ne jemljemo te pravice, ni pa higienično. Bistveno bolj prav bi bilo, da bi govorili o tem, kar se je lani zgodilo, in ne o tistem, kar se je zgodilo pred 5, 10 ali 20 leti. Mu nič ne negiram tistega, kar je delal v onem sistemu, česar jaz nisem delal, in kaj je bil po poklicu – oba sva bila v tistem sistemu. Gospe in gospodje, tisti sistem je bil slab za marsikoga, za večino pa dober. Še nekaj. Ko govorite o tem, kaj piše v kakšnem članku in kaj bi tožilstvo moralo narediti – zakaj tožilstvo ni reagiralo na knjige o orožju? Koliko knjig je bilo napisanih? Zakaj tega nihče ne pove? Zakaj danes ne govorimo o tem, kdo je kriv za luknjo v Zvonu? Ko smo papeža Frančiška tolikokrat tukaj omenjali, pa naj bo miren, bi rekel, zakaj ne pokrije tiste luknje, ki jo bomo davkoplačevalci in davkoplačevalke poravnali za tisto, kar sta naredila Zvon in mariborska škofija! O tem je tudi treba tukaj govoriti. Še enkrat pa se mi zdi izjemno pomembno, gospe in gospodje, da danes sprejmemo priporočila varuhinje in odgovore slovenske vlade. To nam daje upanje, da bomo reagirali vsak po svojih sposobnostih in za tisto, za kar smo odgovorni in plačani. Hvala lepa."
7,ParlaMint-SI_2007-06-22-SDZ4-Redna-29.u253,SD,-0.953125,2007-06-22,0.03921070694923401,"Hvala za besedo. Spoštovane kolegice in kolegi! Sedaj imam drug predlog, da pa svojega amandmaja, ki ste ga vložili, ne podprete. Bom poskušal na praktičen način vam razložiti. Če sprejmemo ta amandma, zares ta komisija nima več nobenega smisla. Ker od jutri naprej bo lahko direktor Sove rekel, da so vse zadeve še nedokončane, so razlogi zato, da ni nadzora in mi ne bomo imeli ali ne bomo imeli česa nadzorovati. Isto velja za vojaško obveščevalno službo in isto velja za varnostni del kriminalistične službe. Zato še enkrat apeliram na vas. Ne vem, zakaj sami sebi jemljemo to pristojnost in to možnost za učinkovit in normalen nadzor. Ne vem, zakaj. Ker to je eden redkih zakonov, ki je zakon, ki ga bomo sprejeli in ki ga moramo mi izvajati. Povejte še en zakon, ki smo ga sprejeli in ga moramo mi od A do Ž izvajati. Gre za zakon o parlamentarnem nadzoru nad obveščevalnimi varnostnimi službami. In preprosto ne razumem tega razloga zakaj ste proti temu nadzoru. Potem predlagam, da glasujemo o tem, da ukinemo ta zakon o parlamentarnem nadzoru. In lahko druge institucije legitimne, legalni organi, ki so v državi vršijo ta nadzor. In pritegujem kolegu Baroviču, da napišemo nov zakon o nadzoru arhivskega gradiva v Arhivu Slovenije. S tem se pa strinjam."
7,ParlaMint-SI_2011-04-12-SDZ5-Izredna-41.u203,SD,-0.98486328125,2011-04-12,0.03527058660984039,"Hvala lepa za besedo. 18 let se odpirajo arhivi oziroma dokumenti, pa niso vsi odprti. Zato je po 18 letih čas, da to naredimo z zakonom, če po dosedanjih uzancah tega nismo mogli storiti. Ampak ker je danes bila izrečena lepa slovenska beseda ""bojda"", bom še sam tri, štiri primere ""na bojda"", ker vsi govorite, da te ilegalne trgovine z orožjem ni, pa ""bojda"" neke indice povedal, ki pa mogoče kažejo na to, da nekaj pa je bilo po vsej verjetnosti te ilegalne trgovine z orožjem. ""Bojda"" je tožilstvo v svojem poročilu leta 1994 zapisalo naslednje: ""Proti koncu leta 1994 so z Ministrstva za obrambo prejeli kazensko ovadbo zoper direktorja Uprave za varnostne zadeve Ministrstva za obrambo, ki je osumljen, da je v razdobju od junija 1991 do 6.1.1994 uničil ali skril poslovno dokumentacijo, ki se je nanašala na nakup tehnične opreme za Ministrstvo za obrambo v tujini, šlo pa naj bi za opremo v skupni vrednosti 1,4 milijona DEM. Oprema naj bi se kupovala za gotovino, večji del preko angleške firme Hillbrook, katere lastnica je osumljenčeva polsestra..."" in tako naprej. Epiloga sodnega postopka v zvezi s tem nikjer več ni zaslediti. ""Bojda"" je 12. avgusta 1994 prišlo na Ministrstvo za obrambo obvestilo, da ameriški carinski organi raziskujejo okoliščine naročila opreme, ki so jo začasno zasegli. Po raziskovanju, to je vojaška obveščevalna služba znotraj ministrstva počela, po raziskovanju niso mogli ugotoviti višine sredstev, ki so bila s strani MORS nakazana posredniku, niti višina provizije. Prav tako niso mogli najti v arhivih MORS nobene poslovne dokumentacije o omenjenem nakupu. So pa imeli na razpolago dokumentacijo, ki so jo pridobili v tujini. Našlo pa se je pismo ameriškega ambasadorja, iz katerega je razvidno, da se je pred tem nanj obrnil takratni minister za obrambo, z zaprosilom, da jim pomaga pri reševanju zadeve v zvezi z zaseženo opremo. To dokazuje, da je posel bil, vendar ni bilo nobene dokumentacije Ministrstva za obrambo. OVS je ugotovila, da glede na to, da plačilo ni bilo izvršeno preko finančne službe MORS obstaja sum, da je bilo izvršeno preklo črnega fonda. Bojda so strokovnjaki za črne fonde, ki so se izkazali pred tremi, štirimi leti na Sovi, da to [[...]] [[Nerazumljivo.]] In lahko, če niso takrat, bodo pa mogoče sedaj ugotovili iz teh črnih fondov kaj se je dogajalo. In tretji primer iz tega arzenala bojda, februarja 1994 je Zadarsko-kninska županija pri Okrožnem sodišču v Celju vložila tožbo zoper zasebno podjetje in zoper Ministrstvo za obrambo. Gre za tožbo za posel, ki izvira iz leta 1991, ko je bilo orožje s strani županije plačano, ne pa tudi dobavljeno. Še več, zasebno podjetje je preprodajalo orožje, ki ga je dobilo od MORS. In ga MORS-u nikoli ni plačalo, vsaj v dokumentaciji ni bilo listin, ki bi dokazovala, da jim je MORS sploh izstavil račun za to orožje. OVS je ugotovila, da so bili v poslovanje med podjetnikom ORBIS in Občino Zadar vključeni tudi posameznik, predstavniki MORS, katerih dejanska vloga, pa bi se lahko ugotovila samo skozi sodni postopek. Tudi tega sodnega postopka nikoli ni bilo. In na koncu še, bojda so v tistih letih v Grosupljem hoteli ali pa imeni namen izdelovati tudi topovske cevi."
7,ParlaMint-SI_2006-12-01-SDZ4-Izredna-24.u173,SD,-1.0,2006-12-01,0.1636643409729004,"Hvala za besedo. Že prej sem prosil za proceduralno, pa ste me spregledali, ker sem želel dejansko tudi dati odgovor gospodu Grimsu, ki me je imenoval v prejšnji razpravi, ampak ne bom šel zdaj v to smer in izkoriščal ta inštitut obrazložitve glasu. Želim povedati, da ravnanje Vlade, ki je bilo zaznano v zadnjem obdobju, zagotovo nima podpore na Kočevskem, ker se počutijo vsi ogrožene že v tistem trenutku, ko zagledamo policijsko vozilo v gibanju. To je nekaj, kar zagotovo ni dobro, in v veliki meri je tudi minister Drobnič, ker ni odreagiral na dejstvo, da imamo v Občini Kočevje že 526 Romov, in opozoril Vlado, naj tega problema ne rešuje na tako nekontroliran oziroma izjemno kontroliran način, skozi vojaško akcijo v policijskih enotah, da preselijo to družino na Kočevsko. Sam sem se odločil, da stopim skupaj s krajani in poskušamo vzpostaviti dialog z Vlado. Tega ni bilo. Pač nisem ubral te poti, kot jo je kolega Tanko, ki se je skril pred tem problemom. Probleme želimo reševati in upam, da bo tudi ta razrešitev opozorila na te probleme, da se pogovarjamo, da z dialogom rešujemo te probleme. Hvala."
7,ParlaMint-SI_2008-02-06-SDZ4-Redna-35.u46,OTHER,0.3818359375,2008-02-06,0.9897417426109314,"Spoštovani. Kaj bi človek rekel ob poročilu in predlaganih sklepih, ki jih je predlagala komisija? Poročilo je profesionalno, korektno narejeno, očitno odraža tisto, s čimer se je komisija ukvarjal, kaj je naredila, do katerih zaključkov se je dokopala, še bolj pa odraža neko željo po tem, da se naj ji ali omogoči, da dela, ali je pa odreši muk na nek način. In kaže se tako skozi poročilo, še toliko bolj pa skozi sklepe, da se vedno uresniči neka inercija, neka vztrajnost: če vztrajno polivaš ogenj, se slej ko prej tudi pogasi ali pa vsaj samo žerjavica tli. In tukaj je treba reči, da je Vlada, vladna koalicija v treh letih uspela z vsemi silami predstaviti stanje na tem področju na ta način, češ da to ni potrebno, da je treba to na drugačen način, poskusi so bili evidentni - spreminjanje zakonov in tako naprej. In ko sedaj gledam te sklepe, jih je, vsaj meni težko sprejemati. Mislim, da Državni zbor ne bi smel sprejeti nobenega sklepa. To, da se je seznanil s poročilom, je več ali manj jasno. Saj, ko je objavljeno enkrat v Poročevalcu ali na spletnih straneh ali kjerkoli, se lahko vsak z njim seznani. To ni noben sklep. Mi preprosto ne bi smeli sprejeli nobenega sklepa, kajti način, kako to obravnavamo po letu in toliko za obdobje, za katero je bilo poročilo spisano, najbrž nima kakšnega velikega smisla, kajti tudi ukrepe, ki naj bi jih na tej osnovi sprejeli za nadaljnjo delo, so neuresničljivi. Še teh nekaj mesecev tako ali tako ne bo nič in to gašenje tega žara, te komisije in tako naprej, se bo nadaljevalo. Ali bo sama od sebe prišla tudi do konca in bo Vlada tik pred zaključkom mandata v tem času še kaj naredila v smeri nadaljnjega ukinjanja, najbrž da niti ni potrebno, kajti če se je uspela komisija obdržati, se je uspela samo zaradi vztrajnosti predsednika, članov in vseh tistih, ki tam delajo, in nekaterih opozoril s strani javnosti, da vendarle ne gre delati tako, pa konec koncev tudi Ustavnega sodišča. Kako pravzaprav naj razumem tretji sklep te komisije, ki nam ga predlagajo ""Državni zbor Republike Slovenije poziva pristojne državne organa, da namenijo posebno skrb preprečevanja ..."" in tako naprej. Ja, seveda morajo v svojih rednih dejavnostih - in državni sekretar tako ali tako piše SMS-je celo dopoldne in ga ne zanima to in je samo zaradi nuje tukaj in Vlade ti problemi sploh ne zanimajo, koalicije sploh ne zanimajo, zato ker so dosegli svoje. Zdaj pa ""blažev žegenj"" - mnogo drugih sklepov, ki bi bili še kako nujni in potrebni in edino racionalni ne podprejo. Podprejo pa predlog sklepa - in še več, naj se prenos nalog naredi na tožilce, na policijo in ne vem, kam vse in tako naprej. V tej državi, v tem družbenem redu, v tem sistemu, kakorkoli pač že, je osnovna predpostavka, da vsak organ mora svoje naloge opraviti skladno z ustavo, zakoni in tako naprej. In vsa ta pooblastila za to, da preganjajo korupcijo - ker, da je ni, je najbrž nesmiselno govoriti, da pa vladajoča koalicija želi prikazati, da je ni od septembra, oktobra 2004, da je bila samo prej, ni pa nobenega procesa izpeljala, da bi to dokazala, da je bila, sedaj jo preprosto ni in zato tudi ni nobene potrebe, da bi se organi s tem ukvarjali. Zato jaz vendarle z nekim obžalovanjem ugotavljam tudi pri naslednjem sklepu: ""Državni zbor naj čim prej predlaga Vladi, da naj predloži predlog zakona o ratifikaciji konvencije Organizacij Združenih narodovo o boju proti korupciji"", in tako naprej. Danes imamo, to je tudi ironija, danes imamo to točko na dnevnem redu. Kaj pravzaprav se dogaja? Komisija pravi, da je v primerjalnem delu skrb vzbujajoče, da smo mi tako rekoč na zadnjem mestu - država namreč, ne poslanci posebej, ampak vsi skupaj, država, na čelu z organi, ki bi morali se s tem ukvarjati, s komisijo, ki na to opozarja in tako naprej -, da je pač prizadevanje za ukvarjanje s temi vprašanji na repu. Na drugi strani se želi pokazati, da je vendarle vse narobe - kje, torej komisija, pa prejšnja oblast, ki je že tri leta - še več, zdaj bo že tri in pol leta, ki je nikjer več ni. To sem ves čas poudarjal, včeraj smo poslušali polovico izvajanj tako ministra kot koalicijskih poslancev, da se je življenje začelo novembra 2004, da prej ni bilo nič narejenega. Če pa je že bilo kaj narejenega, je bilo pa tako in tako vse narobe. In seveda, zdaj imate priliko, da bi kaj popravili, kaj naredili, da bi na osnovi poročila sprejeli resne sklepe, ki so bili, mimogrede, zelo lepo predstavljeni, ampak rezultati so bili 3 proti 3. Kar po imenih se da ugotoviti, kdo je bil, tu celo piše: Dimitrij Kovačič, Miro Petek in Drago Koren. In danes nam tukaj pojete lekcije. Nočete pa sprejeti na odboru, na komisiji, benignega sklepa, kako naj se nekatere stvari od Vlade pričakuje, da Vlada, recimo, naj en predlog sklepa preberem: ""Vlada naj obvešča Državni zbor v najkrajšem možnem času"", torej: ""Državni zbor Republike Slovenije poziva Vlado, da naj mu pošlje podatke o pojavih"", in tako naprej. Ne! 3 proti 3. Niti seznaniti se nočete s podatki na tem področju! Ali pa naslednji sklep in tako naprej. Predpostavljam, da vi vse veste, da imate več podatkov kot koalicija. To lahko drži. Ampak, ko gre za pojave korupcije, ko gre za pojave, ki so v nasprotju z zakoni, ki so nemoralni, ki so neetični, ki so skregani z neko demokratično ureditvijo v neki državi, takrat pa seveda preglasovanje, politično preglasovanje, da se ne sme Državni zbor seznaniti z ugotovitvami, je pa zame nesprejemljivo. Ampak, jaz to poznam, jaz to poznam. Tudi takrat, ko je šlo za zapravljanje denarja na obrambnem področju, ko smo želeli, ko sem jaz želel predlagati, dajmo se seznaniti, kaj se dogaja na tem področju, so člani odbora preprosto izglasovali, da se nočejo seznaniti s tem, da to ni potrebno. Potem se ugotovi čez pol leta, da pa smo se malo zmotili, imamo kar 30 milijonov eurov, plus še dva milijona evrov preveč, bomo to zmanjšali, bomo prerazporedili in tako naprej. To ni naloga Državnega zbora, to ni vloga nadzornikov. Mi smo kljub vsemu v končni fazi nadzorniki nad delom Vlade. In v javnem interesu za potrebe transparentnega delovanja v državi, edini organ, ki pravzaprav tukaj komunicira z javnostjo na način, da ji posreduje korektne informacije, da na njihova vprašanja odgovarja. Ker konec koncev, kar se tiče, predvsem ko gre za javni denar, jim moramo pač omogočiti, da imajo vpogled v nekatere stvari. Zato resnično ne razumem - ne bom šel skozi vse predloge sklepov, ampak če pogledam, kako je potekala ta seja te komisije in na koncu, kateri sklepi so bili sprejeti, potem bi bilo res bolje, da nobenega sklepa ne sprejmemo. Kajti če je to - morda 4. sklep, to je res neverjetno. ""Državni zbor Republike Slovenije poziva vse državne organe in organe lokalnih skupnosti, da vložijo več truda v ozaveščanje ljudi, da sta korupcija in njeno preprečevanje v prvi vrsti stvar posameznika in njegove odločitve."" Kaj bomo zdaj organizirali seminarje, male šole? Kaj bomo organizirali, da bomo tisto, kar mi vemo, kar državljani in državljanke še kako vedo, raziskave so narejene, mednarodne primerjave, opozarjajo nas z nekaterimi izkušnjami in tako naprej. In zdaj bomo mi naročali državnim organom, naj posebno skrb posvetijo temu! Oni morajo vsak dan na svojem področju delati tisto, kar imajo nalogo delati! To je vse. Ne pa, da se slepimo in tukaj tako rekoč ""blažev žegn"" je vse skupaj tole, sprejemamo neke sklepe, ki, ne vem, res ne vem, čemu so namenjeni. Zato, da bomo potem lahko rekli, ali da bo vladajoča koalicija rekla, da Državni zbor je sprejel poročilo, vse je v redu in poziva državljane in državljanke, naj se ozaveščajo in prijavljajo korupcijo? Ali pač, da tisti, ki bi bili v situaciji, da so lahko predmet korupcije, ali kot prejemniki ali kot tisti, ki bi bili v situaciji, da lahko nekoga podkupijo, da naj tega ne počno? Torej, od tega rezultatov ne bo. Ampak, kot rečeno, opravljamo nekaj, kar imamo po svojih obveznostih za opraviti, koalicija za to ni zainteresirana, Vlada ne želi pri teh stvareh odigrati aktivne vloge, na čelu z organi, o katerih smo včeraj največ razpravljali, o Ministrstvu za notranje zadeve, o policiji itd., itd . Včeraj je bilo tu nesporno jasno rečeno, da to sploh niso neki problemi, s katerimi bi se bilo treba ukvarjati in tako naprej. Tako bomo opravili svoje delo, ampak z grenkim priokusom, da smo spet nekako izgubili neko priliko, da opozorimo, da je vendarle na tem področju resno treba kaj narediti, če vsi pripoznavamo, da to problem je. Jaz trdim, da problem je, ne samo v Sloveniji, je pač povezan, razvejan v mednarodnem prostoru tako ali tako in v vsaki državi posebej, odvisno od tega, koliko so organi tam uspešni, pa da te stvari preganjajo, in tudi od tega, koliko podobnim komisijam, kot je naša, dovolijo, da neodvisno opravljajo svoje delo."
7,ParlaMint-SI_2015-04-09-SDZ7-Izredna-12.u2,OTHER,0.38037109375,2015-04-09,0.0769800916314125,"Spoštovani gospod predsednik, spoštovani poslanke in poslanci! V obravnavo sem vam poslal predlog za razrešitev ministra za obrambo gospoda Janka Vebra. Za razumevanje tega predloga vam bom strnjeno pojasnil vzroke in okoliščine, ki sem jih moral upoštevati pri svoji odločitvi. Svojo utemeljitev bom vam in javnosti podrobneje pojasnil tudi v nadaljevanju seje in tekom dneva. Kot veste, je Komisija Državnega zbora za nadzor obveščevalnih in varnostnih služb v začetku marca opravila nadzor nad delom Obveščevalno varnostne službe Ministrstva za obrambo, v nadaljevanju bom uporabljal kratico OVS. Parlamentarni nadzorniki so na osnovi ugotovitev nadzora in po prejetem pisnem pojasnilu generalnega direktorja OVS sklenili, da je OVS presegel svoja zakonska pooblastila. Sledilo je ministrovo pojasnjevanje medijev, ne da bi me o dogajanju in o tako hudih očitkih pri tem kadarkoli in kakorkoli informiral. Tako je nastala situacija, da sem za ta dogajanja izvedel iz medijev. Spremljanje nadaljnjega ministrovega pojasnjevanja javnosti ter članom parlamentarnega Odbora za obrambo je v javnosti in meni pustilo dvom, predvsem zaradi ministrovih nasprotujočih si trditev. Minister ter generalni direktor OVS sta namreč nadzornikom parlamentarne komisije najprej javno zatrjevala, da je bila naloga ministra odrejena ustno, čemur je po njunih zatrjevanih sledilo tudi ustno poročanje pristojnih OVS. Po preklicu stopnje tajnosti na gradivu, ki ga je minister 13. novembra lani nenapovedanega in neusklajenega poizkusil uvrstiti v vladno proceduro, je minister javnosti kot dokazilo svojega zakonitega in odgovornega postopanja pri odrejanju naloge OVS predstavljal dokument z naslovom Informacija o zagotavljanju kakovosti storitev Telekoma Slovenije za delovanje obrambnega sistema in sistema varstva pred naravnimi in drugimi nesrečami. Opozoriti moram, da je s tem razkril tajni podatke vsebovan v sklepu Vlade, kjer je Telekom na seznamu družb državne kritične infrastrukture. Vendar so ministrove argumente o zakonitem in odgovornem postopanju kmalu zatem demantirali mediji z opozorilom, da je naveden dokument datiran z dnevom pred ministrovo domnevno odreditvijo naloge OVS. S tem je v javnosti nastal sum, da je prišlo s strani ministra za poizkus zavajanja javnosti in parlamentarne nadzorne komisije. Ponesrečen poizkus pojasnitve postopanja OVS in vsebina dokumenta, ki je nastala v civilnem delu ministrstva, sta tako pri meni kot tudi v javnosti še povečala dvom in omogočila porajanje dodatnih sumov v opravičenost aktiviranja OVS, nadalje, v zakonitost njegovega delovanja pri tej zadevi pa tudi v sam namen izdelave analize s strani OVS, kot ga je s tem dokumentom pojasnjeval minister. Preden nadaljujem z opredelitvijo do novih dokumentov, ki so se nato pojavili, četudi je minister zatrjeval, da ti sploh ne obstajajo, naj glede omenjenega gradiva, ki ga je minister poskušal uvrstiti na vladno sejo in mu je v teh tednih z odločbo preklical stopnjo tajnosti, pojasnim, da je na samem začetku 9. redne seje Vlade dne 13. novembra 2014, to je na točki sprejemanja dnevnega reda, minister najavil, da je ""pripravil gradivo v obliki informacije o zagotavljanju kakovosti storitev Telekoma za področje obrambnega sistema in varstva pred naravnimi nesrečami"". Ker to gradivo ni bilo pripravljeno v skladu s postopki priprave vladnih gradiv, to gradivo tudi ni bilo uvrščeno na dnevni red navedene novembrske seje. Odločno zavračam javno izrečene namige in trditve nekaterih, da sem s tem kot predsednik Vlade preprečeval razpravo o tej temi in ministra oviral pri naporih in skrbi za obrambo države. Ravno nasprotno, ministru Vebru sem tedaj dejal, da bo Vlada tudi to gradivo obravnavala takrat, ko bo ustrezno dopolnjeno in medresorsko usklajeno ter kot tako uvrščeno na dnevni red seje Vlade. Slednje je bilo tudi dokumentirano v zapisu vladne seje. Prav tako moram izpostaviti, da je bila po sosledju dogodkov naloga OVS s strani ministra odrejena neposredno po omenjeni seji Vlade, na kateri pa minister ni niti z besedo omenil svojega namena takšne odreditve niti o tem ni pozneje informiral mene oziroma Vlade. Posebej pomembno je, da takratna ministrova utemeljitev potrebe po obravnavi gradiva ni niti v najmanjši meri nakazovala na obstoječo neposredno grožnjo obrambnim interesom države, Slovenski vojski ali ministrstvu s strani obveščevalnih služb vojaških organizacij ali drugih organov in organizacij. Vse od navedene seje Vlade do danes minister meni ali Vladi v obravnavno nikoli ni predlagal nikakršnega gradiva ali dokumenta v zvezi s tem. Iz tega izhaja tudi, da ugotovitve OVS gotovo niso izkazovale okoliščin dejavnosti obveščevalnih služb, ki bi kazale na ogrožanje obrambnega interesa države, Slovenske vojske ali ministrstva. Zakaj izpostavljam prav to? To bom kasneje podrobneje pojasnil v delu, kjer bom pojasnil tudi pravno neutemeljenost predmetnega delovanja OVS. Pred tem pa naj še povem, da je za namene svojega pojasnjevanja minister nato razkril dodaten dokument, ki pa se je izkazal ne samo za povsem nestrokovno pripravljenega, saj ne nosi niti datuma niti signirne številke, pač pa tudi za izrazito spornega. Dokument nosi dokaj pomenljiv naslov Prodaja podjetja Telekom Slovenije. Zdaj, ko je dokument objavljen, tudi sami veste, da dokument nosi tudi oznako tajnosti in to zaupno, pri čemer pa je treba najprej pojasniti, da se takšna oznaka po Zakonu o tajnih podatkih nikoli ne uporablja na dokumentu, ki je bil sestavljen zgolj iz javnih virov, kot trdi minister. Razumeti je treba, da oznaka tajnosti nakazuje, da je bil dokument predviden za zapis zaupnih podatkov. Dejstvo, da dokument takih podatkov ne vsebuje, kot se je pokazalo po njegovi objavi, tako poraja številna druga vprašanja. Ni niti logičnega pojasnila, zakaj bi pri obveščevalnem ali protiobveščevalnem delu OVS vnaprej omejevali delovanje samo na javno dostopne vire. OVS mora namreč vedno pri izpolnjevanju svojih nalog uporabiti vse razpoložljive vire, če želi ustrezno opravljati svoje naloge, zato tudi ima svoja pooblastila. Prav tako argument, da se ni uporabilo posebnih oblik pridobivanja podatkov in drugih operativnih metod, ne pomeni, da ni bila uporabljena tudi metoda zbiranja podatkov s pomočjo partnerskih služb, zbiranja podatkov na terenu ter uporaba razpoložljivih podatkov iz baz podatkov. Vsaj nestrokovno je, da v vsej znani dokumentaciji ni niti enega zapisa, kjer bi bil omenjen oziroma opredeljen pristop OVS do izvajanja te naloge. Tako ostaja utemeljen sum, da je OVS nalogo opravil tako kot vse ostale, to je z vsemi razpoložljivimi viri. Minister je nalogo analiziranja odredil celotnemu OVS, torej vsem trem njegovim sektorjem. Težava pri tem pa je, da obveščevalni del sploh ne sme delovati na tleh Republike Slovenije saj se v skladu z 32. členom Zakona o obrambi obveščevalne naloge opravljajo izven države. Obveščevalni del OVS torej lahko zbira varnostne, politične in vojaške informacije, ki so pomembne za naš obrambni sistem samo v tujini, nikakor pa obveščevalni del OVS nikoli in na noben način ne sme biti uporabljen za tovrstno nalogo, kot jo je odredil minister. Še pomembneje pa je, da je vsebina tega dokumenta, za katero minister trdi, da pojasnjuje celotno ozadje in legitimnost njegovega postopanja ter dela OVS, ne odraža morebitne dejavnosti tujih obveščevalnih služb, ki bi ogrožale obrambne interese države, Slovensko vojsko ali ministrstvo, kar bi opravičevalo obveščevalno ali protiobveščevalno delo na osnovi 32. člena Zakona o obrambi kot vztrajno pri tej nalogi zakonitost postopanja OVS utemeljujeta tako njen generalni direktor kakor tudi minister Veber. Znano dejstvo je tudi, da je prodaja podjetja civilno pravni postopek med strankami, pri čemer nobena normativna ureditev v Sloveniji ne narekuje zbiranja, dokumentiranja ali analiziranja podatkov v postopki prodaje podjetij z obveščevalnim ali protiobveščevalnim delom OVS. Ocenjujem, da profesionalno delo te službe ne bi smelo dopustiti, da se tako zgovoren naslov, torej Prodaja podjetja Telekom Slovenije, nahaja na dokumentih obveščevalnega in protiobveščevalnega sektorja OVS, razen če je služba dejansko opravljala zakonito delo in je za to imela tudi ustrezne razloge v delovanju tujih vojaških obveščevalnih služb, uperjenih v ogrožanje obrambnega interesa države, Slovenske vojske ali ministrstva. Ponavljam pa, da o obstoju tovrstnih groženj nikoli nisem bil obveščen, prav tako pa pri tako resnih zadevah opisane okoliščine in dejstva puščajo prevelike sume, da bi vse skupaj lahko tolerirali kot zgolj nek spodrsljaj. Zelo nenavadno je, da se tudi po mojem zaprosilu ministra za dodatno utemeljitev pravne podlage, tako minister kot generalni direktor OVS še naprej sklicujeta na določila 32. člena Zakona o obrambi kot pravno podlago za naročeno analizo, ko pa prav ta člen določa obveščevalno in protiobveščevalno delovanje službe. Na tem mestu zato poudarjam, da je zakonska določila treba pravilno brati v celoti, namreč da preverjanje kakovosti tržnih storitev nikakor ne sme biti vsebina obveščevalnega ali protiobveščevalnega dela vojaške tajne službe brez jasne grožnje aktivnega delovanja tujih obveščevalnih služb. Pri tem se minister sklicuje na pravno mnenje, ki sta ga pripravila pravna strokovnjaka dr. Igor Kaučič in dr. Rajko Pirnat, pri čemer sem za to mnenje oba zaprosil sam po odkritju ugotovitev parlamentarne komisije. Poudariti je treba, da omenjena pravnika nista podala dokončnega odgovora o zakonitosti predmetnega delovanja OVS, pač pa sta zgolj izpostavila okvire, v katerih je mogoče oceniti zakonitost delovanja. Na podlagi vpogleda v vso dokumentacijo in druga pojasnila, ki sem jih imel na voljo, omenjena pravnika vsega tega seveda nista imela na voljo, moram tu v Državnem zboru jasno povedati, da okviri, ki jih za utemeljitev zakonitosti delovanja OVS izpostavljata oba pravna strokovnjaka, niso bili izpolnjeni. Namreč, za utemeljeno izvajanje naloge iz tretje alineje prvega odstavka 32. člena Zakona o obrambi, na katerega se sklicuje minister, mora obstajati realno obstoječa dejavnost tujih obveščevalnih organizacij in drugih organizacij, ki dejansko ogrožajo obrambne interese države, Slovensko vojsko ali ministrstvo. V dokumentaciji, ki jo je predložil minister, ali v kakšnih drugih znanih dokumentih ali obvestilih pa ni navedenih dejavnosti takih služb ali organizacij, zoper katerih bi bila obravnavana aktivnost OVS usmerjena. Minister je tako naročil analizo, za katero OVS, torej Obveščevalna vojaška služba, ni pristojna. Zaradi izostanka pisne sledljivosti, torej izostanka evidentiranja postopka, ki ga je bil osebno in objektivno dolžan zagotoviti prav minister, sam minister tako nikoli ne bo mogel ovreči sumov v prekoračitev pooblastil ali sumov v nezakonito delovanje. Glede na potrebo po natančni, jasni in določni pravni podlagi, ki jo potrebuje OVS za izvajanje svojih nalog, mora biti obstoj te pravne podlage v vsakem konkretnem primeru jasno in konkretno izkazan. Ministrova razlaga pravne podlage je preširoka, saj pojasnjuje, da spada v okvir naloge iz tretje alineje prvega odstavka 32. člena Zakona o obrambi tudi analiza posledic prodaje nacionalnega operaterja tujemu kupcu za izvajanje nalog OVS. To pomeni, da takšne analize, če temu tako rečemo, na podlagi te določbe Zakona o obrambi OVS ne sme opravljati oziroma je njena izvedba celo nezakonita. Tudi če je imel minister v mislih analiziranje posledic za nekakšno interno delovanje OVS, bi moral to notranje delovanje presojati po strogih kriterijih, ki naj odstranijo vsak dvom, da morda ne gre za obveščevalno, protiobveščevalno ali varnostno nalogo OVS v smislu 32. člena Zakona o obrambi. Kriteriji za to, ki morajo biti tudi po mnenju obeh prej omenjenih pravnih strokovnjakov izpolnjeni, in to kumulativno, pa niso bili izpolnjeni. Po vpogledu v obstoječo dokumentacijo je namreč dejstvo, da že sama aktivnost ni bila namenjena notranji organizaciji dela OVS, kot bi to bilo dopustno tudi v skladu z mnenjem obeh pravnih strokovnjakov. Poleg tega ni nobenega zanesljivega dokaza, da niso bila v tem primeru uporabljena tudi posebna pooblastila OVS ali uporabljeni tudi tisti podatki, ki niso zgolj javno dostopni, pa bi moralo tudi v skladu z mnenjem obeh pravnikov to biti preverljivo. Nedopustno je torej, da so bili postopki vodeni tako zelo netransparentno in v nasprotju z načelom pravne varnosti, ki terja predvidljivost in zanesljivost postopanja. Dovolite mi še, da ministru na njegovo vprašanje, kaj bom storil sam in kaj bo naredila Vlada za zaščito interesov Slovenije v luči postopka prodaje Telekoma Slovenije, na tem mestu sporočim, da se reševanje in identifikacija potencialnih problemov na področju kibernetske varnosti kakor tudi na področju informacijskih in telekomunikacijskih vsebin v skladu z odločitvijo prejšnjih vlad že izvaja in se v različnih delovnih telesih s tem delom nadaljuje tudi že v tem mandatu. Ker mi bo čas potekel, bom zaključil to svojo temeljno predstavitev in v nadaljevanju predstavil še dodatno argumentacijo. Predvsem pa naj še rečem, da nikakor ne drži, da Vlada ni storila ničesar oziroma da ni opravljala svojega dela. Dejstvo je, da je Vlada zaskrbljena za obrambno sposobnost države in da dela na tem področju v pristojnih telesih po pristojnih ministrstvih vse, kar je potrebno, in da je tudi za to področje, za zakonsko področje telekomunikacij, pristojno predvsem Ministrstvo za izobraževanje, znanost in šport, kot to določa zakon. Tega tudi minister ni v zadostni meri upošteval, kar bom pojasnil kasneje. Naj pa še enkrat povem, da vse to, kar sem povedal, tudi najnovejše ministrovo sporočilo, s katerim me je obvestil ta teden, in sicer, da naj bi skupina strokovnjakov pripravljala analizo v zvezi s storitvijo kaznivega dejanja izpodkopavanja obrambnih ukrepov v skladu s 366. členom Kazenskega zakonika, postavlja v izjemno nenavadno luč. Kot rečeno, nisem opustil nobenega ukrepa, ki bi lahko vplival na poslabšanje obrambno sposobnost države, niti ne nikomur kaj takega svetoval ali naložil. Če zaključim, iz vseh navedenih razlogov ocenjujem, da je minister tako subjektivno kot objektivno odgovoren za nezakonito, nepravilno in netransparentno delovanje Obveščevalno varnostne službe Ministrstva za obrambo. Tudi vi, spoštovani poslanke in poslanci, boste torej z današnjo odločitvijo izkazali svojo odgovornost v tej predmetni zadevi. Prepričan sem, da boste z odločitvijo javnosti sporočili, da v Sloveniji ne dopuščamo netransparentnega in nezakonitega delovanja ter aktiviranja tajnih služb. Hvala lepa."
7,ParlaMint-SI_2005-11-30-SDZ4-Redna-11.u24,OTHER,0.2113037109375,2005-11-30,0.9936203956604004,"Hvala, gospod predsednik. Spoštovane poslanke, poslanci! Na današnji seji bo državni zbor na zahtevo 39 poslancev vladajoče koalicije ustanovil parlamentarno preiskavo. Ob tem želimo v poslanskem klubu LDS poudariti, da ne oporekamo ustavni pravici vladnih poslancev, da ustanovijo preiskovalno komisijo, ki bo preiskovala domnevno sporne prodaje kapitalskih deležev KAD-a in SOD-a iz obdobja prejšnje vlade. Nasprotno, menimo, da je to dobro, da je to v redu, to je vaša pravica, prav je, da jo izkoristite, da jo izkoristite v polni meri, prav je, da ugotovimo to, kar ste danes tukaj govorili, da ugotovimo, ali je prihajalo pri prodajah deležev v preteklosti, delnic, pri kupčijah, do nepravilnosti. Pravzaprav je to tudi vaša naloga, če hočete tudi moralna dolžnost. Ne nazadnje je bil pomemben del vašega političnega programa, nastopov, verjetno tudi uspeha na volitvah pogoje in povezan točno s tem dejstvom, da želite da poslovanje z delnicami, deleži, upravljanje z državo poteka pošteno, poteka transparentno, poteka na takšen način, da v nobene primeru ne bo sporno. Ta vaša zahteva je absolutno primerna in jaz jo zelo podpiram. Podpiram jo tudi zaradi tega, ker je dejstvo, da smo v preteklem obdobju poskušali umikati državo iz podjetij. In posledica tega je, da sta KAD in SOD prodala približno 40% svojih deležev in delnic v različnih podjetjih, tudi bankah in zavarovalnicah in zaradi tega je prišlo do zelo veliko kupčij in v tej vaši prvi zahtevi ste postavili celo številko, ki je šla na 1200 deležev in delnic, kasneje ste ugotovili, da je to vendarle preveč za eno preiskovalno komisijo, zlasti za parlamentarno preiskovalno komisijo in ste to število ustrezno zmanjšali, torej to ni problematično. Torej, ne vem zakaj takšni uvodi danes tukaj uvodoma in zakaj posegate tudi na druga področja. Lahko tudi o teh področjih govorimo in delamo interpelacijo prejšnjih vlad še pet let morda, morda do konca tega mandata, da se ne bi nikoli začeli ukvarjati s to vlado, s to vlado, ki ima sedaj vse instrumente, vsa sredstva in vse vire. V tem kontekstu bi rad zelo jasno povedal, da imate in nadzirate v celoti, kar je prav, vladajoča koalicija, upravni odbor slovenske odškodninske družbe, nadzorni svet KAD-a, predsednik vlade je predsednik skupščine SOD-a, torej vsi podatki so vam na voljo in kot je nekoč rekel ob diskusiji o prodaji orožja sedanji predsednik vlade, vaša dolžnost je, da kazensko ovadite in da zahtevate odgovornost od tistih, ki so karkoli narobe počeli v preteklosti, tako kot je veljalo v preteklosti, velja tudi zdaj. Torej, to me ne moti in se mi zdi dobro. Se mi zdi pa zelo sporno, da v opravičilo tega svojega ravnanja navajate nekatere primere, ki so, vsaj po moji oceni, dobri primeri, danes smo poslušali o primeru Leka. Mi smo o tem že veliko govorili in mene zelo veseli, da boste Lek obravnavali na svoji preiskovalni komisiji, kajti če jo boste tako oblikovali in če boste vztrajali pri tem, da ni nobenega kompromisa pri ustanavljanju vaše preiskovalne komisije, potem boste v tej komisiji delali sami, sami boste preiskovali, sami boste kontrolirali, sami boste gledali podatke, mi pri takšni farsi ne bomo sodelovali, bomo pa z veseljem tudi slovenski javnosti še enkrat, še dvakrat, še trikrat pojasnili, kaj se je zgodilo v primeru Leka, ko je bila realizirana 80% premija. Vedno bom sam pripravljen diskutirati tudi na primer o prodaji 33% deleža Nove ljubljanske banke in o prevzemni premiji, ki je bila v tem primeru realizirana, in sicer na nivoju 150%, tudi o zavarovalnici Triglav, tudi o tem, kako in na kakšen način smo dobili ustavni spor, tudi o tem, kako in na kakšen način smo preprečili oškodovanje državnega kapitala, družbenega kapitala v znesku okrog 150 milijard, to so dobre teme in mi se jih ne bojimo in si želimo o tem diskutirati tudi z vami, tudi zato, ker smo prepričani, da so dobri, tudi o tovarni sladkorja Ormož smo se pripravljeni kadarkoli pogovarjati, čeprav bi bilo dobro, da bi v zvezi s to transakcijo povprašali gospoda Gantarja, ki je član zbora za republiko in je bil na sestanku 12. avgusta pri predsedniku vlade in je bil na sestanku, ko se je dogovarjalo tisto, čemur smo te dni priča, tisto, kar je povezano s prodajo delnic Mercatorja, pa tudi tisto, kar je povezano z menjavo in prodajo delnic ter prevzemom časopisnega podjetja Delo. Vse to je odprto, vse to je možno, vse to lahko naredite. Apeliramo pa na vas, da omogočite opoziciji, da odigra svojo ustavno vlogo, da realizira svoje ustavne pravice. Zato vam želimo povedati, da danes ne odločamo samo o preiskovalni komisiji vladnih poslancev, pač pa tudi o ustavni pravici opozicijskih poslancev, da ustanovijo preiskovalno komisijo v primeru oškodovanja državnega premoženja pri prodaji delnic Mercatorja. S tem, da se danes ne odreja parlamentarna preiskovalna komisija na zahtevo opozicijskih poslancev, se nam kršijo ustavne pravice. Predsednik državnega zbora si je uzurpiral pristojnost, da sam lahko presoja tako procesne kot vsebinske predpostavke zahteve 31 poslancev opozicije, kar ni njegova pristojnost, zato gre za eklatantno kršitev, tako ustave, zakona in poslovnika. V postopku za odreditev parlamentarne preiskave predsednik državnega zbora nima takšnih pristojnosti. Dokler taka pooblastila niso urejena tudi z zakoni, jih nima in jih ne bi smel uresničevati. Ker niti ustava niti zakon o parlamentarni preiskavi ne predvidevata možnosti ustanovitve dveh preiskovalnih komisij, ki se po vsebini samo delno prekrivata oziroma izključujeta, bi moral državni zbor - v to smo trdno prepričani - spoštovati 93. člen ustave Republike Slovenije in v njem zagotovljeno ustavno pravico 30 poslancev. Poleg tega pa smo prepričani, da se po vsebini in predvidenem času obravnava zahteve opozicijskih poslancev bistveno razlikuje od preiskave, ki jo zahtevate poslanci vladajoče koalicije. Poleg tega je zahteva 39 poslancev vladajoče koalicije takšna - in na to vas je opozorila in vas posebej opozarja tudi zakonodajno-pravna služba in opozorila je tudi predsednika državnega zbora -, da praktično ne more biti končana v tem mandatu. Na to zakonodajno-pravna služba posebej opozarja in je posebej opozarjala predsednika državnega zbora. Predsednik državnega zbora, žal, tega ni želel poslušati, ni želel upoštevati, zato ker mu ni ustrezalo. Če pogledamo vaš zahtevek, vidimo, da imate navedenih 83 prodaj, 83 primerov, 83 podjetij. Vsak od teh primerov je verjetno zgodba zase, treba je pogledati, kakšno vrednotenje je bilo v ozadju, kakšen delež je bil prodan, komu je bil prodan, zakaj je bil prodan, skratka, treba je celovito pogledati vsak primer posebej. In preprost izračun pokaže, da če bi za vsak primer vzeli pol leta, in dosedanje izkušnje iz preiskovalnih komisij v državnem zboru kažejo, da je nedvomno treba vzeti vsaj pol leta, bi potrebovali, da bi prišli skozi 83 primerov 41 let, 41 let. Pa tudi, če velja predpostavka, ki ste jo nekateri navajali, da so vam vsi podatki že na voljo, da je vse že več ali manj jasno, bi potrebovali vsaj en mesec na preiskovalni komisiji ali pa boste potrebovali na preiskovalni komisiji, in to bo čas pokazal, vsaj en mesec, da bi obdelali eno podjetje in en primer. In to pomeni, da se boste stalno dobivali in pisali zaključke o vsakem od teh primerov. Če porabite vsaj en mesec za vsakega od teh primerov, potrebujete sedem let, zato da prišli do konca v vseh 83-ih primerih. Torej je jasno, da je opozorilo zakonodajno-pravne službe pravo, da leži, da ima temelje in meni je zelo žal, da ga predsednik državnega zbora ni upošteval in da ga ne upoštevate. Seveda je vprašanje, zakaj ga ne upoštevate in zakaj ga ne želite upoštevati. Torej, žal, opoziciji ne omogočate, da bi ustanovila preiskovalno komisijo in to ni dobro za demokracijo. Drugič, z ustanovitvijo takšne vladne preiskovalne komisije, kot se ustanavlja danes, se dejansko preprečuje razkritje odgovornosti aktualnih nosilcev političnih funkcij, vključno s predsednikom vlade. Če pogledate predlog odredbe, ki ga imate na klopi, vidite, da je Mercator na šestem mestu. Torej vam nič ne pomaga zaklinjanje na to, da boste to prednostno obravnavali, na šestem mestu je Mercator. In tisto, kar je temeljni problem pri vladni preiskovalni komisiji je to, da bodo tisti, ki bi morali biti nadzirani, nadzirali in nadzirali bodo sami sebe. Tisti, ki ustanavljajo preiskovalno komisijo, in to smo bili danes priča, kar nekaj od vas vas je to trdilo, že v obrazložitvi zatrjujejo in zatrjujete še naprej, da je v primeru prodaje deležev Mercatorja vse v redu. Danes smo tukaj poslušali, da je vse v redu. Če je vse v redu, zakaj potem delate preiskavo? Pustite opoziciji, da izvede preiskavo, da ugotovi dejstva, pustite opoziciji, da najame morda kakšnega strokovnjaka, da pogleda, da izvede cenitev, da bo neodvisni strokovnjak. Pustite opoziciji, da pogleda, kaj se dejansko dogaja, pustite opoziciji, če ne verjamete svojemu bodočemu ministru za razvoj, človeku, ki vodi vaše reforme, ki vam je povedal, da je to neracionalna transakcija, da je škodljiva za to državo. Pustite opoziciji, da najde še druge strokovnjake. Če dr. Damjan ni dovolj, morda vam dr. Mrkaić ne ustreza več in mu zato ne verjamete več. Morda pa boste verjeli, morda pa boste verjeli dr. Simonitiju, ki vam je isto in enako povedal v primeru Mercator. Torej, ko se vse to posluša, ko se vse to gleda je vtis, da s to preiskovalno komisijo želite predvsem preprečiti, da bi ugotovili odgovornost aktualnih nosilcev političnih funkcij, zelo jasen in zelo transparenten, in jaz upam, da to slovenska javnost vidi in da bo to tudi slovenska javnost razumela. Naj navedem nekaj dejstev, ki govorijo v prid temu, da bi morali primer Mercatorja obravnavati prednostno, najprej, posebej in da bi morali priti stvari do dna. Prvič. Delnice Mercatorja so bile prodane v času sedanje vladajoče koalicije. O tem ni nobenega dvoma in temu tudi vi, mislim da ne oporekate. Drugič. Prodane so bile neposredno po sestanku ključnih akterjev pri predsedniku vlade 12. avgusta. Tudi v to ni nobenega dvoma. Delnice Mercatorja so bile prodane v paketu, v paketu so bile prodane in to direktno, brez razpisa, brez zbiranja ponudb, brez premije. Zelo zanimivo bo opazovati, koliko transakcij v preteklosti je bilo storjenih tako direktno, brez razpisa, brez zbiranja ponudb, brez prevzemne premije. In kontrolni paketi, ne kot portfeljska naložba ali prodaja. To bo zelo zanimivo in seveda je prav, da tisti, ki so, če so tovrstne transakcije delali in počeli, odgovarjajo. Vključno z nami vsemi, ki smo tukaj. In to priliko, to priložnost in možnost vam vaša preiskovalna komisija daje in lahko to ugotovite in tukaj seveda tudi dosežete odgovornost. Torej prodane so bile delnice Mercatorja tistim, ki so bili pred kupčijo na sestanku pri predsedniku vlade 12. avgusta. Torej prodane so bile neposredno po sestanku in prodane so bile tistim, ki so bili na kupčiji. In kdo je prodajal delnice? Tisti, ki so bili na sestanku pri predsedniku vlade. Delnice Mercatorja je menjal tudi še en udeleženec na sestanku 12. avgusta pri predsedniku vlade, to je direktor KD, gospod Gantar. Tudi on je na koncu prodal te delnice. Seveda jih je prodal oziroma zamenjal za delnice časopisnega podjetja Delo. Ta operacija je bila narejena na koncu. Torej delnice Mercatorja so bile prodane brez prevzemne premije, pod ceno, po moji oceni brez primerjave in po oceni nekaterih, ocene so različne ob oškodovanju za 29 milijard slovenskih tolarjev. In naloga preiskovalne komisije po mojem bi morala biti, da na osnovi ekspertnih mnenj, znanj, tudi revizij ugotovi, koliko je bilo dejansko oškodovanje. Za to je preiskovalna komisija, da najprej ugotovi, potem pa seveda zahteva tudi politično odgovornost od nosilcev političnih funkcij, tistih, ki so bili vpleteni v to kupčijo, ki je škodljiva in nedvomno bo to pokazal čas. In kaj ob vseh teh dejstvih poslušamo. KAD in SOD, predstavniki KAD-a in SOD-a, državna sekretarka, trdita pred celotno slovensko javnostjo, da sta deleže prodajala zaradi manjših pričakovanih donosov. Trdita nam, da je Mercator neperspektivno podjetje in se mu bo znižal donos, znižal dobiček in da zato so se odločili za prodajo. Zelo nenavadno. Ob tem ko trdijo, da so prodali deleže zaradi tega, hkrati napovedujejo, da bodo dokapitalizirali Mercator. Najprej prodajajo zato, ker je to neperspektivno podjetje, ker so delnice slabe, potem pa pravijo, saj jih bomo kupili, dokapitalizirali bomo Mercator. V čem je smisel? Morda mi boste vi razložili. Jaz ne vem. Mislim, da mora to preiskovalna komisija ugotoviti. Pravijo, da je Mercator neperspektivno podjetje, hkrati pa dobivamo na mizo podatke in vsak si jih lahko pogleda, da se mu je v letošnjem letu poveča prihodek za 26,5%. Za 26,5% se mu je povečal delež in dobiček se mu je povečal za 47% in hkrati prodajal delnice brez prevzemne premije, zanimivo. In pravijo, da je neperspektivno podjetje! Neperspektivno je podjetje, ki se mu je povečal dobiček za 47%. Povejte mi še eno takšno podjetje v Sloveniji, kjer ima država tolikšen delež, pa bi ga na takšen način in tako prodali. Težko ga boste našli, še težje boste našli prodajo brez prevzemne premije in po takšni ceni in na popolnoma netržen način in netransparentno. Kupci delnic in predstavniki vlade so javno izpostavljali, da gre v tem primeru samo za portfeljske naložbe. Lahko si preberete izjave za javnost, na STA-ju so bile objavljene. Poskušali so prepričati slovensko javnost na tiskovnih konferencah, z izjavami za javnost, da je šlo samo za naložbe, kjer nekam naložiš, zato da imaš delnice, da ti vrednost delnic narašča, da ne gre za prevzem Mercatorja in zato seveda ni razloga za prevzemno premijo in zato ni razloga, da trdimo, da je prišlo do tolikšnega oškodovanja državnega kapitala. Torej, kaj pa je resnica? Kaj pa je dejstvo, ki ga lahko ugotavljamo danes? Prvič, Mercator sta kupovali povezani osebi, povezani osebi v smislu lastniških deležev v enem in drugem podjetju in seveda tudi personalno povezani, ker so ljudje iz Laškega hkrati v nadzornem svetu Istrabenza in so povezani. O tem ni nobenega dvoma. To ni samo po sebi tudi nič slabega, jaz ne trdim, da je to kaj slabega. Tisto kar jaz trdim je, da je šlo za povezani osebi, ki sta povezano kupovali deleže, ki so se prodajali kot manjšinski in so se zato prodajali po nižji ceni. To trdim. In to se da danes dokazati in potrditi. Nobenega dvoma več ni, da sta ti dve družbi prevzeli Mercator v celoti. V skladu s tem, kar smo mi trdili, sta povsem logično prevzeli tudi nadzorni svet in zamenjali tudi direktorja. In to govorim samo zato, ker je to seveda samo dokaz za to, da sta prevzeli podjetje. In če sta že prevzeli podjetje, kar je možno, potem bi morali plačati prevzemno premijo. Potem ni razloga, da ne bi plačale tega prevzema po višji ceni. Potem ni razloga za to, da ne bi SOD in KAD, tako kot ste tukaj predstavniki SDS-a trdili in zagovarjali, prejela bistveno večje kupnine, da bi iz tega naslova bil javni dolg bistveno nižji, da bi iz tega naslova bistveno lažje financirali ZPIZ, pokojninsko blagajno in vse tiste zahtevke, ki gredo iz denacionalizacije. Zadnjič smo tukaj posebej ugotavljali, kako je s financiranjem obveznic iz naslova denacionalizacije in ugotovili, da ni nobenega dvoma, da bo razliko do tistega premoženja, ki ga imata SOD in KAD, morala plačati država, da bodo morali plačati slovenski davkoplačevalci. O tem smo se vsi strinjali in to nedvomno drži. In zakaj gre pri preiskovalni komisiji? Gre za to, da ugotovimo ali je res teh 29 milijard prišlo oškodovanja. Ali bodo res to slovenski davkoplačevalci morali plačati? Saj morda to ne drži. Morda bodo tuji eksperti, domači eksperti za razliko od teh, ki sem jih prej naštel ugotovili, da je posel v redu. Ampak, pustite opoziciji, da ima preiskovalno komisijo, pustite opoziciji, da vodi preiskavo v primeru Mercatorja. Nimate nobene potrebe, če ste prepričani, da je bilo vse v redu, da posebej ščitite vlado, predsednika vlade, če ste prepričani, da je bilo vse transparentno, če ne verjamete dr. Damjanu in še komu drugemu, ki so v zvezi s to transakcijo posebej oglasili in povedali slovenski javnosti tisto, kar je potrebno. Torej, nobenega dvoma ni več, da je šlo v tem primeru za prevzem in da je v tem primeru šlo za kršenje kar nekaterih zakonov. Bil je kršen zakon o prevzemu, bil je kršen zakon o trgu vrednostnih papirjev, hkrati kot smo slišali so bile vložene tudi kazenske ovadbe. Vse to se je v tem primeru do sedaj že pokazalo, torej več kot dovolj razlogov za to, ob tem, da se ni prevzemna premija plačala, da se naredi in se prednostno obravnava primer Mercatorja in da preiskovalna komisija opravi svojo nalogo, ki gre. In to, kar se dogaja zadnje dni, čemur smo zadnje dni priča, seveda kaže, da celotna operacija še ni popolnoma končana. Operacija, ki se je začela 12. avgusta na sestanku pri predsedniku vlade. Nekaj dni nazaj smo bili priča prodaji oziroma zamenjav delnic Dela. Gospod Gantar in KD je sklenil kupčijo s Pivovarno Laško. Prevzel je Delo. Torej zgodil se je drugi prevzem. Je pa razlika med enim in drugim prevzemom, veste. Če boste pogledali in povprašali koga, da vam izračuna, boste ugotovili, da pri prevzemu Mercatorja, kjer so ceno plačevali davkoplačevalci, ni bilo prevzemne premije, je bila cena nižja, pri prevzemu Dela je bila pa plačana prevzemna premija, poštena in dobra. Izračunajte si razliko pri ceni Mercatorja plus to razliko, ki izhaja iz enake prodaje oziroma cene delnic Dela in Mercatorja in bo zgodba in slika transparentna in jasna. Torej realiziranje, zadnji cilj pri tem poslu, verjetno bo še kakšen sledil, to je prevzem Dela na račun slovenskih davkoplačevalce, na račun zmanjšanja vrednosti premoženja KAD in SOD. Spoštovani poslanci! Na koncu naj še enkrat poudarim, da ne oporekamo preiskavam za nazaj, storite to, to je vaša dolžnost in to tudi pričakujemo od vas in nas ne preseneča. Storite to na osnovi argumentov, dokazov, dokumentov, dejstev, obvladate SOD in KAD, upravne odbore, nadzorni svet, ste vladajoča koalicija, imate vse inštrumente v rokah, in pričakujem, da boste to naredili temeljito, načrtno in do konca. Seveda pa vas prosim in apeliram na vas, da omogočite opoziciji, da odigra svojo ustavno vlogo. Rad bi vam povedal, da odločno oporekamo zlorabi inštrumenta preiskovalne komisije za preprečitev parlamentarne preiskave in zaščito tistih, ki so odgovorni za škodljivo pogodbo Mercator. Naj bodo zakoni za vse enaki! Naj bodo principi za vse enaki! Preiskujte nas, vse tiste, ki smo bili kakorkoli v preteklosti vpleteni v karkoli, če menite, da smo bili - ni nobenega problema. Ampak prosim vas, v imenu demokracije, v imenu razvoja Slovenije, dopustite, da se to dogaja tudi tem, ki so sedaj vladajoči. Da tudi za njih veljajo zakoni in ustava, samo na to apeliramo, na nič drugega, in nič drugega ne želimo doseči. Pozivamo vas, da omogočite najširši slovenski javnosti, da se seznani z vsemi dejstvi glede škodljive prodaje delnic Mercatorja. Hkrati vas pozivam in apeliram na vas, da ne znižujete demokratičnih standardov v Sloveniji. Danes smo vam, poslanski klub LDS in Socialni demokrati, poslali pismo, naš pogled na to, kako si predstavljamo izhod iz te zagate, kako si predstavljamo način in pot, da bi dosegli to, o čemer sem danes govoril, da bi dosegli enakost pred zakonom za vse, ki so kadarkoli ali pa opravljajo javne politične funkcije v Sloveniji. Ocenjujem, da je to dobra pot. Predlagam, da si to dobro pogledate, da proučite in če ste za to, da gremo po tej poti, potem vas pozivam, da gremo skupaj in dosežemo ta dogovor. Hvala."
7,ParlaMint-SI_2009-07-16-SDZ5-Izredna-11.u210,OTHER,-1.0,2009-07-16,0.2865959405899048,"No, saj tukaj se ne pojavlja drugo vprašanje kot to, ali zaradi navedb gospoda Jerovška ne bi bilo treba zapreti te seje za javnost, kajti s takšnimi kvalifikacijami, kot je tukaj opisoval, kaj naj bi se dogajalo, je pa res mogoče prišlo komu na um, da se dogaja kaj nesprejemljivega, kaj zarotniškega, kaj, kar naj bi bilo škodljivo. Ne, gospod Jerovšek, nič takšnega se ni dogajalo ne prej ne zdaj, ste pa zadnji, ki bi lahko se postavljal v bran tej državi ali tem obrambnem ministrstvu, ali tej vojski, res zadnji. Kajti, dokler ne boste, ker vidim vašo ogorčenost samo v tem, da zagovarjate nekatere, ki so zraven že 20 let pri nekaterih poslih na tem področju. Pridite s podatki, povejte, zakaj to počnete."
7,ParlaMint-SI_2016-10-25-SDZ7-Redna-23.u80,OTHER,-1.0,2016-10-25,1.0,"Spoštovani predsednik, državni sekretar, kolegice in kolegi! O priporočilih Vladi v zvezi s, kot trdijo v SDS, nezakonitim posedovanjem ogromnih zalog – kakšnih 7 tisoč kosov ubojnih sredstev za tiho in množično likvidacijo v posesti nekdanjih pripadnikov Službe državne varnosti – je težko, če že ne nemogoče resno razpravljati. Težko se je namreč znebiti vtisa, da gre za še eno epizodo nadaljevanke ""Bilo kuda, Udba svuda"", v režiji stranke SDS. Že to, da ta priporočila temeljijo na trditvi, da je morilsko tragedijo v Izoli z orožjem SDV zagrešil njen bivši sodelavec, kaže na zlorabo te tragedije v politične namene. Prav nobenega indica namreč ni, da bi bil Darko Gregorič sodelavec Udbe, pa tudi njegovo morilsko orožje je mogoče kupiti na črnem trgu. Drži le to, da je bil omenjeni pripadnik rezervne sestave Ministrstva za notranje zadeve. Enako ni verodostojnih dokazov, da po Sloveniji mrgoli tajnih bunkerjev, polnih orožja, kemičnih strupov, razstreliva in drugih ubojnih sredstev, ki naj bi jih imeli bivši pripadniki SDV. Iz rokava potegnjene trditve nekoga, ki je bil v preteklosti agent Kontraobveščevalne službe Jugoslovanske armade – KOS, pač ne morejo biti verodostojni dokazi. Milo rečeno, čudna je tudi trditev, da ta sredstva za množično in tajno likvidacijo ne ob osamosvojitvi ne kasneje niso bila predana novi, na demokratičnih volitvah vzpostavljeni oblasti. O prevzemu Službe državne varnosti v roke Demosove vlade res ni veliko znanega, nesporno pa je nova oblast to službo prevzela, jo preimenovala v Varnostno-informativno službo – VIS in na njeno čelo postavila enega takrat vodilnih v SDS, Miha Brejca. Ob tem je potekalo tudi čiščenje te službe. Po kakšnih merilih, vesta samo Janez Janša in takratni notranji minister Igor Bavčar. Ve se le, da so od približno 800 pripadnikov SDV 300 administrativno upokojili. Minister Bavčar je poleti 1991 izdal sklep, s katerim je pripadnikom VIS odvzel policijska pooblastila in osebno orožje. Koliko je bil ta sklep res izvršen, ni znano, zato je precej mimo priporočilo SDS, naj Vlada takoj najde in sankcionira osebe, ki so odgovorne za obstoj 7 tisoč kosov orožja pod nadzorom bivših pripadnikov Udbe. Če že, potem sta za to odgovorna takratni minister Bavčar, šef VIS Brejc in morda posredno še predsednik vlade Lojze Peterle. In nenazadnje o tem, kako vsiljena – da ne bom uporabil izraza, ki ste ga prejšnji teden vi nekajkrat uporabili –, torej butasta je ta razprava o nečem, ki je okroglo, znotraj pa nič ni, kaže tudi razprava na pristojnem odboru. Če odštejemo poslanskega kolega Möderndorferja, so na tej seji govorili le trije poslanci SDS in pri tem niso ravno izbirali besed. Tako smo na seji odbora med drugim na račun policije slišali tudi tole: ""Gospod iz notranjega ministrstva, ali ste ornk usekani ali se norca delate iz ljudi"". Na tak nivo razprave smo v tem Državnem zboru sicer na žalost že navajeni. V zvezi s priporočili SDS velja torej povedati le to, da bi bilo edino pravilno in državotvorno, če bi SDS na podlagi svojih oziroma Leljakovih trditev vložila prijave na policijo. To da namesto tega, kar bi bila dolžna storiti, zgodbo v kateri se kot dejstva prikazujejo zgolj ugibanja in domneve, zvleče v Državni zbor, je zgolj še en poskus, kako diskreditirati obveščevalne službe naše države, katerih ugled spričo stalnih afer je že tako in tako močno načet. Na koncu pa zgolj en nasvet. Raziskovanje raje prepustite nepristranskim zgodovinarjem ter ne blatite imen o kvazi sodelavcih Udbe 25 let po tem, ko je bila ukinjena. Roko na srce, moje, prepričan sem, tudi vaše otroke in vnuke zanima predvsem, kaj se bo zgodilo danes, jutri in v prihodnje. [[oglašanje iz dvorane]]"
7,ParlaMint-SI_2004-05-17-SDZ3-Redna-36.u265,OTHER,-1.0,2004-05-17,0.14082370698451996,"Ne, gospod minister, dikcija je čisto v redu, veste, ampak odločbe, ki jih izdaja ministrstvo, niso prave, ker ne upoštevajo dikcije. Ni treba nič kumulativno zbirati dokaze, ali je on aktivno sodeloval v partizanih ali ne. Konkretno imam eno odločbo, kjer je sodeloval s partizani in je izdana negativna odločba, ker ni aktivno sodeloval. To nikjer v zakonu ne piše in takšne dikcije so nesprejemljive. Bistveno je to, da je okupator povzročil nasilje, torej, da je preselil nasilno te osebe zaradi povračilnih ukrepov ali katerihkoli ukrepov, te prebivalce. In to zadostuje. Menim, da je takšno tolmačenje zakona neprimerno. To ni samo ena odločba, ampak si kar sledijo te odločbe, ko je na prvi stopnji uporabljen ta vir, potem pa ne več. Seveda, potem jih pa napotujete na upravni spor, da si zagotavljajo te pravice. Menim, da glede na starost teh udeležencev, na trpljenje, ki so ga utrpeli med vojno, ni pravilno in ni pravo in pomeni pravzaprav samo prelaganje obveznosti na poznejše obdobje. Kajti, povsem jasna dikcija je in ne razumem razlogov, zakaj vaši uslužbenci to počno."
8,ParlaMint-SI_2014-01-30-SDZ6-Redna-21.u10,SDS,0.490234375,2014-01-30,0.9947893619537354,"Spoštovani predsednik, državni sekretar, spoštovani minister, spoštovane kolegice in kolegi! Ministrstvo za notranje zadeve je Državnemu zboru Republike Slovenije predložilo v obravnavo Predlog zakona o dopolnitvah Zakona o organiziranosti in delu v policiji. V svoji obrazložitvi na matičnem delovnem telesu je državni sekretar povedal, da so predlagani zakon vložili na podlagi sklenjenega dogovora med Vlado Republike Slovenije in Sindikatom policistov Slovenije in da s tem zakonom urejamo delovnopravna razmerja za nemoteno opravljanje operativnih nalog v posebnih delovnih razmerah s posebnim poudarkom in s skrbjo za zaposlene. Delo preko polnega delovnega časa, opravljeno na podlagi 73. člena Zakona o organiziranosti in delu policiji, se odreja tudi preko omejitev, določenih z Zakonom o delovnih razmerjih. Torej gre za obremenitve, ki v veljavni zakonodaji niso ustrezno ovrednotene, zato se s predlaganim zakonom zagotavljajo dodatna finančna sredstva za povečanje vrednosti izplačane ure za čas dela pod posebnimi obremenitvami. Na drugi strani pa predlog zakona z namenom zmanjševanja proračunskih stroškov sicer začasno, do 31. 12. 2015, ukinja nadomestilo pomožnim policistom za čas pripravljenosti. V svoji obrazložitvi je državni sekretar dejal, da že več let niso poklicali in tudi ne usposabljali pomožnih policistov, da pa se nadomestilo za pripravljenost kljub temu izplačuje. Pri tem se postavlja vprašanje, ali so pomožni policisti ustrezno usposobljeni, da bi v ključnih trenutkih lahko korektno in strokovno opravljali svoje naloge, pri čemer je seveda treba poudariti tudi, ali je ustrezno poskrbljeno predvsem za njihovo varnost in varnost drugih. Že na matičnem delovnem odboru smo poslanke in poslanci Slovenske demokratske stranke v razpravi poudarili, da podpiramo predlagane zakonske rešitve in da bomo podprli tudi amandma, ki ga je vložila koalicija za sejo Državnega zbora. Smo pa ob razpravi opozorili tudi na to, da se s predlaganim zakonom vprašanje dodatka za nevarnost in posebne obremenitve ter nadomestila za pripravljenost rešuje parcialno in ne sistemsko za vse primerljive poklice. Pri tem je potrebno izpostaviti zlasti poklicne pripadnice in pripadnike Slovenske vojske, ki so se zaradi nespoštovanja delovnopravne zakonodaje in neenake obravnave znašli v hudih socialnih stiskah. Poleg njih pa ne smemo pozabiti tudi na poklicne gasilce in reševalce v sistemu zaščite in reševanje oziroma druge uniformirane poklice. Gre za specifična delovna mesta in naloge, ki jih za razliko od ostalih javnih uslužbencev opravljajo. Menimo, da ni dobro, da minister, ki poleg področja notranjih zadev pokriva tudi področje javne uprave in lokalne samouprave, predlaga parcialne rešitve, namesto da bi se področja lotili sistemsko in na enak in primerljiv način uredili področje za vse primerljive poklice. Ob tem ne gre pozabiti, da je reprezentativni sindikat Ministrstva za obrambo zaradi neenake obravnave Vladi Republike Slovenije podal zahtevo za umik ministra Viranta z mesta vodje vladne pogajalske skupine za javni sektor. V Poslanski skupini Slovenske demokratske stranke bomo predlagane zakonske rešitve sicer podprli, obenem pa pričakujemo, da bo Ministrstvo za notranje zadeve v čim krajšem času predlagalo sistemske rešitve tudi za ostale primerljive poklice. Podporo, kot sem že dejala, napovedujemo tudi amandmaje poslanskih skupin koalicije k 74. členu zakona, ki ureja področje dodatnega plačila v času posebnih obremenitev policistom specialne enote in drugim policistom, ki neposredno skupaj s specialno enoto opravljajo posebno nevarne naloge z najvišjo stopnjo ogroženosti življenja, za čas neposrednega izvajanja nalog v nevarnih pogojih in s posebnimi obremenitvami, saj menimo, da gre za posebno odgovorna in zahtevna usposabljanja in da je prav, da se za te skupine policistov to področje uredi na enak način, kot to velja za policiste posebne policijske enote. Hvala."
8,ParlaMint-SI_2003-07-10-SDZ3-Redna-28.u69,SDS,0.39306640625,2003-07-10,0.9932441115379333,"Hvala za besedo, gospa podpredsednica. Spoštovani predstavniki vlade! Kolegice in kolegi! Bistvo te spremembe dopolnitve zakona o policiji je kar v tem členu, to se pravi to sta 2.a, predvsem pa b, c in pa č člen. Če sledimo intenciji predlagatelja, vsaj tako kot je bilo zapisano pri teh členih in pa seveda tega zakona, je namen teh omenjenih sprememb po našem in po mojem mnenju tudi, ki je nekako tudi skladno z mnenjem poslanske skupine, vsaj tako je bilo predstavljeno v štirih točkah, in sicer gre za pravno podlago za učinkovito in kakovostno razmerje ministrstva do policije. Tu gre predvsem za nadzor policije. Vsi se strinjamo, da je učinkovit nadzor potreben in nujen, da sploh ne izgubljamo besede koristen. Za reševanje pritožb, za možnost prepovedi približevanja določeni osebi, to je minister že omenil, gre predvsem za nasilje v družini, in pa določena pooblastila ministru. Bistvo vsega je, kot sem že na začetku dejal, ravno v teh členih, o amandmaju h katerim tudi govorim. Razen prve točke pa so te spremembe nekako strokovno in tehnične narave. 1. točka pa je nekako kot pravna podlaga za učinkovito in kakovostno razmerje ministrstva do policije, ""pa je potrebno obravnavati tudi"". To se mi zdi potrebno poudariti tudi, ker ni izključno iz širšega vidika in izven konteksta stroke, se pravi tudi v političnem smislu, v političnem pogledu, političnem kontekstu in politični osnovi. Kot eden od vzrokov za spremembe so navedene pritožbe zaradi grobega ravnanja policistov in bolj učinkovitega reševanja pritožb. Ta del je seveda po našem mnenju sprejemljiv. Tudi po mojem mnenju je sprejemljiv, je dober, je dobro pripravljen in tudi razprava, ki je bila, je šla v pravi smeri. Vendar pa je žal predlagatelj izkoristil tudi priložnost, da pri stranskih vratih poleg nujnega spreminjanja spreminja tudi tisto, kar želi politika, da bi v bistvu se nadzirala in se vmešavala v delo policije, ki pa je strokovni organ v sestavi ministrstva. In to je ravno zbrano v tem amandmaju, v členu 5.c in pa č. Ta dodatek je pa po mojem mnenju nesprejemljiv in daje pravni okvir za možno politizacijo policije. Pravim, daje pravni okvir za možno politizacijo policije. Legaliteta za takšno početje je direktno v 2. b členu, ki pravi: ""Nadzor nad izvajanjem nalog policije opravljajo uslužbenci ministrstva, ki imajo policijska pooblastila v okviru izvajanja nadzora in so v svojih pravicah in dolžnostih izenačeni s policisti."" Na prvi pogled je to kar v redu zadeva, vendar stvari, kot kaže praksa, in to je potrebno upoštevati, je potrebno brati tudi med vrsticami, tisto kar direktno ni zapisano, ampak se da iz tega potem seveda tudi raztolmačiti. To se seveda nadaljuje tudi v c členu, ki ga seveda ne bom celega bral, ker ga večinoma poznamo, ampak nekaj pa je takšnih stvari, ki samo potrjujejo tisto, kar želim tudi povedati, zaradi česar seveda smo tudi predlagali ta amandma za črtanje teh členov. Uslužbenci ministrstva, ki opravljajo nadzor nad policijo, imajo poleg policijskih pooblastil po veljavni zakonodaji za nemoteno in učinkovito opravo posameznega nadzora tudi naslednja pooblastila: zahtevati podatke iz evidenc, zahtevati vpogled v dokumente itn., opraviti razgovor z delavci policije, vstopiti v vsak prostor, ki ga policija uporablja pri svojem delu, prisostvovati izvajanju določenih nalog, od policije in delavcev zahtevati posredovanje dokumentov itn. Verjetno pa je še najbolj problematična ta zadnja zadeva, za izvajanje določenih nalog posameznega nadzora nad delom policije lahko minister zadolži tudi posamezne policiste, ki so [[...]] [[Nerazumljivo.]] [[...]]ali druge uslužbence ministrstva. Mogoče na prvi pogled je to vse v redu, ampak tukaj so nedorečenosti, ki jih potem lahko v pravnih razlagah razlagamo tako ali pa drugače. Vemo, da pravna stroka je zelo raztegljiv pojem ali pa tekst pravna stroka lahko naredi zelo raztegljiv. Od ene skrajnosti do druge. To je pač praksa. Verjetno ni to samo pri nas, ampak je drugje tudi. Ampak sedaj smo v bistvu v Sloveniji, ko imamo še kakšne druge naloge, kot jo imajo recimo v državah z dolgoletno demokracijo, tako da je potrebno to tudi upoštevati. Ta sprememba daje seveda ministru ali ta dikcija daje ministru za notranje zadeve, pa moram tukaj poudariti, da ne mislim sedanjega ministra, ne mislim imena in priimka, ampak samo funkcijo, ker minister je lahko kdorkoli, ker ni nujno, da bomo v naslednjem mandatu spreminjali ta zakon. Tako, da to se mi zdi potrebno poudariti, da to ne gre na ime, ampak na funkcijo. Daje seveda velika pooblastila v razmerju do policije. To je seveda opredeljeno tudi v 2.a členu, kjer je zapisano, da minister lahko naloži policiji, da v mejah svoje pristojnosti opravi določene naloge ter sprejme določene ukrepe in minister o tem poroča. To je zopet na prvi pogled čisto nedolžna zadeva, vendar če stvar beremo med vrsticami, potem lahko nastane marsikaj. Kot sem že omenil prej, to pravna praksa dopušča, ker tam stvar ni eksaktna, ker dvakrat dva ni štiri, ampak je lahko tudi kaj drugega. Po črnem scenariju, ki pa ga ne smemo zanemariti, pa bi lahko rekli, da ta pooblastila pomenijo tudi lahko veliko vmeševanje v strokovno delo policije. Skušnjava, ki jo daje sprememba, je velika; tu bi rekel, da je poudarek na skušnjavi. Še posebej, ker je načrtovana in se želi poleg potrebnih sprememb podtakniti tudi nekaj, kar bi bilo nesprejemljivo. In sedaj, kaj konkretnega bi pa lahko takšna sprememba v praksi pomenila. Omenil bi sledeče. Minister daje policiji usmeritve in obvezna navodila za delo. Minister lahko naloži policiji, da opravi določene naloge ter sprejme določene ukrepe in ministru o tem poroča. Ob tem nadzor nad izvajanjem nalog policije opravljajo uslužbenci ministrstva, ki imajo policijska pooblastila in so izenačeni s policisti. Ti ljudje lahko od policije zahtevajo podatke, evidenco, imajo vpogled v dokumente, opravljajo razgovore z delavci policije, smejo vstopiti v vsak prostor, ki ga uporablja policija, smejo prisostvovati izvajanju nalog policije za izvajanje določenih nalog, ki pa niso določene, ampak piše samo določene naloge, pa lahko minister zadolži ljudi, posamezne policiste ali druge uslužbence ministrstva. To se pravi, to je tako raztegljiv pojem. To pa pomeni, da bi policija, ki bi bila lahko, pravim, bi bila lahko prestreljena z ljudmi iz ministrstva, ki se bodo sprehajali po policiji in zbirali podatke, dokumente, fotokopirali dokumente, usmerjali delo. Ko pa bo prišlo do pritožb, pa bo isto ministrstvo, ki je usmerjalo delo, tako piše v zakonu, v predlogu, organizator reševanja pritožb dela policije. Torej tistega, ki so ga sami nadzirali in ga tudi usmerjali in so imeli dostop do vseh dokumentov, vseh prostorov. Trditev predlagatelja, da je taka širitev potrebna zaradi tega, ker sedaj obstaja pristranskost nadzora, še posebej reševanja pritožb, ker policija nadzira sama sebe, še posebej so dvomi v tistih primerih, ko se rešujejo primeri, kjer so v kazniva dejanja vpleteni policisti sami. Na prvi pogled to drži, vendar se postavlja vprašanje, koliko pa je takšnih primerov, ko so bili policisti vpleteni. So verjetno bili, verjetno se je tudi kaj zakrilo. Vendar mene zanima neko drugo vprašanje - koliko je teh primerov, v primerjavi z vsemi primeri, ki jih obravnava policija, ali je to 50% ali je 1% ali je pol procenta. In tu je problem. Kolikor mi je znano, je teh primerov premalo, ampak še vedno preveč, tako da se razumemo, tega ne odobravamo, ampak premalo, da bi vse skupaj postavili na glavo in spolitizirali policijo. V tem je poanta. V celotnih primerih, število primerov, jih je premalo, da bi lahko to naredili. Ne nazadnje pa ne smemo pozabiti, da so ravno na ministrstvu za notranje zadeve nastali konstrukti, ki so blatili policijo in njene pripadnike, jih skušali predstaviti kot vojne zločince, ki morajo v Haag. Vsi verjetno vemo, da gre za afero Vič-Holmec, ki se v tem času - pa verjetno nima nobene zveze s to spremembo - zopet razpihuje in se blati policija, omalovažuje njen prispevek pri osamosvojitvi, se blati osamosvojitev, ne vem, v čigavem interesu, in se blati Slovenija, da ne naštevam, ker to stvar že poznamo, vendar je ravno v istem času. Po mojem mnenju je to nedopustno - enakega mnenja je verjetno tudi večina državljanov Republike Slovenije - in so te stvari obsojanja vredne. Sedaj, ali je to naključje ali ne, temu organu dajemo v dopolnitvi 2. člena neomajna pravna pooblastila za možno - poudarek je zopet na ""možno"" - politično delo v policiji. Na čelu teh kritik dela policije, zaradi katerih so verjetno ti členi tudi nastali, je helsinški monitor, ki v zadnjem času sicer obravnava predvsem družinske zadeve. Vseeno nisem prepričan, da pri tem dela helsinški monitor sam, ki opisuje namišljene primere policijskih nepravilnosti; pri tem mu prav pride še kakšen pripadnik tuje države, ki pljuva po slovenski policiji in kritiziraslovensko policijo, ker ni dopustila vstopa protiglobalističnim razbijačem v Slovenijo. To je ena od velikih obtožb slovenske policije; rekel bi, da je ravno obratno, da je to tisto, kar ji gre v prid. In z njenim delom smo po tej plati, v tem kontekstu lahko zadovoljni, drugače ne trdim, da to velja generalno. In to bi naj bil tudi eden - poudarjam, eden - od vzrokov za nujno spremembo zakona in zaradi tega so prišli ti členi, 2.a, b, c in č, tudi v ta zakon. To so pač metode, s katerimi se da pod dobriminameni tudi izsiliti spremembo, tako da dobiš tisto, kar želiš. Predlog, ki je pred nami in v katerem ostajajo členi 2.b, c in č, je nesprejemljiv. V skupnem kontekstu je tudi člen 2.a nesprejemljiv, vendar sam 2.a člen ne bi bil nič slabega, je tudi dober, toda v kontekstu s temi tremi pa pride lahko do možnosti politizacije, o kateri sem govoril in kar je po mojem mnenju in po mnenju poslanske skupine nesprejemljivo. Škodljiv je za državo in državljane in je v tem pogledu velik korak nazaj, ne glede nadobre rešitve, ki pa so v tem predlogu in ki sem jih na začetku tudi omenil. Dejstvo pa je, da so tiste dobre stvari pravi drobiž v primerjavi s škodo, ki bi bila lahko povzročena, če bodo ti členi, b, c in č, ostali v zakonu in jih ne bomo črtali. Verjetno smo vsi za dober in strokoven nadzor nad policijo - vendar mora biti to strokoven nadzor -, nismo pa za političen nadzor nad policijo. Enkrat sem že dejal, da dejstvo je, da je policija strokovni organ v sestavi ministrstva. Pooblastila, ki pa jih dobiva minister, so velika, minister pa je v vsakem primeru iz politične opcije; tako ni samo pri nas, tako je povsod, to tako je. Vendar je zato pri tej stvari treba biti previden. In v tem kontekstu sem vložil tudi, smo vložili, najprej sam, sedaj pa poslanska skupina, amandma, da se ti sporni členi črtajo in seveda zato naprošam tudi druge. Zakaj to želimo? Mislim, da nima smisla več izgubljati besed. Kdor je želel razumeti, je lahko to razumel. Bi pa želel še enkrat poudariti, ker je velikokrat bil omenjenminister, da to ne leti na ime sedanjega ministra, ampak na funkcijo ministra. Tako, da ne bi kdo dobil občutek, da gre za kakšne osebne zamere ali osebna obračunavanja, ampak gre za funkcijo ministra in pa razmerje ministra do policije. In seveda naprošam tudi druge, da podprejo ta naš amandma. Hvala."
8,ParlaMint-SI_2006-03-03-SDZ4-Redna-14.u40,SDS,0.375,2006-03-03,0.9921579957008362,"Gospod predsedujoči, poslanke in poslanci. Hvala lepa za besedo. Jaz bi rad samo kratko odgovoril na vprašanje gospoda poslanska Germiča. Tudi predlagani amandma s sklicevanjem na en sam pravni red, in to na zakon o policiji, po našem mnenju združuje posebne predpise področja vzdrževanja javnega reda in miru na en sam zakon in s tem omejuje tudi upoštevanja določb drugih veljavnih predpisov na tem področju. Tu naj mogoče naštejem samo pravilnik o policijskih pooblastilih, ki podrobneje določa uporabo plinskega razpršilca za policijo; zakon o obrambi, ki pod pogoji, ki so predpisani za policijo, opredeljuje naloge in pristojnosti vojaške policije pri varovanju vojaških objektov; ali pa, ki so, recimo, v postopku, kot na primer predlog zakona o varstvu javnega reda in miru, ki tudi opredeljuje širše pristojnosti za vzdrževanje javnega reda in miru. Sprejetje tega amandmaja s citirano številko Uradnega lista, v katerem je bil zakon o policiji objavljen, bi pomenilo tudi zahtevo, da se pri kakršnikoli spremembi zakona o policiji spremeni tudi zakon o nadzoru strateškega blaga posebnega pomena za varnost in zdravje. Ta zakon bi bil s sprejetjem tega amandmaja prisiljeni spremeniti tudi vsakokrat, ko bi se katerikoli nov zakon s področja vzdrževanja javnega reda in miru vključeval v določbe, povezane s strateškim blagom. Mislim, da prav zaradi tega amandma za vlado ni sprejemljiv."
8,ParlaMint-SI_2011-03-24-SDZ5-Redna-26.u86,SDS,-0.93798828125,2011-03-24,0.9926220774650574,"Še enkrat lep pozdrav, spoštovane kolegice, spoštovani kolegi, vsi ostali prisotni! V Poslanski skupini Slovenske demokratske stranke podpiramo vse aktivnosti in ukrepe, ki vodijo k učinkovitejšemu delu javne uprave, in to na vseh področjih, seveda tudi na področju policije. Zaradi tega je ta predlog zakona na nek način anahronizem, ker ohranja oziroma poskuša ohraniti obstoječe stanje organiziranosti, za katerega tudi v Poslanski skupini Slovenske demokratske stranke menimo, da ni najbolj optimalno, vendar pa predlog, s katerim je prišla nedavno tega policija oziroma vodstvo Ministrstva za notranje zadeve o ukinitvi treh od 11 policijskih uprav, ne odgovarja na vprašanje večje učinkovitosti in večje operativne usposobljenosti delovanja policije na območju Republike Slovenije. Predlog je slab, nedodelan, je škodljiv in siromaši tako področje javne varnosti kot dostopnosti do ustreznih storitev javne uprave, med katere sodijo tudi storitve varnosti oziroma policije na posameznih območjih, območjih v tej državi. Predstavlja tudi nevaren poskus vedno večje centralizacije, ki se uvaja v tem mandatu, izrazito, postopno, vendar dosledno, kajti istočasno, ko se ukinjajo posamezna področja organiziranosti v posameznih pokrajinah te države, tako na področju javne uprave, državne uprave kot na področju zdravstva – slišimo o ukinitvi posameznih porodnišnic in tako naprej –, se na drugi strani izrazito krepi javna uprava v centrali, v Ljubljani. V tem mandatu je bilo ustanovljenih preko 10 različnih novih javnih agencij, ki imajo vse sedež v Ljubljani in ki vse ne zagotavljajo cilja večje učinkovitosti in večje gospodarnosti pri upravljanju javnih zadev. Tak tipičen je, recimo, Agencija za upravljanje kapitalskih naložb, kjer se je nedavno tega pokazalo, da bi zdaj rabili, po tistem ko je bila ustanovljena, še eno agencijo, da bi usklajevala interese med Kadom, Sodom in to novo agencijo. Skratka, namen tega zakona je predvsem preprečitev slabih rešitev, ki jih namerava v kratkem sprejeti Vlada, ki bodo na eni strani zmanjšale nivo zagotavljanja varnosti v posameznih okoljih v Republiki Sloveniji, na drugi strani pa trdimo, in to argumentirano, podražile delovanje policije v teh okoljih. Ne pocenile, kot se želi prikazati pri tem modelu neustrezne reorganizacije, ki pomeni ukinitev 3 od 11 uprav. Skratka, predlagamo, da se ta nesrečni poskus zaustavi, da se v zakonu določi organiziranost tako, kot jo poznamo danes v 11 policijskih upravah, kar ni nič neobičajnega. Takšne rešitve so v preteklosti v zakonu že bile uveljavljene. Konec koncev imamo model organiziranosti, ki ga določa zakon, utemeljen na področju sodstva, na področju tožilstva in še marsikje. Predlagamo, da se Vlada resno spopade s tem, kar je problem v tej državi, problem premajhne učinkovitosti javnega sektorja v celoti, katerega del je tudi policija. In doseganje večje učinkovitosti tega dela, ko govorimo o policiji, ni mogoče na tak način, kot se predlaga sedaj, pač pa na način, da se tudi tam učinki kažejo skozi posamezne aktivnosti, ki so izvedene. Nam nič ne pomaga statistični pregled, koliko več je kaznivih dejanj bilo odkritih v posameznem obdobju, ampak dejanski izplen na tem področju. V policiji bi morali vedeti za vsakega konkretnega kriminalista, kakšen je njegov dejanski prispevek k preiskanosti, kaj se z zadevami, ki jih ima v obdelavi, katere operativno vodi, tudi na koncu zgodi, koliko odstotkov od tistega, kar je procesirano, se dejansko v učinkovitem smislu tudi zaključi v celotnem sistemu. Samo na tak način je mogoče pridobiti najboljše kadre, jih na ustrezen način stimulirati, po lestvici rangirati višje in dobiti postopno tudi učinkovit sistem, ki bo tudi skozi to profesionalizacijo neodvisen od vsakodnevne politike. Temu, čemur smo priča zdaj v zadnjih dveh letih, tudi zaradi te nesrečne okoliščine, ki ni najbolj posrečena in bi se je veljalo v prihodnje z ustrezno novelo zakona izogniti, da je ena politična stranka tako močno vpeta v operativno delovanje represivnega aparata, ki se mu reče policija, tožilstvo in sodišča, tudi zaradi te nesrečne okoliščine smo daleč od tega, da bi lahko govorili o tem, da sistem deluje najbolje, najoptimalneje, najbolj učinkovito. Ta sprememba, ki se napoveduje in ki jo želimo z novelo preprečiti, o ukinitvi treh policijskih uprav tudi ne rešuje bistvenega problema. Od 9 tisoč 220 zaposlenih v policiji jih je okrog 2 tisoč na terenu. Okrog 2 tisoč ljudi iz celega sistema oziroma manj kot 20 % je tistih, ki dejansko delujejo operativno, vse ostalo je tak ali drugačen administrativni kader. In strinjamo se: v tem delu so potrebne spremembe, treba jih je urediti na območju celotne države, vendar pa jih ni mogoče uresničiti na način 11 minus 3. Zakaj ne 11 minus 5 ali pa 11 minus 8 ali 11 minus enajst, konec koncev? Zakaj je sploh potrebnih enajst policijskih uprav? Potrebni so ljudje v posameznih okoljih, ki bodo opravljali svoje naloge. Niso potrebni šefi, s tem se strinjamo, vendar pa so potrebni ljudje, ki lahko delujejo samostojno, ki se merijo po tem, kako učinkovito je njihovo delo skozi primere, ki jih obravnavajo, in ne skozi take ali politične akcije, kot smo jim bili priča v zadnjem mandatu neštetokrat; ne dolgo tega pri enem od poslancev, gospodu Magajni, kjer se je ta sistem zlorabil, odkrito zlorabil zaradi tega, da se ga je poskušalo diskreditirati z neko fotografijo v računalniku. Ko se je proces sprožil s preiskavo po enem letu in pol, ko naj bi se ta nedolžna fotografija tam pojavila. Skratka, delovanje in spremembe zakonodaje in organiziranosti morajo iti v smeri, ko bodo omogočile učinkovitejšo izrabo potenciala, ki ga policija nedvomno ima. Policija ima izredno visoko usposobljen kader in po našem mnenju se ga da bistveno bolje izkoristiti, vendar pa način, ki je bil ubran, ni najbolj primeren. Govora je o tem, da bo ta model, ko se ukinjajo tri policijske uprave, Krško, Slovenj Gradec in Postojna, prinesel prihranke. Za eno od teh lahko povem, da temu ne bo tako. Postojna deluje v državnih prostorih, ima na razpolago še dodatne prostore, ki so bili namenjeni že pred časom, tudi v dolgoročnih razvojnih programih te države, za namen policije, to je en velik kompleks bivše vojašnice, kjer bi lahko uredili vse, kar je potrebno za delovanje na tem področju in tudi širše. Na drugi strani pa Koper, kamor se seli večji del te dejavnosti in tudi kadrovskega potenciala, ker se objekt izpraznjuje in je predviden, mislim, da celo za prodajo; kjer ta policija zdaj deluje, deluje v neprimernih prostorih. Stavba je najeta, mislim da, od Stavbenika, se poseda, treba jo je sanirati [[...]]In zanimivo, ravno v obdobju, ko se je ta informacija o temu preoblikovanju začela pojavljati v medijih, po tistem ko so tudi sindikati v policiji govorili o tem, da s tem projektom niso bili seznanjeni in da je bil pripravljen v nekem ozkem krogu in šele potem ko je bil že pripeljan do neke točke, ko naj bi se začel uvajati, so bili sindikati s tem seznanjeni, po tistem, ko so se te informacije začele plasirati v medije, smo brali v enem lokalnem dnevniku na tistem območju kar nekaj člankov o tem, kako je ta stavba nevarna za življenje in delo ljudi, ki delajo v njej, ker se posega, ker visi. Prej ni bilo informacij o tem, zdaj jih pa ponovno ni bilo v tistem obdobju, ko so bile najbolj intenzivne razprave o tem, ali je to primerno ali ne, da se tri policijske uprave ukinjajo. Cela serija člankov je govorila o tem, da bo pa vendar treba zagotoviti nekaj drugega, pojavile so se spet špekulacije o nekih lizinških, najemih poslih in tako naprej, še posebej zaradi tega, ker bo kar nekaj kadra prišlo iz policijske uprave Postojna v Koper. Zdaj mi pa povejte, kakšna je tukaj racionalnost – če že o njej govorimo? Približno 5- do 10-krat dražje so nepremičnine v Kopru kot v Postojni, ob tem da so v Postojni državne, so v lasti te države, v Kopru pa so v najemu, so neprimerne, stavbo je treba sanirati, verjetno celo porušiti, zgraditi drugo ali pa drugo najeti za potrebe delovanje te institucije. Ne vem, kako je na drugih dveh območjih. Skratka, tu je samo eden od primerov, ki govori o tem, da ne drži podatek o tem, da bo sprememba organiziranosti pomenila racionalnejše delovanje policije. V tem delu gotovo ta podatek ne drži. V enem delu bo pomenila večjo operativnost posameznih izvajalcev, verjetno, da se bo nekaj tistih, ki zdaj opravljajo tudi takšne ali drugačne šefovske naloge, moralo bolj posvetiti delu na terenu, in to je dobro. Vendar zato ni treba ukinjati posameznih institucij, zaradi tega ni treba siromašiti posameznih okolij z odlivom visoko usposobljenega kadra iz teh okolij, kajti s tem se siromaši cela Slovenija, ne bogati se pa Ljubljana. S tem se nič ne bogati centrala, ampak se siromašijo vsi. Strokovnjaki napovedujejo, da se bo ob vseh teh negativnih okoliščinah tudi poslabšala varnostna slika, kar verjetno drži, odzivni časi bodo gotovo drugačni, predvsem pa se bo poslabšala percepcija te varnostne situacije v tem okolju, ker bo ta psihološki občutek, da je ta varnost oddaljena, povzročil pri ljudeh neugoden občutek. Torej, v Poslanski skupini Slovenske demokratske stranke menimo, da bi morali tako na področju organiziranosti in delovanja policije kot na vseh področjih v javni upravi pripraviti ustrezne celovite spremembe, ki bi omogočile na eni strani neodvisno in strokovno delo vseh teh institucij, odpravlja vse tisto, kar je nepotrebno pri tem delu, in v največji meri, kot je mogoče, tudi skozi normativno ureditev odmaknile delovanje teh služb od vsakodnevne politike. Žal ta ukinitev ni pravi korak na tej poti. Tudi spremembe, ki so se zgodile v tem mandatu, ko so generalnega direktorja policije vezale strogo na politično osebo, so se izkazale kot slabe.,Tudi spremembe, ki so se zgodile, so bile verjetno v prvi fazi dobronamerne glede specializirane institucije, so s preveliko vezavo na en politični subjekt bile neustrezne. In menimo, da je treba to področje urediti premišljeno na tak način, da bo zagotovljena čim večja operativna usposobljenost policije, da se ohrani operativno delovanje v posameznih okoljih in da bo na drugi strani omogočeno učinkovito delo na območju celotne države. Do takrat pa predlagamo, da se ta projekt ustavi in edini način, da se ga ustavi, je sprejem novele zakona, ki uzakonja sedanjo ureditev. Hvala lepa."
8,ParlaMint-SI_2020-01-28-SDZ8-Redna-15.u66,SDS,-0.9384765625,2020-01-28,0.9956512451171875,"Hvala za besedo, predsedujoči. Lep pozdrav sekretarju, kolegicam in kolegom! Jaz ne podpiram teh dejavnosti Vlade s tem zakonom, ne kazni niti dejavnosti. Ker sedaj imamo in policijo in vojsko na meji in vardo imamo na meji, pa je še zmeraj premalo. Ker, če se nam povečujejo begunci, vsakoletno dvakratno, trikratno, se pravi, da je nekaj narobe in da mi ukrepamo proti nekim skupinam, ki so se organizirale in so šli na pomoč na meji, mislim, da je ta zadeva neumestna in nepotrebna. Če bi zadeva bila dobra in bi funkcionirala na meji, da bi policija redno in dobro varovala mejo, tega ne bi bilo treba. Ne bi bilo treba niti zraven še poklicati vojsko, da pomaga. Vojska nima pooblastil, nima niti orožja, tako da je vse skupaj to kot neka maškarada, bi rekel človek po domače. Mi bi morali mejo bolj zapreti oziroma postaviti ljudi ali tehniko, pomoč, da preprečimo ilegalne migrante, da pridejo k nam. Nekateri pridejo z bojišč, imam svoje mnenje, da kjer je vojna in da pridejo k nam kot begunci, bi bili dobrodošli oziroma bi jim nudili pomoč za nekaj let, da se zadeva opomore na ozemlju, kjer je vojna. Ampak prihajajo pa k nam večinoma mlajši moški, kateri bi morali biti dol na bojišču, ne pa ženske pa starejši, kakor je bil primer, ko smo nudili pomoč preko 70 tisoč ljudem v času vojne v Bosni in Hercegovini. Takrat niso bili pri nas mlajši moški, pa tudi starejši ne, večino so bili starci, ženske z otroci. To število je bilo zelo veliko, preko 70 tisoč ljudi, kot sem omenil, Grki pa jokajo pa jamrajo, če jih je tam 35 do 40 tisoč, pa delajo vik in krik in kako to težko prenašajo. Mislim, da zadevo bo treba obvezno, tudi ko bo prišla nova vlada, novi minister, notranji minister s pomočjo vlade. Ta zadeva je zelo pereča in to zadevo bo treba izpeljati boljše, kakor je sedaj. Varovanje mora biti bolj efektno, ker to, kar je zdaj, ni podobnemu nobenemu. Ker, evo, 50 kilometrov živim stran od meje, pa že redno srečujemo begunce, podnevi jih srečujemo v kraju na ulici. Zadnjič je šel kolega s psom ob potoku, trije šotori so bili postavljeni zvečer. Se pravi, da bo tudi tega čedalje več in se bo zvečer že nevarno sprehajati se po lastnem kraju, 50, 60 kilometrov v središču od meje. Mi se pa tukaj igramo z nekimi kaznimi ljudem, ki hočejo pomagati. Ali je ta način pravi ali ni, če bi zadeva delovala, če bi vojska pa policija dobro delovala, tega ne bi bilo treba. Kar se pa tiče teh uniform. Te uniforme so tudi kje drugje, tam kot maškare stojijo pri kakšnih spomenikih, ko so NOB prazniki, pa so tudi puške, celo prave puške ali pravo orožje, o tem pa ni nič govora. Zakaj se to ni naredilo že 15 let nazaj? 15 let te maškare stojijo tam zraven. Zdaj je pa to potrebno. Jaz tega ne bom podprl. Hvala."
8,ParlaMint-SI_2016-10-25-SDZ7-Redna-23.u108,SDS,-0.947265625,2016-10-25,0.08278881758451462,"Spoštovane kolegice, kolegi, predstavnik Vlade! Politologija kot znanost uči naslednje: da dokler v neki državi obstajajo tabu teme, o katerih ni zaželeno oziroma praktično ni možno resno razpravljati, analitično razpravljati, ta država ni polno demokratična. In v Sloveniji žal tabu teme obstajajo. Kdor trdi drugače, sam ve, da ne govori resnice. Ena od tabu tem, o kateri je najbolj nezaželeno resno razpravljati, je vprašanje nekdanje tajne politične policije SDV, Udbe, kakorkoli jo že imenujemo. Zakaj? Kajti temelj oblasti prejšnjega režima ni bila partija, kot se pogosto enostavno reče, temelj oblasti je bila tajna politična policija, za katero niso veljali zakoni in za katero je veljal sistem, ki je bil še po takratnih raztegljivih in pristranskih zakonih poseben, ki je imela drugačna materialna sredstva, ki je drugače poslovala od vse ostale družbe. Zanimivo, da ji je bilo dovoljeno podjetništvo v socializmu, in zato večina tistih večjih podjetij, ki so dejansko nastala v prejšnjem režimu, tudi finančnih, tudi turističnih, v resnici izvira iz sistema nekdanje Udbe. In zato, gospe in gospodje, ker je to temelj tudi materialne oblasti, je vzvod tudi sedanje oblasti, je to tabu tema, je nezaželeno o njej resno razpravljati. To ste na nek način dokazali tudi danes, pred tem pa številni osrednji mediji. In obžalujem, da je tako. Zakaj? Tisti hip, ko se odpre vprašanje nekdanje Udbe, pa tudi ko gre za vprašanje varnosti, tudi če gre za vprašanje življenja ljudi, državljank in državljanov, se iznenada s strani levice, njihovih medijev usuje samo še posmeh, porog, noče se resno razpravljati. Tudi to ste danes prekrasno predstavili slovenski javnosti v tej dvorani. Kajti slaba veste je huda reč. Tisti med vami, ki so malo starejši, ki so dejansko še delovali v prejšnjem sistemu, seveda vedo, zakaj je tak odnos. Ker je to temelj vaše oblasti, temelj, ki je ostal še iz prejšnjega režima praktično nedotaknjen. Tudi, žal, po zaslugi naivne dobrodušnosti Demosove Vlade, ki je ljudi iz takratne SDV v veliki meri poslalo v pokoj, namesto da bi jih poslala nekam tako delat, da jim nič časa ne bi ostalo za intrige in neumnosti. Kako potem zgledajo te tabu teme, ko jih odpreš tukaj, ste kazali danes številni med nami, žal, z nivojem svoje razprave. Nekatere razprave, ki so šle v stilu, da se govori na pamet, da je vse to izmišljeno, da gre za teorijo zarote, oprostite, so bile take, kot da bi nekdo ravnokar z lune priletel semle notri v to dvorano, in to na glavo. Če ste padli nekateri danes z lune sem v dvorano na glavo, vam je za ta nivo razprave oproščeno. Ampak če pa niste, pa je nedopustno v demokratični državi o resnih stvareh na tak način razpravljati. Kajti, gospe in gospodje, samo od poletja do danes, to leto so pod streli pripadnikov nekdanje Udbe oziroma SDV padli, umrli trije ljudje. V par mesecih. Še en policist pa je bil hudo ranjen. Ali je še komu do smeha? Govoriti o tem, da te organizacije ni ali da je ni bilo ali pa da ni bila profesionalna, sami veste, da je neresno. Ta organizacija je bila izjemno močna in izjemno med seboj povezana. Delovala je po mafijskem načelu, da se o njej molči, dokumenti o tem pa so bili v veliki meri uničeni. Žal nekateri tudi že po tem, ko je nova oblast že prevzemala ministrstva oziroma dejansko vzvode oblasti – po seveda demokratičnem prelomu v začetku leta 1990. Prav takrat se je najbolj hitelo z uničevanem dokumentov; ni se jih samo kurilo, kot se pogosto reče. Imam pričevanja ljudi, ki so recimo doživeli, da je pripeljal ogromen tovornjak, velik šleper razno dokumentacijo Službe državne varnosti tamle v Lepenko v Tržič, jo poslal v mlin in je to ostalo tam toliko časa – s puškami in z vsem, kar si izmislite –, dokler ni ostala samo še kaša. Ko je ostala kaša, so pospravili; nobene dobavnice ni bilo, nobenega dokumenta, samo ostala je kaša. In vsi podatki, ki jih danes imamo, so bili pravzaprav kolikor toliko dokumentirani šele v novejšem obdobju. Še recimo v času obstoja vlade 2004 do 2008 so takratni uslužbenci oziroma voditelji službe, ki ji danes rečemo Sova, rekli, da tisto, kar se tam nahaja, se samo dotika zamejskih Slovencev, ki so pač nekateri iz demokratičnega, zavednega, narodnozavednega prepričanja delali za nekdanjo državo. Pa se je tam nahajalo še vse kaj drugega. In šele po tem, ko so ti dokumenti bili v zadnjih nekaj letih dejansko predani Arhivu Republike Slovenije in s tem omogočen vpogled v te dokumente, se je razkrilo nekaj dejstev. Ta dejstva pa so taka, da bi morala v vsaki resni državi ne samo vzbuditi skrb vseh vas, ki ste kot funkcionarji, kot poslanke in poslanci, kot člani Vlade odgovorni za varnost teh ljudi, ampak bi morala po vsej logiki tudi vzbuditi pozornost služb, ki po svoji zakonski funkciji imajo dolžnost preiskati vsak resen indic obstoja kaznivega dejanja oziroma kršitve zakona. In brez dvoma je obstoj, dokumentiran obstoj z verodostojnimi dokumenti iz Arhiva Republike Slovenije 7 tisoč kosov ubojnih sredstev, najrazličnejših – od ostrostrelskega orožja, avtomatskega orožja, eksplozivov, raznih strupov, vsega kar si izmislite za uničevanje človeškega življenja in zdravja – razlog za to, da bi se s tem nekdo moral resno soočiti. Če se prej za to ni vedelo, je pa čas zdaj. Sklicevati se na to, da so tudi iz tistega obdobja, prehodnega obdobja prevzema nove oblasti bili uničeni številni dokumenti, je dvakrat narobe. Prvič, vprašanje bi morali postaviti odgovornosti vseh tistih, ki so to počeli. Drugič pa – to, da ni ustrezne dokumentacije, smo v komisiji, ki jo vodim, pač rešili s tem, da smo ljudi vprašali, da smo zahtevali njihovo pričevanje. Res niso prišli v parlament pričat, smo pa dobili pisna pričevanja, ki jih imate v prilogi, nekatera pa so še dodatna, če jih želite, na razpolago v arhivu komisije. Ravno tako kot vsi preostali dokumenti, ki so bili brez izjeme vsi že poslani pristojnim službam, pa danes niso posebej priloženi k temu predlogu priporočil. Vse to vam je na razpolago, to niso tajni dokumenti, zaradi tega, ker so bili itak obravnavani na javni seji in so iz arhiva. So pa verodostojni dokumenti, gospe in gospodje. In zato je nedopustno, da se reče, da se s tem službe sploh ne bodo ukvarjale. Če bi kdo želel širiti to, kot ste tudi danes tukaj poskušali, da je to, ne vem, teorija zarote, izmišljeno [[…]]Gospe in gospodje, v nekaj mesecih so pod streli sodelavcev Udbe padli trije ljudje, bili umorjeni trije ljudje v Sloveniji. No, pa še en policist je bil hudo ranjen. V enem primeru od teh primerov je bilo uporabljano orožje, ki ima vse značilnosti tistega, ki ga je uporabljala nekdanja Udba. Čisto vseeno je v resnici, ali je bilo vzeto direktno iz enega bunkerja ali pa morda prej malo zaokrožilo po črnem trgu in je bilo pridobljeno s črnega trga. Značilnosti tega orožja so takšne, da skoraj ne more biti dvoma, kako je prišlo v roke nekdanjemu sodelavcu Službe državne varnosti ali po domače udbašu, ki ga je potem uporabil za okrutne zločine. In če prej tega nihče ne bi hotel resno vzeti, bi zdaj morali to resno vzeti. Treba je vse raziskati. Danes smo slišali, pravkar šele, državnega sekretarja, ki je rekel, ""vse to bomo raziskali"". Jaz pa postavljam vprašanje, gospe in gospodje, zakaj pa eno leto, odkar smo vam mi poslali vse to gradivo, niste že šli na tiste lokacije, pogledali, preverili, povprašali ljudi, poskušali izslediti, kar se danes še da izslediti? Vsega se najbrž ne da glede na časovno oddaljenost, nekaj bi se pa zagotovo lahko še našlo. Ampak vedno se v Sloveniji pusti čas. Ko je šlo za najbolj krute povojne zločine – to niso vojni zločini, to so umori –, se je čakalo, da so ljudje pomrli, da niso bili več prištevni, pa se ni storilo ničesar. In zdaj se dela isto. Samo obstoj teh ubojnih sredstev je grožnja sama po sebi. Nekateri ste rekli, ""ja, zdaj pa ste pritaknili zraven še migrante"". Gospe in gospodje, to nismo mi kot predlagatelji naredili, to je naredil gospod iz levice. Levičar Kordiš je začel nakladati o migrantih tamle za govorniškim pultom, in vse kar je bila debata v tej smeri, je bila samo reakcija na njegovo razpravo. Najbrž pa je že vedel, zakaj je to odprl. Zanimivo je pa tudi, da je pri tem pokazal zelo veliko znanja o orožju glede na to, da se sicer deklarira kot nek mirovnik in ne vem kaj, zelo zanimivo. No, vprašanje, ali je o nekomu mogoče reči, da je bil sodelavec Udbe, da je to neka silna dilema, kaj je dokazano in kaj ni [[...]]Oprostite, na to vprašanje je v veliki meri odgovorilo Vrhovno sodišče Republike Slovenije, ki je presodilo v pravnomočni sodbi, da so seznami, ki so bili objavljeni na mikrofilmih, ki so bili najdeni takrat na notranjem ministrstvu in potem pač posredovani naprej, so tudi objavljeni v književni obliki, da so ti seznami verodostojni, da jim je mogoče zaupati in verjeti. To se pravi, ne govoriti, da se ne ve, kdo je bil tam zraven. Edina dilema, ki ste jo načeli, je bilo vprašanje popolnih šifrantov, kaj sama šifra pomeni. Za veliko večino se itak ve točno. Najhujši so bili tisti, ki jim v narekovaju rečemo ""odličnjaki"" – so imeli oznake iz samih petic, ker so bili profesionalni, plačani udbaši. Drugi so pa bili v različnih vlogah. In za to obstajajo šifranti; če niso popolni, če so bili uničeni, sem trdno prepričan, da še kje obstajajo, vprašanje je samo, kako do njih priti. Ravno tako kot vsi ostali dokumenti. Ker vemo, da so te dokumente delali v kopijah in vemo, da obstajajo v Beogradu, se samo po sebi odpira vprašanje, kaj je z arhivi v Beogradu, ki bi vse te dileme, o katerih danes govorimo, morda v veliki meri razčistili sami po sebi. Ampak ko smo predlagali, da bi se s tem pogojevalo priključevanje, približevanje Srbije k Evropski uniji, ste bili pa proti, ker nočete vedeti resnice ali pa jo veste, pa se je bojite. Sami se odločite, ampak to sta edina dva razloga lahko za tako ravnanje. In jaz osebno mislim, da je drugo Če bi sešteli znanje ki je med slovenskimi levičarji o teh zgodbah, če bi vsi še živeči od vaših spregovorili, bi seveda imeli popolnoma jasno sliko o vsem. In tega se pa bojite, to pa verjamem, da se bojite. To pa iskreno verjamem, da se zelo bojite, najbrž bolj kot česarkoli drugega, zato dostikrat rečem, da če se česa levičarji najbolj bojijo, se resnice. In zato je resnica zanje sovražni govor, ker to sovražijo. Zato ne lepo prosim reči, da se ne ve, kaj je kdo naredil ali pa, da se ne bi moglo ugotoviti, kaj je z določenim predmetom, če bi se to res hotelo. Problem je samo hoteti. In potem se seveda vidi celotna slika, potem ni več tabu teme, potem Slovenija postane demokratična država. In naj končam s tistim, kjer sem začel. Z besedami Havla: ""Narod, ki se ni pripravljen iskreno popolnoma soočiti s svojo preteklostjo in njenimi izzivi, nima prihodnosti."" In ne strašiti, da to, da te stvari odpremo, kogarkoli ogroža. Ogroža to, da te stvari niso odprte. Ampak resnica je v modernem svetu zaradi medijev, ki so na razpolago, ne mislim seveda na osrednje medije, ki so v Sloveniji problem zase, ampak medije, ki so dostopni vsem, z internetom na čelu [[…]]Resnice se ne da več ustaviti, lahko se jo ovira. Resnica je kot potok in prej ali slej predere vsako ogrado in pride na dan. Samo če to, da se ovira tok resnice, povzroči smrtne žrtve, kot se je zgodilo v Sloveniji – kajti trdim, da če bi se te stvari resno preiskovalo, da bi bila mnogo manjša možnost, da bi se tragedije, ki so se zgodile, sploh zgodile – potem se postavlja tudi vprašanje odgovornosti. Kajti v nekaterih primerih je po mojem mnenju več kot očitno, da se ni dosledno spoštovalo zakona – po vsem kar vemo, po vsem, kar je bilo objavljeno, po vsem, kar sem lahko pridobil iz dostopnih informacij. Kako ima lahko nekdo legalno orožje za samoobrambo, če nima več razloga za nošenje orožja, po zakonu bi mu moralo prenehati? Prvo vprašanje. Drugo vprašanje. Kako je lahko nekdo, znan kot nasilnež, vpleten v več ropov, tudi oboroženih ropov, pa nihče ne opazi, da ima doma spet v posesti orožje? Nekje ga je nabavil, nekje ga je zagotovo preizkusil. Nihče ni opazil ničesar. A se je res tega človeka nadzorovalo po enakih kriterijih kot v drugih podobnih primerih? Ne vem, nisem prepričan. Ampak o tem bi morala potekati zelo resna preiskava, kako je ta človek prišel do orožja, kdo mu je pri tem pomagal in ali je kdo opustil dolžnostna dejanja, ki so potem pripeljala do najhujših posledic. Jaz samo upam, da bodo ta preiskovalna dejanja ustrezno opravljena, ravno tako kot upam, da bo Vlada držala besedo, ki jo je danes dal državni sekretar in da se bo tudi te stvari končno ustrezno na terenu in na vse druge načine – s pogovori s posamezniki in tako naprej – raziskalo v še največji možni meri. Da se čim bolj zmanjša nevarnost, ki jo predstavljajo ti ubojni materiali za ljudi, in da se obenem da tudi zelo jasno sporočilo, da nihče ni več nedotakljiv, da tudi za člane nekdanje Udbe veljajo isti zakoni, pod istimi pogoji in na isti način kot za vse druge. Kajti potem sem prepričan, da ne bo nikomur več prišlo na misel, da bi, tudi če je po svojem osebnem prepričanju žrtev nekega slabega ravnanja ali pa slabe okoliščine, kot je recimo dejanski obstoj čakalnih vrst – ki je samo zase problem in za katerega je odgovorna neka druga ministrica, še kako realen problem seveda – ampak da nikomur več na misel ne bi prišlo, da ima pravico, da si kar vzame on pravico in to s tem, da vzame življenje nekomu drugemu. Ampak jaz verjamem, da tisti ljudje, ki so to počeli, vsaj ta dva sta verjela, da imata to pravico, kajti v nekdanji družbi sta jo tudi v resnici imela, in takšnih ljudi je še na tisoče. In zaradi tega bi bilo takšno sporočilo tako dragoceno. Takšno sporočilo bi bilo sporočilo obstoja pravne države same po sebi. In gospe in gospodje, tisti, ki bi se še morda želeli posmehovati temu, se spomnite, da ste bili vi izvoljeni vsi skupaj s priseganjem na dosledno spoštovanje zakonov, ustave in pravne države. In temeljni ustavni postulat je, da veljajo zakoni za vse, za vse na enak način in da nobene izjeme tukaj ne more biti. Gospe in gospodje, varnost je vrednota, je ena in nedeljiva. Zanjo ste v prvi vrsti odgovorni tisti, ki imate izvršilno oblast in v drugi vrsti tudi vsi tisti, ki predstavljate njeno koalicijo v parlamentu. Mi pa bomo svojo dolžnost kot opozicija opravljali še naprej z nadzorom in z opozarjanjem na realne probleme. Če jih ignorirate in zato pride do najhujših posledic, kot je v tem primeru, pa se zavedajte, da ste odgovorni vi."
8,ParlaMint-SI_2015-09-29-SDZ7-Redna-11.u76,SD,0.6474609375,2015-09-29,0.9909093379974365,"Hvala za besedo, predsedujoči. Spoštovani ministrici, državni sekretar, kolegice in kolegi! Poslanstvo policije kot organa v sestavi Ministrstva za notranje zadeve je zagotavljanje varnosti ljudi in premoženja, preprečevanje, odkrivanje in preiskovanje kriminalitete, zagotavljanja javnega reda in miru, varovanja državne meje, nadzorovanje cestnega prometa, predvsem pa izvajati ukrepe, ki prispevajo k boljši varnosti vseh udeležencev v prometu. Dokument, katerega danes obravnavamo na plenarnem zasedanju, je strateške narave in predstavlja smer razvoj policije za obdobje 10 let, to je do leta 2025. Pripravljavci tega strateškega dokumenta so ocenili, da bi za realizacijo vseh navedenih nalog v resoluciji potrebovali zaokroženo 512 milijonov evrov. Ob tem pa tudi povedo, da bo realizacija dolgoročnega razvojnega programa policije odvisna predvsem od finančnih sredstev in da se bodo prilagajale tako varnostni kot javnofinančni situaciji. Socialni demokrati se zavedamo, da zagotavljanje varnosti in miru ni samoumevno, tudi razvoj celotne družbe je odvisen od učinkovitega delovanja nacionalnega varnostnega sistema in uspešnim spopadanjem z novimi varnostnimi izzivi, zato pa je treba zagotavljati ustrezna finančna sredstva, z njimi pa ravnati skrajno in premišljeno. Zagotavljanje varnostni vsem družbenim skupinam mora biti in ostati v domeni javnega. Skratka, ne glede na smele načrte razvoja policije je le-treba omeniti, da je bil zaradi krize in pritiskov Evropske unije ustavljen razvoj ne le policije, pač pa tudi mnogo drugih pomembnih podsistemov slovenske družbe. Proračunska sredstva so se za investicije v obnovo infrastrukture, ki je za policijo nujno potrebna, ter v razvoj nenehno zmanjševala. V policiji so si delile usodo večine porabnikov proračunskih sredstev, ni bilo dodatnih zaposlitev, med razloge za odliv izkušenega kadra iz policijskih vrst pa z gotovostjo lahko uvrstimo zniževanje plač, ukinjanje napredovanj in še kakšnega dodatka ter upokojevanje, vse zaradi varčevanja in konsolidacije bančnega sistema. Zaupanje ljudi v delovanje policije je vsaj po našem mnenju večinsko zelo visoko, posamezni negativni pojavi znotraj delovanja policije pa ne bi smeli biti posplošeni. Ne gre zanemariti dejstva, da ljudje od policije veliko pričakujemo, zavedajoč se, da je delo policistov stresno in nevarno, mnogokateri dogodki pa tudi psihično zelo obremenjujoči, na primer prometne nesreče, še posebej tiste, žal, s smrtnim izidom. Priznati pa je treba, da je policija povezana z izzivi, z vstopom Slovenije v Evropsko unijo, vzpostavitvijo schengenske meje, z ustanavljanjem Nacionalnega preiskovalnega urada, uspešno opravila. V dokumentu so posamezni ukrepi razdelani in jasno obrazloženi, zato Socialni demokrati ocenjujemo, da je razvoj policije usmerjen – naj jih na tem mestu strnem le v štiri točke – prvič, k učinkovitemu vodenju in upravljanju; k razvoju človeških virov kot drugič; tretjič, k razvijanju sistemskih projektov pri vzdrževanju javnega reda in miru ter vlaganju v ljudi in premoženja in četrtič, vlaganju v tehnološki razvoj. Garant, da bo policija tudi v naslednjem obdobju delovala v skladu s poslanstvom, vizijo, poštenostjo in nepristranskostjo ter se istočasno razvija in se uspešno zoperstavila izzivom, ki jih bodo narekovali globalni trendi na področju vseh vrst kriminala, terorizma, ter varnostnim razmeram in tveganjem, ki se spreminjajo. Spoštovani! Varnost in mir sta poleg zdravja dobrini, ki jih državljanke in državljani Slovenije postavljamo na prvo mesto. Varnost in mir pa nista tako samoumevni dobrini, kot se nam zdi. Na svetu je več kot 51 milijonov beguncev, največ po drugi svetovni vojni, od tega več kot polovica otrok in najstnikov, zaradi nasilja in revščine. Izziv 21. stoletja, kako rešiti največjo svetovno begunsko tragedijo, je torej pred našimi vrati. V Poslanski skupini Socialnih demokratov bomo predlog resolucije podprli."
8,ParlaMint-SI_2015-11-04-SDZ7-Izredna-23.u48,SD,0.62451171875,2015-11-04,0.9944789409637451,"Hvala za besedo. Lep pozdrav vsem! V okviru današnjega zakona zagotovo lahko povem, da ga bom podprl. Mislim, da je treba zelo podrobno proučiti tudi amandmaje, ki gredo po mojem mnenju v pravo smer. Sam ocenjujem, da so te rešitve potrebne, vendar se hkrati tudi sprašujem, ali so zadostne. Ko namreč pogledamo obrazložitev oziroma oceno stanja in razloge za sprejetje predloga zakona, je zelo dobro zapisano, da se z dobro usposobljenimi pomožnimi policisti pridobi močno kadrovsko podporo znotraj policije za delovanje o nepredvidenih dogodkih, kot so naravne in druge nesreče, kot je hujše ogrožena javna varnost, za primer za varovanja državne meje, za primer krize, izrednega ali vojnega stanja, kot tudi zaradi nadomeščanja izpada aktivnih policistov. To so resnično izjemno obsežne in zahtevne naloge. In če naredimo majhno analizo ali pregled dogajanj v tem zadnjem obdobju, ko se srečujemo s problematiko migrantov, je bila ena od pomembnih pomanjkljivosti ta, da ni bilo dobre komunikacija in prenosa informacij do občin in tudi do krajevnih skupnosti. To je nekaj, kar bi bilo zagotovo treba zelo natančno proučiti, in mislim, da so se sicer v tem procesu izjemno dobro izkazali postopki, ki so nekako zgrajeni znotraj delovanja civilne zaščite. Tukaj se je ta sistem gradil, ohranjal kontakt in vedno znova ga je treba ohranjati in vedno znova je treba spomniti tudi župane, da je to en sistem, ki ga je treba resnično spremljati in ga ne jemati kot nekaj, kar bo mogoče funkcioniralo samo od sebe. Zato ob vsem spoštovanju ob tem, kar je ta hip zapisano – čestitke tako ministrici kot tudi državnemu sekretarju –, predlog zakona je napisan tako, da pravzaprav ne bo imel finančnih posledic. Gre za to, da ne bo treba dodatno usposabljati kadrov, ker bo s tem zakonom pravzaprav k sodelovanju povabljeno veliko število že usposobljenih policistov, ki pa so pravzaprav upokojeni. In tukaj je ta točka, okoli katere se vedno vrtimo. In vprašanje, ki sem ga tudi že večkrat izpostavil v zadnjem obdobju, predvsem v času finančne in gospodarske krize. Drastično so se zmanjševala sredstva na področju varnosti in še v tej fazi, ko že ugotavljamo, da je pravzaprav varnost države na močni preizkušnji, se še vedno morajo upoštevati ali iskati rešitve, ki ne bi povečevale finančnih obveznosti. Vendar je dejstvo, da tudi fiskalno pravilo, ki je bilo sprejeto z dvotretjinsko večino, v teh razmerah ne more veljati. Po mojem mnenju je dejstvo tudi, da znotraj EU, ko ugotavljamo, da nima zgrajene varnostne politike, da nima zgrajene zunanje politike, ki bi lahko učinkovito delovala na področju problematike migrantov, ne moremo govoriti o tem, da moramo mi pa še kar naprej spoštovati maastrichtske kriterije. Torej, to dvoje skupaj ne gre. Zmanjševanje javne porabe zaradi upoštevanja maastrichtskih kriterijev in fiskalnega pravila, ki je vpisano v Sloveniji v ustavo, ne gre skupaj z zagotavljanjem varnosti države. Tukaj mislim, da bomo morali narediti eno resno analizo in tudi pogovor, kako naprej. Sam pa menim, da bi dejansko poleg tega zakona že danes morali vzeti v roke Zakon o splošni ljudski obrambi in družbeni samozaščiti in pogledati člene, ki govorijo o narodni zaščiti, to je člen od 173 do 186, in se čim prej pripraviti na sprejetje zakona, s katerim bomo uzakonili narodno zaščito. Kaj je narodna zaščita po tem zakonu iz leta 1982 opravljala? Preverjala je istovetnost oseb, ki se nahajajo v nekem okolju. Lahko je varovala objekte in tudi preprečevala nepooblaščenim osebam vstop v prostore, lahko je tudi zadržala določene osebe. Lahko se je tudi pregledalo osebno vozilo, če je bil sum, da gre za prevoz nevarnih predmetov ali naprav, ter opravljala druge naloge, določene v načrtu v skladu z varnostjo države. Mislim, da je čas, da vendarle nehamo reševati ali pa se odzivati na te razmere po kapljicah. Ena kapljica je bila sprememba Zakona o obrambi, ki je bila tudi po mojem mnenju prehitra, ne dovolj dorečena, neusklajena. Danes se srečujemo s potrebnim ukrepom pri spremembi zakona o policiji, vendar, kot sem povedal, premajhnim ukrepom za to, da bi celovito lahko rešili vse potrebe, ki lahko nastanejo v Sloveniji. Moj nasvet bi bil, da resnično poskušamo čim prej vzeti v roke ta zakon iz leta 1982 in v Sloveniji ponovno uzakoniti narodno zaščito. Takrat bomo imeli organizirane ljudi, od nivoja krajevne skupnosti do seveda tudi nivoja države. Če tega ne bomo naredili, nas bodo dogodki prehiteli in se bomo vedno znova spraševali, kaj je zdaj, vsi ukrepi, ki bodo sprejemani, pa bodo bistveno manj premišljeni, manj učinkovito. Nenazadnje se moramo zavedati, da moramo vendarle sami poskrbeti za svojo varnost, za premoženje ljudi, za delovanje gospodarstva in nenazadnje za delovanje države. Samo z dobro premišljeno zakonodajo v smeri oblikovanja narodne zaščite, je po mojem mnenju to mogoče. Hvala."
8,ParlaMint-SI_2009-09-22-SDZ5-Redna-09.u8,SD,0.5634765625,2009-09-22,0.025769872590899467,"Hvala lepa za besedo. Lep pozdrav predsednik Državnega zbora, lep pozdrav ministrici! Poslanska skupina Socialnih demokratov bo podprla Predlog zakona o spremembah in dopolnitvah Zakona o nadzoru državne meje. Predlagane spremembe in dopolnitve zakona o nadzoru državne meje ne odstopajo od ciljev veljavnega zakona ter pomenijo nadaljevanje dosedanje prakse, ta pa je, da je potrebno spremeniti in dopolniti zakon na področjih, ki so se v praksi pokazala za pomanjkljiva in premalo natančno opredeljena, ter tako zagotoviti še višjo raven pravne varnosti ljudi. Predlog zakona ne odstopa od načel, ki so bila upoštevana že ob pripravi veljavnega zakona. Posebej pa sta izraženi načeli zakonitosti in strokovnosti ter sorazmernosti. Spremembe so namenjene uskladitvi dejanskega in zakonodajnega stanja po ukinitvi mejnih kontrol na notranjih mejah naše države. V predlogu so tudi spremembe zaradi poenotenja različnega tolmačenja, na primer 3. člen - postavitev in vzdrževanje prometnih znakov in obvestilnih tabel ter pristojnosti organov je potrebno zaradi jasnosti izvajanja predpisa v praksi, ali pa 11. člen, ker dosedanji zakon namreč ni nikjer določal možnosti morebitne uporabe orožja s strani članov tujih varnostnih organov, zato je predlagana sprememba nujna in omejuje uporabo orožja le v primerih zavarovanja življenja ali neposrednega napada, s katerimi je ogroženo življenje. Najpomembnejša sprememba je, da je treba zaradi spremenjenih razmer ponovno pojmovalno in vsebinsko opredeliti šesto poglavje, zato se to poglavje preimenuje v ""izravnalni ukrepi"". To so ukrepi v notranjosti države, ki jih slovenski policisti izvajajo za preprečevanje in odkrivanje čezmejne kriminalitete in nedovoljenih migracij na notranjih mejah. Osnovni namen sprememb je natančneje določiti okoliščine in pogoje, pod katerimi policisti lahko uporabijo pooblastilo in tudi obseg ter vsebino posamezne faze policijskih postopkov, tudi z namenom, da ne bi prihajalo po nepotrebnem in zaradi nejasne interpelacije do kršitve pooblastil, ki jih imajo policisti pri izvajanju postopkov pri tako imenovanih izravnalnih ukrepih. V celoti pa se na novo ureja izvajanje izravnalnih ukrepov, ki morajo biti v skladu z določbami zakonika o schengenskih mejah, ki določa, da izravnalni ukrepi oziroma kontrola znotraj ozemlja ne sme imeti enakovrednega učinka, kot ga ima mejna kontrola. Cilj ni nadzor državne meje, temveč naključno izvajanje kontrol znotraj ozemlja Republike Slovenije. Ukrepi glede načrtovanja in izvajanja se jasno ločijo od sistematičnih kontrol oseb na zunanjih mejah in temeljijo na splošnih policijskih informacijah in izkušnjah ter so usmerjeni k boju proti čezmejni kriminaliteti, ker je sedanja opredelitev za izvajalca zakona premalo jasna, saj je veljavni zakon nabor vseh ukrepov, ki jih izvajajo policisti v notranjosti, vseboval samo v enem členu, ki se je glede vsebine in obsega ukrepov skliceval na 2. člen, zato je bilo to poglavje potrebno dopolniti. Med izravnalne ukrepe spadajo policijska pooblastila, pregledi listin, preverjanje oseb, kontrola oseb, vsebuje tudi pooblastilo policista, da od osebe zahteva, naj pokaže, kaj ima pri sebi, ter pregled oseb in pregled oblačil, pri čemer pregled osebe ne obsega telesnega pregleda ali osebne preiskave, ter kontrola prevoza oseb in stvari. Pooblastila v okviru izvajanj izravnalnih ukrepov v notranjosti države izvajajo policisti naključno in nediskriminatorno zoper osebe, ki so prestopile notranjo mejo in so samo, če je to potrebno, zaradi ugotavljanja nedovoljenega vstopa preverjanja zakonitosti bivanja na ozemlju Republike Slovenije ter preprečevanja in odkrivanja nedovoljenih migracij in čezmejne kriminalitete. Kot rečeno, Poslanska skupina Socialnih demokratov bo zakon v tretji obravnavi podprla."
8,ParlaMint-SI_2008-06-17-SDZ4-Redna-40.u171,SD,-0.859375,2008-06-17,0.15126200020313263,"Hvala lepa. Gospod minister Dragutin Mate včeraj ni odgovoril na moje vprašanje preprosto zato, ker je povedal, da gre za operativno zadevo, da je zadeva živa, da sicer se je on pogovarjal s svojo kolegico, finsko ministrico za notranje zadeve, da pa kot naj bi jaz sam dobro vedel, o tem ne more povedati nič več. Moje vprašanje je bilo: Kako ocenjuje sodelovanje slovenske policije s preiskovalnimi in drugimi organi pregona, tako v Sloveniji kot v tujini? In seveda, mene je zanimalo predvsem to, kaj so v zadnjem letu, ko je po navedbah finskih preiskovalnih organov ovadba in pa dokument ob tem prišel iz tretje države, naredili slovenski preiskovalni organi, slovenska policija. Ali drži teza, da se politično vpliva na te institucije. Kot ste vsi lahko videli, so v Slovenijo morali priti finski preiskovalni organi, da bi opravili izvedbo nekaterih dokazov in nekatere pogovore. Gospod Mate je povedal, da on ne more o tem nič govoriti, zato menim, da je dobro, glede na to, da je bil včeraj sklenjen sporazum, da so se začele zadeve odvijati, da na naslednji seji o tem spregovorimo. Prav tako bi bilo dobro spregovoriti o tem, kako on ocenjuje sodelovanje slovenske policije predvsem v smislu zaključenih ali pa v ustrezne kazenske postopke predanih zadeva. Ena od takih zadev je pred enim letom predana dokumentacija v zvezi z, če hočete, virmani, dokazili o nekih izplačilih ljudem, ki so blizu SDS-a. zato menim, da bi bilo korektno, da kolegi, predvsem kolegi iz koalicije, ker seveda od vas je odvisno, dovolite takšno razpravo v Državnem zboru, nikjer drugje je ne moremo opraviti. In menim da, ker bo ta razprava čez en mesec, bo mogoče ob tej razpravi potem tudi ocenjevati ali je šlo za politični pritisk na slovensko policijo tudi v zvezi z nesodelovanjem s protikorupcijsko komisijo in kako slovenska policija sodeluje s slovenskim tožilstvom. Predvsem pa, kako se bo v teh dneh, vendarle je to dokaj nova situacija, ko slovenski organi so podpisali sporazum s finskimi organi, zaključila in izvedla preiskava v zvezi z indikacijo o nepravilnostih, sumih korupcije pri nakupu oklepnikov 8x8. Torej, če ste za to, da odpravimo sum korupcije klienetelizma, če ste za to, kar pravi vaš predsednik Vlade, da bo ta vlada začela boj proti korupciji in klienetelizmu, potem podprite ta predlog. Če boste predlog zavrnili, je jasno, da o tem ne želite govoriti. Hvala lepa."
8,ParlaMint-SI_2019-11-18-SDZ8-Redna-13.u32,SD,-0.9296875,2019-11-18,0.04307902604341507,"Predsednik, hvala za besedo. Spoštovani predsednik Vlade, zadnji dogodki na jugovzhodnem delu naše države in tudi drugod so precej razburili javnost. Ljudje vedo povedati, da so v preteklih dneh na območju Kostela in tudi po ostalih krajih na južni meji opazili na pol ali pa v celoti organizirano vojaško formacijo, ki se je prosto gibala po državni meji, tamkaj taborila, izvajala neke postroje, urjenja. Jasno, gre za tako imenovano vardo. Njene aktivnosti polnijo tako domače kot tuje medije. Javnost še dodatno razburjajo posnetki, ki kažejo na to, da pripadniki te varde nosijo orožje, za katere sicer mediji trdijo, da gre za replike pravega orožja. Vrhunec tega dogajanja se je zgodil, ko se je ta skupina postrojila v Kočevski Reki na mestu, kjer je prvič zadišalo po Slovenski vojski. Pripadniki so se tam z orožjem v roki postrojili v uniformah, nekateri od njih so bili zamaskirani tako s kapami kot tudi s podkapami z izrezom za oči, in še več, postroj se je potem v tej polni formaciji z orožjem in vsem, kar so imeli, sprehodili tudi skozi vas. To je tamkajšnje prebivalce precej vznemirilo in mnogi od njih se sprašujejo, kaj se dogaja. Prisotnost take formacije v tem delu Slovenije po mojem mnenje ni naključje. Zaradi ilegalnih migracijskih tokov kot tudi zaradi splošnega varnostnega stanja ter nezakonitih ravnanj posameznika oziroma manjših skupin je varnostna situacija na tem območju slabša, kar je znano vsem. Varda se pojavlja tam, kjer imajo ljudje občutek ogroženosti, in na eni strani z namenom, da si pridobijo neki novi somišljeniki, in na drugi strani, da se občutek ogroženosti še poveča. Iz medijev lahko razberemo, da policija sicer zaznava prisotnost in spremlja to stanje, a ker prekrškov ali kaznivih dejanj ni zaznala, ukrepov ni bilo. To pa po mojem skromnem mnenju ni točno. Prepričan sem namreč, da so o vseh ravnanjih in postrojih te skupine oziroma varde najmanj izpolnjeni znaki prekrška po Zakonu o varstvu javnega reda in miru, morda celo po Zakonu o javnem zbiranju ali pa tudi kakšnega kaznivega dejanja po Kazenskem zakoniku. Seveda pozdravljam odločitev Sveta za nacionalno varnost, ki je prejšnji teden na svoji redni seji predlagala spremembe in predlaga spremembe Kazenskega zakonika in pa določbe prekrškovnih predpisov, a je do teh sprememb še daleč. Vsi vemo, koliko časa traja neka sprememba zakonodaje, časa za ukrepanje po mojem mnenju pa ni. Ustanavljanje takih formacij se namreč širi po vsej državi, in to me spominja na neke čase, čase 30. let prejšnjega stoletja. In to ne prinaša nič dobrega. Zlasti ker se monopol prisile, ki jo mora imeti le država, poskuša prenašati na neke druge skupine. To pa vodi v katastrofo in razpad. Zanima me: Kaj se bo storilo, da se to stanje prekine, da se ugotovijo kršitve, ki sem jih nakazal, ter da se zoper storilce in organizatorje uvedejo ustrezni postopki, da ljudje na tem kraju enkrat začnejo živeti v miru? Hvala lepa za vaš odgovor."
8,ParlaMint-SI_2008-06-16-SDZ4-Redna-40.u195,SD,-0.97314453125,2008-06-16,0.15925082564353943,"Kolegice in kolegi, gospod predsedujoči, državljanke in državljani! Moje vprašanje gospodu ministru Dragutinu Mateju je naslednje: Kako ocenjujete sodelovanje slovenske policije s preiskovalnimi in drugimi organi pregona tako v Sloveniji kot v tujini v zvezi z indikacijami o nepravilnostih in sumih korupcije pri nakupu oklepnikov 8 x 8? Moram reči, da v petek, ko sem pripravljal to vprašanje, nisem vedel, da bo danes v Sloveniji tako visok obisk. Moram reči, da tudi nisem vedel, da bodo nekateri skušali s pozornostjo na druge stvari pomen tega obiska zmanjšati. Ampak gospod minister, gre za zelo resne zadeve. Mene že nekaj mesecev preganjajo z raznoraznimi zadevami, da ne moremo v miru opraviti svojega dela. Kakšno leto je dokumentacija v Državnem zboru. Dokumentacija, ki nedvomno dokazuje, da obstaja pomembna diskrepanca med tistim, kar se je izbralo, da se naj bi kupilo, in med tistim, kar se je dejansko kupilo. Sicer bo gospod Erjavec še velikokrat povedal, da se še ni nič plačalo. Vendar pogodbe so podpisane. Po teh pogodbah bo posrednik, bo prodajalec dobil vsaj za 50 milijonov evrov več, kot je dejansko bilo v njegovi ponudbi. Pustimo zdaj detajle o tem, ali sploh kupujemo ustrezno orožje. Ampak gre za vprašanje cen, gre za vprašanje dobavnih rokov, gre za vprašanje garancij, gre za vprašanje certifikatov, gre za vprašanje posrednikov. Gre za tisto, kar so seveda nekateri tudi danes zapisali oziroma v sobotnem Delu, gre za izvajanje tako imenovanih konzultantskih storitev, ki niso nujno opredmetene v konkretnih pisnih izdelkih. Ob tem vas seveda podredno takoj vprašam: Kaj je s to famozno zgodbo kablov in svetovanja za kable na Pediatrični kliniki, ker smo že pred letom predali policiji vso dokumentacijo? Kaj je s to korupcijsko preiskavo, ki jo izvaja finska policija, razumem danes, tudi v sodelovanju s slovensko policijo in slovenskim tožilstvom? To sprašujem zato, ker pred dvema mesecema je nekdo v Državnem zboru grozil Državnemu zboru, državi Slovenije, da nas bodo tožili, ker smo opozorili na stvari. Ta isti, ki je grozil, je danes v zaporu na Finskem. Finskim novinarjem sem rekel, če verjame v to, da je Finska še zmeraj nizko koruptivna država in sem rekel: ""Ja, ravno to, kar delate, to dokazuje."" Minister Dragutin Mate, ste minister za notranje zadeve, kako vi ocenjujete to sodelovanje in ali je policija storila vse kar je v njeni pristojnosti? Prosim za odgovor."
8,ParlaMint-SI_2009-05-26-SDZ5-Redna-06.u104,OTHER,0.77734375,2009-05-26,0.1361866444349289,"Hvala lepa, gospod predsedujoči, za besedo. Spoštovana ministrica, sekretar. Spoštovani prisotni. Lepo je, če za prijetno popoldne kakšno poročilo človeka tudi nasmeje in spravi v dobro voljo. Zdaj pa k zakonu. Zakon je zagotovo potreben, premišljen, pravno in strokovno utemeljen in pomeni zagotovo velik korak naprej, kajti če bo večja varnost prebivalcev Slovenije in policistov, če bo več spoštovanja človekovih pravic in večja določenost policijskih postopkov, potem je to zagotovo dobro. V Poslanskem klubu Liberalne demokracije Slovenije bomo spremembo zakona o policiji podprli, pa naj že kar na začetku povem, da ne zgolj zato, ker ministrstvo dobro, uspešno in odločno vodi naša ministrica, temveč ker tudi sami menimo in smo prepričani, da večina vsebinskih vprašanj zakona zahteva nujne spremembe. Predvsem pa naj poudarim podhranjenost kadrovske zasedbe, kjer gre za realen, resničen problem, ki danes že resno ogroža varnostne naloge in zahteva sprejetje zakona po nujnem postopku. Kaj je naša naloga? Zagotovo je naša naloga, da smo dolžni sprejeti zakon, da bo policistov dovolj, da ne bo metanja bomb, da ne bo napadov z nožem in da bodo številni javni lokali, ki so namenjeni sprostitvi in zabavi, taki tudi ostali, ne pa, da se bodo tam dogajali tragični primeri. Omenjena kadrovska podhranjenost je prvi razlog, a ne edini razlog, za nujne spremembe. So pa zagotovo še druge, za katere je praksa pokazala, da so nujne, poleg tega pa so med seboj povezane. Govorim predvsem o varnosti, optimalnem delovanju policije, policijskih pooblastilih in zadnje, a ne najmanj pomembno in nepotrebno, kot se morda komu zdi, postopek imenovanja oziroma razrešitve generalnega direktorja policije. Zaradi tega, in to je bilo s strani ministrice in državnega sekretarja na odboru in danes izčrpno, argumentirano in utemeljeno večkrat povedano, je smiselno in razumljivo, da se vsi navedeni vsebinski sklopi sprejmejo naenkrat. Se pravi, v paketu in ne vsakega po posebnem postopku, kar bi v nekaterih primerih sicer lahko storili, a potem bi dejansko lahko prišlo do očitanih nejasnosti glede tega, kaj se sprejema, kdaj in zakaj se sprejema. Tako argumentacijo s pravno in vsebinsko podlago bi vendarle lahko sprejela tudi opozicija, saj nam pri sprejetju številnih zakonov dnevno očita, da ne ukrepamo in da zgolj premišljujemo in tematiziramo. V tem primeru ukrepamo odločno, učinkovito, v dobro prebivalk in prebivalcev Slovenije. Želimo doseči, da bodo policisti večkrat kot do sedaj tam, kjer je treba, kjer to narekuje varnost ljudi in premoženja, da se bodo na klic občana odzvali še hitreje in še bolj učinkovito, da bodo prijazni, da ne bodo presegali policijskih pooblastil. Tam, kjer je pa to treba, če gre za vprašanje nedovoljenih drog in substanc, pa da bodo imeli pooblastil še več, da bodo ukrepali energično, odločno, v skladu z zakonom. Veliko je tudi govora o imenovanju generalnega direktorja policije. Ker ta postopek bode v oči prav z novim izbirnim postopkom, s katerim se želi preprečiti politizacijo in za ta namen in v izogib vsem dvomom o strokovnosti in primernosti izbora zakon uvaja neodvisno in strokovno tričlansko komisijo. Glede odprtosti sistema gre za uveljavitev evropskega, modernega in demokratičnega koncepta policije in s tem odmik od militarističnega, zaprtega koncepta. Treba se je zavedati, da policija ni in ne sme biti vojska. Zato mora biti kadrovanje v policiji drugačno. Tudi glede spremembe na področju policijskih pooblastil in optimalnega ter učinkovitega delovanja policije je bil cilj vedno en sam in preprost: varnost državljank in državljanov. S pooblastili ne prinašamo širitve, temveč nasprotno, celo omejitve. Predlaganih je več ukrepov za zaščito človekovih pravic v policijskih postopkih, uvaja se pa tudi več ukrepov za zaščito policistov, njihovih bližnjih in pa vseh sodelujočih v postopku pred grožnjami s strani storilcev kaznivih dejanj in še bi lahko naštevali. V Poslanskem klubu Liberalne demokracije Slovenije nismo za nikakršno policijsko državo. Gre le za izboljšanje delovanja policije, ne gre za politizacijo, pač pa za modernizacijo in demokratizacijo policije in zato bomo dober zakon podprli. Hvala lepa."
8,ParlaMint-SI_2013-02-07-SDZ6-Izredna-27.u18,OTHER,0.7763671875,2013-02-07,0.9934251308441162,"Hvala za besedo. Lep pozdrav vsem skupaj! Pred nami je še tretje branje Predloga zakona o organiziranosti in delu v policiji, ki skupaj s prejšnji teden sprejetim Zakonom o nalogah in pooblastilih policije predstavlja celovito prenovo delovanja policije, policijsko reformo. V Poslanski skupini Slovenske ljudske stranke podpiramo rešitve, opredeljene v predlaganem zakonskem besedilu, s poudarkom na osrednjem cilju predloga, to je vzpostavitvi pogojev za oblikovanje sodobne policijske organizacije, izboljšanju njenega vodenja in usmerjanja. Predlagani zakon prinaša bolj strokovno, učinkovito in racionalno delovanje ter sistemski razvoj policije. Krepi se tudi raziskovalna dejavnost, izobraževanje in usposabljanje v policiji, saj je to ključnega pomena za njen nadaljnji razvoj in kakovostno sodelovanje z drugimi izobraževalnimi in raziskovalnimi institucijami ter podobnimi organi doma in v tujini. Pomemben del spremembe zakonodaje je tudi v krepitvi decentralizacije ter samostojnosti policijskih uprav, predvsem usmerjenosti k varnostnim problemom, specifičnim za območje vsake policijske uprave posebej, ki morajo biti v skladu s strateškimi sodišči Generalne policijske uprave. Usmerjenost k večji decentralizaciji je opredeljena z večjo povezanostjo policije z lokalnimi skupnostmi, saj je neposreden in partnerski stik med policijo in državljani najboljša garancija za večje zaupanje v delo policije ter za izboljšanje njenega ugleda. Na področju ureditve delovnopravnih razmerij predlagani zakon sicer nekoliko odstopa od nekaterih določb Zakona o javnih uslužbencih, kar se nam zdi sprejemljivo zaradi posebnosti dela poklica policista in zaradi primerljivosti z ureditvijo v nekaterih drugih področnih zakonih, kot je na primer Zakon o obrambi ali Zakon o službi v Slovenski vojski. Kljub temu ocenjujemo, da so pogovori med pristojnim ministrstvom in reprezentativnimi sindikati prinesli precej dobrih rešitev, ki so besedilo zakona še izboljšale. V Poslanski skupini Slovenske ljudske stranke tako ocenjujemo, da predlagane spremembe pomenijo optimalnejšo organizacijo policije, ki bo lahko tako opravljala svojo funkcijo bolj učinkovito in bolj odgovorno, v še večjo korist in varnost vseh državljank in državljanov Republike Slovenije. S sprejetimi amandmaji se je besedilo Predloga zakona o organiziranosti in delu v policiji še dodatno izboljšalo, zato ga bomo v naši poslanski skupini tudi v tretje soglasno podprli. Hvala."
8,ParlaMint-SI_2011-09-22-SDZ5-Redna-31.u20,OTHER,0.712890625,2011-09-22,0.9946455359458923,"Hvala za besedo, gospod predsednik. Spoštovani minister in sodelavci, kolegice in kolegi! Predlog zakona o organizaciji in delu policije zagotavlja boljšo organiziranost in delovanje policije, jasno razmejuje pristojnost med ministrstvom in policijo, ureja specifična delovnopravna razmerja v policiji, status in zaščito policista, usposabljanje, izobraževanje in raziskovalno dejavnost. Novi zakon predvideva tudi večjo avtonomnost policijskih uprav, tesnejšo vpetost policije v delovanje lokalne skupnosti in boljše sodelovanje policije z drugimi subjekti. Tako se bo policija lahko učinkovito odzivala na vse varnostne izzive, in teh dejansko v današnjih časih ni malo. Do tu oziroma na ravni ciljev in namenov zakona se nam zdi ta zakon ustrezen in ga seveda podpiramo. Opozorili pa bi vendar na za nas nekatere sporne rešitve, ki jih predlog zakona uvaja. Predlagatelj je celo sam namreč priznal, da se zaveda, da zakon s svojimi rešitvami delno posega v nekatere specifične določbe Zakona o javnih uslužbencih in Zakona o sistemu plač v javnem sektorju, ter Zakona o delovnih razmerjih. V Poslanski skupini Zares se sicer zavedamo, da Zakon o javnih uslužbencih v 22. členu dopušča možnost drugačne zakonske ureditve posameznih vprašanj za določene kategorije uradnikov oziroma javnih uslužbencev, če je to potrebno zaradi specifičnosti njihovih nalog oziroma za izvrševanje posebnih dolžnosti in pooblastil. Zavedamo se tudi, da je v obstoječem sistemu nagrajevanja in vrednotenja dela v javni upravi, glede na naravo samega poklica, poklic policista zelo težko primerjati in ovrednotiti v primerjavi z ostalimi poklicnimi skupinami. Opozarjamo pa, da se za delovna razmerja in plače uslužbencev policije uporabljajo in upoštevajo predpisi, ki urejajo delovna razmerja, zdravstveno, pokojninsko in invalidsko zavarovanje in plače javnih uslužbencev, ter kolektivne pogodbe, ki veljajo za uslužbence policije. In da bi bila uvedba dodatkov k policijskim plačam, ne glede na dejstvo, kako upravičeni so do njih, v tem trenutku vprašljivo ali celo sporno dejanje. Po predlogu Ministrstva za notranje zadeve se predvidevajo povečane finančne posledice v oceni vrednosti nekaj več kot 3 milijone 500 tisoč evrov, in sicer zaradi plačila dodatka policistom, ki sodelujejo v posebni policijski enoti, povečanja dodatka za stalnost, uvedbe dodatka za posebne obremenitve pilotov, kopilotov, tehnikov, letalcev in posameznih delovnih mest v specialni enoti, dodatka za vodenje, dodatka za delo pooblaščenih uradnih oseb, ki vodijo prekrškovne postopke, in dodatka za poveljnike, ki vodijo posebno policijsko enoto. Ob tem bi rad opozoril na nekaj, kar sem izpostavil v pogovoru z bivšim kandidatom za notranjega ministra in na kar so me opozorili nekateri člani policijskega sindikata iz obalnih občin, torej iz narodnostno mešanega območja, kar velja tudi za Prekmurje. Da ob vseh teh dodatkih še vedno ni upoštevan dodatek po sedanji sistematizaciji, ni upoštevan dodatek za dvojezičnost, ki velja za vse javne uslužbence, ki komunicirajo z javnostjo, medtem ko sistematizacija predvideva ta dodatek le za vodilne kadre, ne pa za policiste, ki dnevno v svojem delu občujejo in so primorani komunicirati v obeh jezikih narodnostno mešanega območja. Morda ne bi bilo slabo, da ko razmišljamo in tudi kritično govorimo o dodatkih, ki po našem mnenju v bistvu prejudicirajo celoten sistem javnih plač, bi bilo morda doslednejše, da uvedemo oziroma da upoštevamo tiste dodatke, ki jih že zdaj v bistvu sistematizacija načelno predvideva, v praksi pa ne udejanji. Tako da še enkrat izkoriščam to priložnost, da posredujem ministru in notranjemu ministrstvu to pričakovanje policistov, ki delajo na narodnostno in jezikovno mešanem območju. Glede teh dodatkov pa je treba ugotoviti, da izgovori, da se z dodatki ne posega v sistem plač v javnem sektorju ali v kolektivno pogodbo, saj bodo dodatki izplačani šele leta 2014, znašajo pa komaj 3,5 milijone evrov, pa se nam zdijo ne popolnoma prepričljivi ti argumenti, saj gre tako za odstopanje od veljavnih kolektivnih pogodb in za prelaganje bremen v naslednji mandat. V Poslanski skupini Zares opozarjamo, da so bili doslej izvedeni le ukrepi na področju plač z namenom umiritve rasti povprečne bruto plače javnega sektorja. Ukrep zmanjševanja zaposlenih v javnem sektorju za 1 % v obdobju 2010–2012 pa ni bil izveden. Nasprotno. Zaposlenost se je povečala. Znižanje števila zaposlenih je bilo doseženo le v civilnem delu državne uprave. Na povečanje števila zaposlenih pa je vplivalo povečanje zaposlenih v policiji in v Slovenski vojski – 500 policistov in 300 vojakov – ter pri tistih subjektih javnega sektorja, ki se pretežno financirajo iz nejavnih sredstev za opravljanje javne službe, kot so domovi za starejše, lekarne, dijaški domovi in vrtci, ter v nevladnih proračunskih uporabnikih, občinah ter javnih zavodih, katerih ustanoviteljice so občine. Skupni finančni učinek ukrepa zmanjšanja zaposlenih v javnem sektorju v obdobju 2010–2012 naj bi dosegel 240 milijonov evrov, vendar so se že v letu 2010 odhodki povečali za okoli 56 milijonov evrov. V letu 2011 pa ugotavljamo, da bo realizacija na segmentu plač dosežena v najmanj enakem obsegu oziroma celo večjem obsegu kot leta 2010, saj največji primanjkljaj pri sredstvih za plače izkazujeta Ministrstvo za notranje zadeve, in sicer cirka 11 milijon evrov, in Ministrstvo za šolstvo na področju javnih zavodov, in sicer cirka 60 milijonov evrov, torej skupaj 71 milijonov evrov. Poleg omenjene javnofinančne situacije se nam dodatki k policijskim plačam zdijo nekoliko sporni tudi zato, ker rušijo sistemski pristop k plačam javnih uslužbencev. Naj spomnimo, da s tem Vlada tudi krši obljube, ki jih je dala v socialnem dialogu, češ da ne bo enostranskih posegov v plače javnih uslužbencev, in predvsem zaradi grožnje učinka domin v drugih delih javnega sektorja. To bi pomenilo vrnitev v sistem dodatkomanije, saj bi zanesljivo namreč sledile enakovredne zahteve drugih sindikatov v javnem sektorju in Vlada ne bi imela nobenega argumenta, da jih zavrne. Po predlogu Ministrstva za notranje zadeve bi policisti prejemali dodatek za stalnost, ki bi znašal 0,5 %; prej smo slišali, da je minister popravil podatek, naj bi znašal 0, 33 % tak dodatek. Sicer že sedaj prejemajo vojaki, cariniki in pravosodni policisti v višini 0, 33 % osnovne plače. Sporen je tudi položajni dodatek oziroma dodatek za vodenje. Tega že danes prejemajo vsi javni uslužbenci, Vlada pa si ga je doslej zaradi racionalizacije prizadevala znižati in ne obratno, kot predlaga sedaj. Po predlogu Ministrstva za notranje zadeve naj bi tak dodatek za policiste postal brezpogojen. Sporno pa je tudi uvajanje dodatka za delo prekrškovnega organa, ki v plačnem sistemu javnega sektorja ne obstaja. Tako delo opravljajo tudi inšpektorji, zaposleni na Davčni upravi, Carinski upravi in upravnih enotah. Korektno je, da se v socialnem dialogu dogovori, komu vse in ali sploh pripada tak dodatek. To vprašanje mora biti rešeno enotno za vse omenjene kategorije, zato se ni čuditi, da predlogu zakona razen sindikatov policistov nasprotujejo vsi preostali sindikati javnega sektorja, ki pričakujejo čimprejšnja pogajanja, ob tem pa se za razliko od Vlade celo sindikati zavedajo, da dvig plač trenutno tako ali tako ni mogoč oziroma je treba počakati, da se gospodarski položaj Slovenije popravi. Nekoliko čudno pa se nam zdi, da se z ugotovitvami, da dodatki policistom pomenijo nesistemski pristop, strinja državni sekretar v Kabinetu predsednika Vlade, Miloš Pavlica, ki je že napovedal, da naj bi črtali člene, kjer gre za rušenje enotnega plačnega sistema, z dopolnili Vlade ali koalicije, in da tudi finančni minister Franc Križanič opozarja, da morajo imeti cariniki enake pogoje kot policisti ter da ima pomisleke, da policijski dodatki ne pomenijo rušenja sistema plač. Torej vidimo, da se celo v Vladi porajajo taki dvomi. Čeprav, mi želimo biti korektni do policistov, in tudi avtomatične primerjave ali uravnilovke kriterijev za policiste in druge kategorije za carinike niso vedno korektne. Policisti vendar opravljajo neko specifično, posebno delo, tveganje je objektivno večje ob naraščanju organiziranega kriminala, se tega zavedamo vsi. V Poslanski skupini Zares bomo zato predlog zakona sicer podprli, vendar pod pogojem, da bodo v nadaljnji obravnavi policijski dodatki iz zakona izključeni in da se bodo začela pogajanja za sistemsko rešitev teh vprašanj, ki naj dolgoročno zagotovijo to, kar je sicer treba zagotoviti za specifične obremenitve. Naj za konec rečem samo še to. V Poslanski skupini Zares ne nasprotujemo pravičnemu plačilu policistom za njihovo delo. Predloga pa ne podpiramo, ker menimo, da v tem primeru ne gre za policiste, ampak za politično vprašanje. Prej so bili omenjeni bombončki, ki smo jih pripisovali prejšnji vladi, in ne bi želeli v tem mandatu ponoviti nečesa podobnega, podobnih napak. Opozorili pa bi tudi na še eno sporno rešitev. Določila tega predloga zakona so v delu, ki obravnava organizacijo izobraževalne dejavnosti v okviru policije, neprimerna in škodljiva, tako za sodoben razvoj slovenske policije kot za področje visokošolske dejavnosti. Če lahko minister za notranje zadeve ukaže vsebino izobraževalnega programa na področju policijske dejavnosti in diplomanti za to dobijo javno priznano stopnjo ter smer izobrazbe, potem bi bilo dobro, da nekdo v tej državi izda ukaz o ukinitvi ustanov, kot so univerze in samostojni visokošolski zavodi, ki sledijo nacionalnim standardom kakovosti na tem področju in morajo zadostiti visokim kriterijem habilitacijskih postopkov. Določila predlaganega zakona so v nasprotju s pravili, ki veljajo na področju organizacije visokošolskega izobraževanja v Republiki Sloveniji, in so v nasprotju z vsemi strokovnimi mnenji. Zakon mimo pravil, ki veljajo za akademsko skupnost, obide nacionalni presojevalni organ za zagotavljanje kakovosti v visokem šolstvu. V Poslanski skupini Zares bomo predlog zakona podprli, vendar pod pogojem, da bodo v nadaljnji obravnavi vse te nedorečenosti pojasnjene."
8,ParlaMint-SI_2013-07-12-SDZ6-Redna-16.u90,OTHER,-1.0,2013-07-12,0.9957652688026428,"Hvala za besedo, gospa podpredsednica. Spoštovane kolegice in kolegi! Si predstavljate, da policist reče: ""Gospod, s strelnim orožjem Zastava M57 ste grozili mimoidočim, dvakrat proti njim ustrelili, na srečo zgrešili. To se vam je zgodilo že tretjič ta mesec. S tem ste kršili zakon, zato bo proti vam uveden postopek. Dobili boste vabilo, izvolite nazaj pištolo z neporabljenimi naboji. Pa srečno."" Težko si predstavljam, kako bi lahko državljanom razložil, da je zakon, ki kaj takšnega dopušča, se pravi, da nekomu, ki ogroža varnost sodržavljanom, vrnemo orožje, smiseln in v dobro vseh državljanov, vendar se moramo zavedati, da je tudi vozilo v rokah nekaterih smrtonosno. Zaseg vozila ne bo rešil vseh problemov na slovenskih cestah. če pa bo rešil eno samo življenje, ga je vredno uvesti. Pogoji za zaseg so postavljeni tako, da se državljanom, ki vsaj povprečno spoštujejo prometne predpise, ni potrebno bati, da bi jih ta kazen doletela. Do zasega bo tako prišlo. če je kršitelj zasačen pri hujšem prometnem prekršku in je pred tem v dveh letih 3-krat bil pravnomočno kaznovan zaradi hude prekoračitve dovoljene hitrosti ali vožnje pod vplivom alkohola oziroma drog. Če se to zgodi nekomu trikrat v dveh letih, to ni naključje, prej sistematično ogrožanje soudeležencev v prometu. Zaseg je možen še v nekaj drugih primerih, vsi pa so povezani s tem, da voznik ni spoštoval prepovedi vožnje. Seveda se zavedamo, da na nekatere zaseg ne bo imel nobenega vpliva. Noben ukrep ne deluje vedno in na vse, vendar menimo, da mu je smiselno dati priložnost. Že samo dejstvo, da smo v desetih letih 9-krat spreminjali ureditev tega področja, kaže na to, da iščemo neko ravnovesje. Zaseg vozila ni edina sprememba v zakonu. Uvaja se tudi možnost nadzora prometa s strani cestninskih nadzornikov na cestninskih cestah glede omejitev prometa, vremenskih razmer in zimskih razmer. Bolj smiselno so tudi urejeni pogoji za pridržanje kršitelja in še nekaj sprememb, ki jih je predstavilo ministrstvo. Od 1. januarja 2013 do 23. junija 2013 je bilo po podatkih policije mrtvih 53 udeležencev cestnega prometa. 53 preveč. Kakovost življenja je v veliki meri odvisna tudi od varne mobilnosti, zato bomo v Poslanski skupini Državljanske liste predlog zakona podprli. Hvala."
8,ParlaMint-SI_2020-10-27-SDZ8-Redna-21.u210,OTHER,-1.0,2020-10-27,0.9929373264312744,"Hvala lepa. Ja, kolegica, vi, ne vem sicer, komu prodajate bučke, ampak v te vaše bučke ne verjame prav nihče več. Zdaj, ja, jaz sem govoril o policijskih ukrepih in o policijski uri. Vi vztrajno ponavljate tako, kot vaš policijski minister gospod Hojs, da to pač ni policijska ura. Tukaj ste me pač zelo narobe razumeli. Policijska ura v njeni lastni teorijski osnovi, pa si pojdite pogledati na internet, je ravno to, kar imamo danes., da se prebivalstvu omeji gibanje od določene do določene ure in se jim s tem omeji ustavno pravico svobode gibanja, kar pa tudi vas opozarjajo ustavni pravniki, da je to neustavno. Ker je samo zgolj ena in edina podlaga v ustavi, ki omogoča omejitev pravice svobode gibanja državljanom, in to je razglasitev razrednih razmer ali vojno stanje. Tega ta vaša vlada ni storila in s tem ukrepom drvimo v morebitno neustavnost. To je prva stvar. Tako da prosim ne govoriti, da to ni policijska ura, vi ji lahko rečete Kekčev ukrep, če želite, ampak to je policijska ura. Druga stvar, ko govorite, da je predsednik naše stranke Marjan Šarec več na televiziji kot pa gospod Janez Janša. Ja, glejte, saj gospod Janez Janša pa noče biti na televiziji. On prelaga to odgovornost na druge, saj govori Kacin dovolj bedarij v njegovem imenu tam pa se krega z zdravstvenim ministrom, ti si kriv, ti si kriv, ti si kriv. Saj veste, kako to gre. Kje pa je zdravstveni minister v zdravstveni krizi? Umaknili ste ga, tam nekam v poden. Tako da, prosim, res, ne se delat norca iz tega, ker vam ne verjame več nihče. Kar pa se tiče še dodatno, to sem pozabil, pojavljanja vašega predsednika, veste, jaz mislim, da je predsednik Janez Janša, torej predsednik vaše stranke, edini predsednik, ki ima tedenski prime time na lastni televiziji, ker je tudi edini predsednik Vlade in predsednik strank v tem Državnem zboru, ki pač ima lastno televizijo, kajne, da trobi njegove resnice in polresnice in neresnice in ne vem, iz 30 let nazaj njegove frustracije. Se bom ustavil tukaj, da ne bom preoster spet."
8,ParlaMint-SI_2006-05-25-SDZ4-Redna-17.u186,OTHER,-1.0,2006-05-25,0.015640057623386383,"Kajti s tem bosta odgovornost in pooblastila za celo vrsto prekrškov nekako podvojena. Imela jo bosta tako policija kot občinsko redarstvo in takšna rešitev bo najbrž v praksi povzročala celo vrsto neprijetnosti, prelaganja odgovornosti in seveda tudi po moji oceni neučinkovitosti. Policije že zdaj ni nikjer, odslej naprej bodo za stvari, ki jih bomo z zakonom preložili na občinska redarstva, prav gotovo s prstom pokazali proti županu lokalnih skupnosti in občinskim redarjem, v kolikor bodo nastajali problemi. Pri tem je treba poudariti, da v tem trenutku velika večina občin ni primerno organizirana, da bi te pristojnosti sploh lahko prevzela, morda so to mestne občine, pa še te bodo imele velike velike težave, kajti nikjer v sistemu ni predvidenih sredstev za vsa ta številna občinska redarstva z vsemi pristojnostmi. Ta redarstva bo treba opremiti, nakupiti sredstva, vozila, prostore in seveda zaposliti ljudi in jih tudi sfinancirati. V tem trenutku za to jaz nikjer ne vidim sredstev, niti ne bodo sredstva zmanjšana za policijo, niti ni nikjer napisano, da bodo občine dobile več denarja, da bodo vse to lahko pravzaprav naredile. S takšnimi rešitvami se posega v pristojnosti državnih organov in hkrati seveda se tudi policija na nek način izmika tistemu oziroma bo odvezana tistega, za kar smo jo ustanovili in kar so njene temeljne pristojnosti. Pri tem želim povedati, da je zelo zanimivo, da v Sloveniji imamo pravzaprav na tisoč prebivalcev skoraj največ policistov. Mi sploh nimamo malo policistov, ampak ti policisti, mislim, da 70, 80% svojega dela opravlja v svojih pisarnah za mizami. Mirno lahko rečem, da jih lokalne skupnosti zadnjih nekaj let pravzaprav ne vidimo: ni jih, kjer bi morali biti. Prosimo, moledujemo, občani mislijo, da imamo neke možnosti predvsem župani, vendar tega ni in seveda tukaj se mi zdi, da bo stanje odslej še bistveno bistveno slabše. Vprašanje je tudi uporabe prisilnih sredstev, ki naj bi jih ti redarji morda uporabljali, kajti pravzaprav doslej so se ukvarjali z nepravilno parkiranimi vozili, ukvarjali so se, bom rekla, z mrtvimi stvarmi, odslej dobivajo pooblastila tudi za to, da bodo ukrepali v neposrednih stikih z ljudmi, in to v zelo različnih, najbrž tudi na trenutke spornih situacijah, lahko pride tudi do nepravilnega, celo nasilnega ravnanja kršilca do občinskega redarja. Seveda se tukaj postavlja vprašanje - kako naj ravna takšen redar? Bo imel pendrek, bo imel orožje, bo imel lisice, bo kakorkoli zaščiten pravzaprav? Ker za njega odgovarjamo pa mi v lokalni skupnosti. Do sedaj je zakonska pooblastila za represivno izvajanje sankcij nad državljani imela zgolj policija. V bodoče naj bi soodgovornost za zagotavljanje varnosti z organizacijo in usmerjanjem redarskih služb prevzemale tudi lokalne skupnosti. Verjemite, bojim se tudi kadrovske sestave - kdo bo v teh službah? Občine imamo, rekla bomo, bomo dobile tisto, kar bo nekje na koncu ostalo, kar ne bo dobro ne za policijo, kar ne bo dobro za nikamor. To bodo ljudje, ki bodo lahko kandidirali na službe, ki jih bomo odpirali v občinah. Torej najslabši kader, najslabše izobražen kader, najslabše opremljen kader in seveda s popolnoma enakimi pristojnostmi, kot naj bi jih na nekih točkah imela tudi policija. Jaz se te situacije bojim. Jaz se te situacije bojim, slaba bo, razmišljam tudi o Lipi, kjer je cela vrsta državnih institucij ena na drugo prelagala odgovornost in mislim, da bo od sedaj naprej tudi v tem primeru tako. Če bosta za isto zadevo odgovorni tako policija kot lokalna skupnost, potem mislim, da se bo želelo del te odgovornosti na vsak način prenašati na lokalno skupnost. Zato se tako v moji poslanski skupini kot tudi sama ne strinjamo s tem, da bi občinskim redarjem dali enake pristojnosti, kot jih je imela na teh zadevah, saj nima ene vseh policija. Mislim, da Slovenija ni zrela in ni še pripravljena na to, niti kadrovsko niti finančno niti organizacijsko, da bi lahko začeli organizirati lokalne občinske policije. Glede na to, kako slabo dela policija na državni ravni, zlasti na tem segmentu, mislim, da z menoj delijo mnenja lahko vsi župani in županje, mi se večkrat o tem pogovarjamo, kako jih pogrešamo, kako jih zadnjih 10 let ni tam, kajti povezave, ki jih imajo z občino, odgovornosti do lokalne skupnosti, ti policisti pravzaprav nimajo, na naši policijski postaji pravzaprav skoraj noben niti ni naš občan. To so stvari, ki prav gotovo niso dobro urejene, ni prave povezave tudi s tistimi organi, ki so načrtovani, to so neki debatni krožki, ne pa neka prava povezava med občino, policijo. In ta manjko državljanke in državljani vsakodnevno čutijo na svoji koži."
9,ParlaMint-SI_2014-04-23-SDZ6-Redna-24.u237,SDS,0.66796875,2014-04-23,0.06625320762395859,"Vsem lep pozdrav! V Slovenski demokratski stranki smo vložili amandma k 1. členu in bomo ta amandma tudi podprli oziroma bomo glasovali za. Ta člen govori o društvih, ki delujejo v javnem interesu, kot je tudi veteransko društvo ali zveza veteranskih društev, in je financiran iz javnih sredstev. Tako lahko društvo ali zveza naredi pogodbo z ministrom, tokrat z ministrom za obrambo, da financira dejavnost teh domoljubnih društev, ki negujejo tradicijo, negujejo domoljubje, in so v njem člani tako veterani kot tudi neveterani. Gre zlasti za društva iz polpretekle dobe, kot je osamosvojitvena vojna, pa tudi iz NOB, imamo pa tudi društvo Rudolf Maister, ki neguje tradicijo naših dedkov, ki so se borili za severno mejo, koroških borcev in podobno, kjer pa že kar nekaj let ni več nobenega veterana. Mi tu predlagamo, da tudi število članov društva vpliva na višino sredstev, ne samo število veteranov, ki so v pogodbi zagotovljena za delovanje društva. Drugo, na kar imamo tudi pripombo, pa je, da bi eden od kriterijev bila tudi dejavnost oziroma programi, ki so bili izvedeni v preteklih letih in tudi financirani s strani javnih sredstev. Zato bomo v Poslanski skupini Slovenske demokratske stranke ta amandma podprli. Hvala."
9,ParlaMint-SI_2019-05-28-SDZ8-Redna-08.u88,SDS,0.6181640625,2019-05-28,0.9930071234703064,"Hvala lepa, spoštovani podpredsednik. Uvodoma moram povedati, da bom vseeno ta zakon, ki smo ga v Slovenski demokratski stranki predlagali, podprl, ker zelo cenim vojne veterane. Sam osebno mislim, da je ta zakon tudi pravičen in nujen, da se tem veteranom zagotovi tisto, kar jim je bilo odvzeto z ZUJF-om. Danes je bilo veliko govora o tem ZUJF-u, tako ali drugače. Vsi se zavedamo, kakšni pogoji so bili takrat. In razlog, da je bil sprejet ZUJF, je tistim, ki poznamo slovensko politiko in stanje v tej državi, tudi zelo jasen, da je takrat manjkalo v proračunu okrog milijardo in pol denarja, da se je lahko mesečno izplačalo pokojnine, da je bilo možno izplačati plače medicinskim sestram, zdravnikom, šolnikom in tako dalje. In če se ne bi nekaj zgodilo na tem področju, bi takrat šla država v stečaj. Tega si nihče ni želel, jaz sem prepričan, še najmanj kdorkoli, ki živi v tej naši državi, od državljank in državljanov. Mislim, da bi to bila tudi najslabša rešitev, če bi si katerakoli vlada v tej naši državi dovolila sprejeti takšne rešitve, ki bi pripeljale državo v bankrot. In takrat smo bili zelo blizu, blizu temu pa jo je pripeljala prav vlada Boruta Pahorja in Socialni demokrati, skupaj z koalicijo. Še ena stvar, ki se mi zdi tukaj zelo pomembna, je, da je zelo težko pričakovati od tistih, ki jim samostojna Slovenija ni intimna opcija, da bodo zdaj za tak zakon glasovali. Danes je bilo to jasno izraženo, jasno izraženo, celotna koalicija, razen Levice, ki me je sicer presenetila, pa sem zelo vesel, da je tako, da je se tukaj pozitivno odzvala in da bo podprla ta zakon. Očitno vam samostojna Slovenija ni intimna opcija, ker če bi vam bila, bi potem imeli jasno stališče, da tistim, ki so stopili v bran in tudi žrtvovali svoja življenja za to državo, pomagamo rešiti problem, ki je nastal. Od vseh vas bi pričakoval, da boste danes brez vsakega problema ta zakon podprli, seveda vlada tudi. Kdo pa je rekel, da vlada in ta koalicija nimata možnosti vložiti sistemskega zakona? Kdo je to rekel? Zakaj ga ne vložite, na koga čakate? Da bo od zgoraj padlo kaj dol v ta parlament? Nič niste naredili, to je problem in vi govorite, da mi vlagamo parcialno zakonodajo. Vlagamo seveda zato, ker niste naredili vi nič, nič, nič, nič od nič. Vsi govorite, da vam je tukaj v interesu, da bi rešili ta problem vojnih veteranov in vojnih invalidov in tako dalje in tako dalje. Ta koalicija, ki sedite v parlamentu, govorite eno, delate pa drugo in zavajate slovenski narod, slovensko ljudstvo. Tudi vlada govori, da tega ne bo podprla, ker je parcialen zakon. Predstavnica Vlade, potem pa, prosim, povejte, kdaj boste vložili sistemski zakon, ki bo reševal vse to, kar smo danes tukaj slišali. Danes mi to povejte, z datumom, kdaj boste to storili; in ne nakladajte več in ne zavajajte slovenskega ljudstva in slovenskega naroda, ne imejte za norca ljudi. Tega ne morem več poslušati in gledati. Namesto da bi iskali skupaj rešitve, pomagali tem skupinam, se potem izgovarjamo na sistemskost. Kakšna pravica je vas tukaj, da na tak način razpravljate? Imate pa možnost. Če ne bi imeli možnosti, potem bi jaz rekel, da je upravičeno, da na tak način razpravljate. Ker pa imate vse v rokah, koalicija lahko kadarkoli sistemski zakon vloži, bi lahko to naredili. In če ste lahko milijardo evrov porabili za državne javne uslužbence, da ste lahko dvignili socialno pomoč in s tem pomagali tistim, ki socialno pomoč potrebujejo. Hvala bogu, je nujno, da jo dobijo, ampak je veliko tudi tistih, ki je ne potrebujejo; in s tem spodbujate nedelo. To je tisto, kar počenjate, in potem vi govorite, da ste pravični, da pravično vodite to državo, da se pravično odločate pomagati ranljivim skupinam. Kakšna pravičnost je to? In govoriti neprestano sistemskosti, ker je Slovenska demokratska stranka ponovno vložila ta zakon, je treba na vsak način nasprotovati. In ker samostojna Slovenija ni vaša intimna opcija, potem je treba čisto vse narediti, da tiste, ki so se za to borili, tudi nekateri dali svoje življenje, postaviti v drugorazredne. Imate možnost in nimate izgovora, da je 2013 prišlo do te situacije, nimate izgovora, ker tisto je že zdavnaj mimo. Poglejte, katerega leta smo – leta 2019. In se čisto nič ni zgodilo, ničesar niste storili, ničesar, ne prejšnje vlade, tudi ta vlada sedem, osem mesecev,, kolikor je na oblasti, nič, da bi lahko mene tukaj prepričevali, da je ta zakon parcialni in da ga ne morete zaradi tega podpreti, ne morete. Ta zakon rešuje eno skupino in če želite, lahko naslednji zakon vložite pa še ostali dve skupini pokrijete, pa je zgodba urejena sistemsko. Nobenega problema ni, samo volja mora biti pa resno je treba misliti, da imaš interes pomagati ljudem; ne pa gledati tega, da tu berejo neke citate, ko jim nekdo napiše dva, tri liste, na koncu pa sploh ne vedo, kaj piše na tistem listu, pa neke referate tukaj brati. Vsi vemo, kaj se je zgodilo, vsi poznamo zgodovino, vsi poznamo preteklost, vsi poznamo, kako je prišlo do samostojne Slovenije. Tega ni treba brati v državnem zboru, ker vsak otrok že v petem razredu osnovne šole ve to, ali pa v četrtem ali pa po tretjem. Rešitve je treba iskati. Mi v Slovenski demokratski stranki predlagamo rešitve za vojne veterane in dolžni smo skupaj. Tu ne izpostavljamo nobene politične stranke, nikogar nismo izpostavljali, ko smo ta zakon vložili. Ta zakon ni političen, ta zakon je vsebinski, želi pomagati tem ljudem, ker so jim bile določene pravice odvzete zaradi zelo težke situacije v slovenski državi. Kdo pa jo je zakuhal? Socialni demokrati in njihova ekipa, ki so to državo pripeljali na rob bankrota, ko je bila minus 7,8 gospodarska rast. Ali veste, kaj to pomeni? Ko ti na koncu leta zmanjka milijarda pa pol, da bi lahko te osnovne stvari pokril, da lahko država funkcionira. In zato vas prosim, dragi prijatelji, vsi tisti, ki sedite v Državnem zboru, te poslanske skupine, tudi vlada, začnite razmišljati proaktivno, začnite delati, prinesite tisto, kar mislite, da je prav, pa naj bo sistemsko. Mi v Slovenski demokratski stranki podpremo vsak dober predlog, vedno smo ga podprli, ampak ne nas imeti za norca, ne imeti za norca celotno slovensko javnost pa govoriti eno, da zaradi tega ne morete nekaj narediti. Ni res. Pokažite, imate vse vajeti v svojih rokah, vsepovsod imate podporo Slovenske demokratske stranke, ko gre za rešitve, ki so na kožo pisane slovenskim državljankam in državljanom. Dajte to že enkrat razumeti. In ne se ukvarjati s tistim, kar za to državo ni ključno, ukvarjajte se s tistim, kar bo to državo pripeljalo korak dalje. Imamo gospodarsko rast, ampak ne zaradi politike te vlade, niti približno. Točno vemo, zakaj imamo gospodarsko rast, ker so ugodne gospodarske razmere na nivoju Evrope. In imamo gospodarsko rast zaradi nekaterih naših odličnih podjetnikov in obrtnikov. Če bi čakali na državo, je vprašanje, kje bi danes bili. Kakšen odnos ima država do obrtnikov, podjetnikov; da ne govorim o dobrem gospodarskem okolju. Ker niste v teh mesecih, kar imate oblast v svojih rokah, naredili popolnoma nič, nula, zato da bi se podjetništvo razvijalo. Naredili ste pa to in delate to, da mladi zapuščajo Slovenijo, in to tisti visoko kvalificirani, ki bi morali biti tukaj, da bi lahko naredili gospodarsko-ekonomski preboj, ki ga potrebujemo, če želimo imeti višjo dodano vrednost, če želimo, da bi delavci imeli višje plače in da bodo na koncu pokojnine višje in tako dalje in tako dalje; ampak očitno tega ne razumete. Očitno vam je državni javni sektor ključen, pa mislite, da bo od njega država preživela. Saj potrebujemo pridne in primerno plačane, ampak najprej se je treba postaviti na pozicijo pa ugotoviti, kdo je tisti, ki ustvarja. In on mora imeti določeno besedo pri tem, kako se deli državni in javni denar. In vas lepo prosim, ne se več izgovarjati na način, kot to poslušam danes. Govorite o našem zakonu, da je parcialen, da ga ne morete podpreti. Še enkrat vam povem, imate vse možnosti, vse možnosti, vložite sistemski zakon, vse te skupine, o katerih danes govorite, spravite pod streho in je ta zakon lahko v mesecu in pol sprejet. Ta zakon, ki ga mi predlagamo, pa nikomur nič ne bo vzel. Rekli smo, da je treba 7 milijonov evrov zagotoviti v proračun. Danes smo govorili, da je nekdo govoril o 700 milijonih. Iz kje je tisti človek padel, ne vem, od kod je padel, z Lune ali Marsa, da so posledice tega zakona 700 milijonov evrov. Od kod jih je vzel? Naj nekdo, ki je to izrekel v tem parlamentu, pride sem in mi to obrazloži. Če je nevednost, če je neznanje, naj to pove; ne pa da zavaja slovensko javnost. In lepo vas prosim, ne delajte tega, nimamo časa v tem državnem zboru zapravljati čas za take stvari. Bodimo operativni, bodimo povezovalni, stopimo skupaj pa delajmo, rešujmo probleme ljudi. Ljudje to od nas pričakujejo, nema veze, kdo je v kateri politični opciji, a že razumete to enkrat. In jaz sem danes praktično ves čas v dvorani in sem to poslušal in ne morem tega več poslušati, zakaj zakona ne boste podprli; vsi pa pravite, da vam je mar za te ljudi, da vam je mar za vojne invalide in da vam izjemno veliko pomenijo in tako dalje. Ko pa je treba praktično dokazati to dejstvo pa sprejeti določene odločitve, potem pa rečete: Veste, tega pa mi zaradi tega in tega ne moremo. Denarja v tej družbi za koruptivne stvari je kolikor hočeš. Krade se po dolgem in po širokem, v zdravstvenem sistemu in tudi drugih, drugi tir in da ne bom razlagal, kaj se vse dogaja. A 7 milijonov za to, da bi tem ljudem pomagali, pa ni?! Kakšna vlada ste to?! Očitno potem podpirate korupcijo v tej družbi, koruptivna dejanja tistih lobističnih skupin zadaj, ki očitno imajo moč in so očitno tudi nekatere od vas spravile v Državni zbor. Mene niso, ker si tega nikoli nisem dovolil, zato sem pet mandatov v Državnem zboru, ker se nisem dovolil podkupiti od nobenega. In če bi bili vsi taki v Državnem zboru, ne bi bilo stanje tako, kot je. Nalite si že enkrat čistega vina, ne glede na to, ali sedite na strani izvršilne veje oblasti ali na strani zakonodajne veje oblasti. Bolje, da ne govorim, kaj vse se dogaja v sodni veji oblasti. In nehajmo se deliti na naše in vaše ter na prvo- in drugorazredne. Prosim vas, stopimo skupaj pa enkrat prestopimo tisto ne vem kakšno miselnost, da ne bom uporabil kakšnega izraza, ki spet komu ne bo všeč. Dajmo delati za ljudi, stopimo skupaj in delajmo za ljudi, pa se ne ukvarjajmo, kdo je iz katere politične opcije. Če je dober predlog, ga podprimo. Ta sprememba Zakona o vojnih veteranih je dober predlog in nihče ne more reči, da ni. Ne govoriti eno, delati pa drugo. In danes bom videl ponovno, koliko od vas je tistih, ki ste govorili, da jim je za vas, da jih cenite, da jih spoštujete, da imate dobro mnenje o njih, in bo danes glasovalo za ta zakon. Bom videl, koliko bo. In seveda se bom potem, ko bo glasovanje mimo, malo razpisal in spet počasi pojasnil ljudem. Mislim, da bo to potrebno, ker drugače, poslanke in poslanci, boste lepo živeli na ne vem kakšnih valovih, ne da bi prevzeli odgovornost. Vsak od nas v tem parlamentu ima koga, ki je vojni veteran, vsak od vas, z mano vred, ki sedimo v tem parlamentu. In kakšen obraz imamo pa rečemo – glejte, priložnost smo imeli, pa smo delali proti, glasovali smo proti temu, da bi vam pomagali. Kakšen obraz? Zato vas lepo prosim, da danes v tej prvi obravnavi ta zakon podprete. Možno ga je popraviti, možno je narediti, kar ti skoraj pade na pamet. Vlada in koalicija lahko naredi, skoraj kar hoče, ker ima vse v rokah. In še nekaj, predstavnici Vlade pa prosim, da mi bosta danes, ko bom jaz nehal ali pa potem tudi na koncu, ko bosta imeli svoj čas, seveda smo že tako ali tako na koncu, povedali, kdaj boste prinesli v Državni zbor sistemski zakon, ki bo vse te skupine, o katerih sem danes govoril, pokril. Zahtevam, da mi poveste terminski plan, da si lahko nalijemo čistega vina in da bo tudi neka zaveza v ozadju; ne samo da boste na pamet govorili, da okrog prinesete ljudstvo. In bodo štiri leta mimo in spet ne bo ničesar rešenega, če bo seveda ta vlada sploh štiri leta zdržala. Tako kot se sedaj dela, jaz dvomim v operativne sposobnosti te vlade, zelo osebno to mislim. Še enkrat prosim, da v današnjem glasovanju ta predlog zakona, ki je dobronameren, ni političen, nima nobene politične barve notri, v prvem branju, dragi poslanke in poslanci, tudi podprete. Hvala lepa."
9,ParlaMint-SI_2021-11-23-SDZ8-Redna-27.u122,SDS,0.406982421875,2021-11-23,0.02802475541830063,"Lep dober dan. Hvala za besedo, podpredsednica. Pozdrav tudi vsem gostom! Na mizi imamo Predlog zakona o izplačilu dodatka za delo v rizičnih razmerah poklicnim gasilcem in zaposlenim v prostovoljnih gasilskih enotah in gasilskih zvezah. Skupina poslank in poslancev poslanskih skupin LMŠ, Levice in nepovezanih je dne 14. 9. 2021 Državnemu zboru Republike Slovenije predložila Predlog zakona o izplačilu dodatka za delo v rizičnih razmerah poklicnim gasilcem in zaposlenim v prostovoljnih gasilskih enotah in gasilskih zvezah. S predlogom zakona se želi poklicne gasilce in zaposlene v poklicnih jedrih v prostovoljnih gasilskih društvih in gasilskih zvezah vključiti v razširjen krog upravičencev do dodatka za delo v rizičnih razmerah. Te rizične razmere so na primer epidemije, kot je bila denimo epidemija koronavirusa v letu 2020 in 2021, naravne nesreče, demonstracije, delo na območju nevarnosti terorističnih napadov z biološkimi agensi, delo na področju vojne nevarnosti in druge. Predlagatelji sicer trdijo ter se sklicujejo na nedavno razglašeno epidemijo, na nekatere nepravilnosti pri nagradah gasilcem za delo v tistih razmerah ter da bi se s predlogom zakona popravilo te napake. Sledijo temu, da bi se naredil poračun in izplačilo za nazaj za tiste, ki so nekako izpadli, ter da se pač za enako opravljeno delo gasilce enakomerno in pravično nagradi. Komisija Državnega sveta Republike Slovenije predloga zakona ne podpira, Vlada Republike Slovenije predlog zakona kot tak smatra za neprimernega. Vzrok pa je v tem, da je v teku priprava bolj pravične sistemske ureditve na osnovi pogajanja z reprezentativnimi sindikati javnega sektorja v drugačni in bolj pravični ureditvi tega dodatka, zato je torej interventni zakonski poseg na področju urejanja sistema plač tudi gasilcem kot zaposlenim v javnem sektorju pred zaključkom pogajanj neprimeren. V Slovenski demokratski stranki smo mnenja, da je zadeva, torej predlog zakona, dobronameren, seveda pa tudi glede na preštudirano mnenje Zakonodajno-pravne službe nedorečen in površno pripravljen; in sicer Zakonodajno-pravna služba Državnega zbora pravi, da s pravnosistemskega vidika predlog zakona nekonsistenten z veljavnimi pravnim redom. Navaja se antinomijo oziroma nasprotnost in tako se predvideva, da bi se s sprejetjem predloga zakona znotraj pravnega reda povzročila nasprotnost kot posledica medsebojne neusklajenosti zakonov. Problematika se v istem času prav tako rešuje s strani Vlade in priznati je treba, da če bi bila zadeva urejana, kot predlaga ministrstvo, da bi bil dodatek za delo v rizičnih razmerah gasilcev opredeljen kot nominalni znesek bolj pravičen kot v primeru, ki ga je predlagal predlagatelj. To bi torej pomenilo, da bi bili tudi vsi gasilci za delo v času tako imenovanih izrednih razmer nagrajeni enako pavšalno in ne na osnovi osnove plače zaposlenega. Če bi bil ta dodatek v nominalnem znesku torej enak, bi to tudi pomenilo v gasilskih vrstah še dodatno motivacijo in enotnost ekip. Odbor za obrambo Državnega zbora je na matičnem delovnem telesu v oktobru predlog zavrnil in zadevo zaključil. V Poslanski skupini Slovenske demokratske stranke Predloga zakona o izplačilu dodatka za delo v rizičnih razmerah poklicnim gasilcem in zaposlenim v prostovoljnih gasilskih enotah in gasilskih zvezah ne podpiramo."
9,ParlaMint-SI_2007-03-26-SDZ4-Redna-26.u43,SDS,-0.9072265625,2007-03-26,0.9920780658721924,"O tem, kaj od te opreme je možno nameniti za civilne namen, bodo odločili strokovnjaki oziroma oni bodo to pogledali. Ampak tisti, ki ste že kdaj videli kakšno vojaško bolnišnico, boste pritrdili, da se kar znaten del te opreme za civilne namene ne da uporabljati, ker gre za mobilne operacijske prostore, recimo, kjer je z drago tehniko zagotovljena sterilnost in tako dalje. To je zadeva, ki je uporabna izključno za vojaške namene in je, mimogrede, zelo draga. V tem trenutku je treba narediti tisto, kar je minister odredil. Se pravi, ta skupina mora natančno te stvari povedati. Bi pa težko pritrdil temu, da je to ministrstvo krivo za to, da je, ne vem, oprema toliko časa prihajala, da ni bila prevzeta ali pa, da se to ni že prej naredilo, ker ni ta minister podpisal pogodbe, kjer so bili določeni roki in pogoji. Pogodbo o nabavi te bolnišnice je bila podpisana 4 dni pred zadnjimi volitvami. V tej pogodbi so bili določeni ti roki in vse ostalo. Zadnji prevzem je bil narejen februarja letos. In dokler oprema, od katere je potencialno odvisno življenje ljudi, ni prevzeta tehnično in za to nekdo ne odgovarja, zato se tudi ne more uporabljati. Tukaj ne gre za stavbno pohištvo. Tako mislim, da se bo tudi pristojni odbor, parlament s tem ukvarjal, ko bo ministrstvo izdelalo oziroma ko bo ta skupina izdelala svoje predloge, bo to poslano tudi pristojnemu odboru in upam, da bomo čim prej tisto, kar se da koristno uporabiti, tudi koristno uporabili."
9,ParlaMint-SI_2013-11-12-SDZ6-Izredna-47.u12,SDS,-0.97509765625,2013-11-12,0.037363190203905106,"Hvala lepa. Spoštovana kolegica Renata Brunskole! Zdaj so ljudje dobili občutek, kot da podpirate amandma, kot da ste vi za to, da se te tri milijone vrne Upravi za zaščito in reševanje. V resnici pa ste na koncu povedali, da tega amandmaja ne boste podprli. Dvakrat ste omenili SDS. Če je problem, da je predlagatelj SDS, ne vem, dajte pozabiti to in ga sprejmite. Če bi bilo to res, kar ste zdaj govorili, potem ne bi bilo po Sloveniji kriznih sestankov prostovoljnih gasilskih društev, vseh, ki delujejo v sistemu zaščite in reševanja in to ni bil samo eden, jih je bilo več, kjer so bila zavzeta jasna stališča. Tudi stališče Gasilske zveze Slovenije, ampak žal noben medij tega ni povedal, pa tudi mi nismo imeli priložnosti, da bi vam to povedali. Centri za obveščanje, preveč jih je. Vi lahko govorite, kar hočete, jaz pa vam govorim kot strokovnjak s tega področja: 10 let sem delal kot poklicni gasilec v Centru požarne varnosti, 35 let sem že prostovoljni gasilec, podpredsednik gasilskega društva in vem, kako se tem stvarem streže. Centrov za obveščanje je preveč. Preveč. Kar pa se tiče sredstev. Bom rekel samo še tako: važno je, da bodo imeli vojaki glave varne, da so se kupile tiste čelade, na gasilce pa smo pozabili. In to ni prav. Jaz bi razumel, da se sredstva nižajo, ampak vaš minister Jakič je naredil to, da se cela postavka, ki je bila do zdaj neka praksa v Sloveniji – gre za vračilo DDV, gre za sredstva, vrnjena v državni proračun, ki se jih da gasilcem v zahvalo, ker opravljajo to humano delo – jo vi črtate. Nič evrov ne bo več za prostovoljna gasilska društva in to je problem. In mi želimo samo to – vrnimo ta sredstva nazaj prostovoljnim gasilskim društvom. Hvala lepa."
9,ParlaMint-SI_2013-01-31-SDZ6-Redna-10.u124,SDS,-1.0,2013-01-31,0.04427691549062729,"Hvala lepa. Pri tem zakonu, ki sta ga vložili dve opozicijski stranki, moram reči, da me nekako asocira njihova tendenca v danih pogojih krize države na tiste čase, ko so pri hudih boleznih ljudi zdravili s puščanjem krvi in pijavkami. Nekako gre tudi z vaše strani za puščanje krvi državi v pogojih hude finančne stiske. Pravzaprav se čudim, da na tako neselektiven način, ob tem ko zagotavljate, kako se trudite in ste zainteresirani, da država zleze iz teh težav, vlagate takšne zakone, ki so seveda populistični. Z njimi lahko operirate in zavajate ljudstvo v državi. Že iz tega se vidi, ko mora minister za vsakim vašim nastopom demantirati, da ta zakon ni na liniji tega, da bi res popravljal krivice, ampak je predvsem v funkciji populizma in pridobivanja dnevnopolitičnih točk. To je v politiki dovoljeno, ni pa res na vsakršni situaciji države. Moram reči, da že po sprejetju ZUJF-a, ko so se vlagali posamični zakoni, ko je tudi vlada sprejela nekatere spremembe oziroma koalicija popravila nekatere nelogičnosti, nejasnosti in tudi krivice, sem takrat slišal tak nesmisel, ko je ena poslanka iz tega državnega zbora govorila, da smo z ZUJF povzročili krivico borcem za severno mejo. Jaz sem takrat komentiral tu interno, da je to pričevanje bilo očitno v čudežu, kajti zadnji borec za severno mejo je umrl pred 14 leti in ne vem, kako mu je 14 let po smrti možno narediti krivico. Res pa je, in tu je tudi dvoličnost, da so se borcem za severno mejo in tigrovcem v prejšnji državi godile grozovite krivice. Niso mogli uveljaviti praktično nič, so bili vedno diskriminirani. In ker ste nosilci neke politične tradicije iz tistih časov, iz edine stranke, ki je takrat obstajala, bi pričakoval, da bo malo več kritičnosti in poštenega odnosa. Mislim, da edini Maistrovi borci, ki so dobili državno odlikovanje od gospoda Kučana, so bili stari 100 let, trije še takrat živeči, 1998., 1999. leta. Prej pa niso bili deležni niti zahvale. Z uveljavitvijo ZUJF in tudi po korekcijah se je število upravičencev do teh dodatkov zmanjšalo z 80 tisoč na 40 tisoč. Mislim, ker gre za kategorijo, ki ni socialno ogrožena s cenzusom, da je tu bistveno manj udeležencev iz vojne za Slovenijo in realno gledano, danes 80 tisoč ljudi, ki imajo tudi kot sorodniki 70 let po drugi svetovni vojni ob realnih kriterijih, poštenih zadevah ne bi moglo več biti. To si bodimo na jasnem. Da so bili to neki privilegiji, do katerih so nekateri prišli. Seveda se pa vsepovsod znotraj možne krivice in tudi absolutno pravičen noben zakon ni. Diskutiram tudi o tem, z lahkoto bi imel status veterana, kajti ko sem postal poslanec, so mi veterani sami prinesli prošnjo, da se včlanim, da zaprosim za status, ker sem izpolnjeval kriterije, ker sem hranil orožje iz Ložnice v velikih količinah. Pa se nisem včlanil, nimam statusa iz podobnih razlogov, kot jih je Roman Žveglič razlagal. Če bi hoteli biti milimetrsko pravični, bi morali tudi na novo pregledati, kdo vse to uveljavlja in kdo je danes glasen. In zaradi teh očitnih namenov s tem zakonom nabirati politične točke, tega zakona ne bom podprl. Je pa res, da boste imeli vso možnost, ko pridete na oblast, da ste velikodušni, da razdelite vse, samo bom z zanimanjem opazoval, kako učinkoviti boste. Hvala lepa."
9,ParlaMint-SI_2019-05-28-SDZ8-Redna-08.u56,SD,0.96533203125,2019-05-28,0.9904875755310059,"Podpredsednik, hvala lepa za besedo. Spoštovana državna sekretarka, spoštovane poslanke in poslanci! V Poslanski skupini Socialnih demokratov vseskozi poudarjamo, da pravice vojnih veteranov, določene z Zakonom o vojnih veteranih, izkazujejo priznanje in hvaležnost Republike Slovenije za prispevek, ki so ga vojni veterani, se pravi borci NOB in pripadniki obrambnih ter varnostnih sil, ki so branili našo neodvisnost v vojni za Slovenijo leta 1991, dali za svobodo in samostojnost Slovenije. Cenimo njihov pogum, nesebičnost, predanost in tovarištvo. Spoštujemo, da so v ključnih zgodovinskih trenutkih izkazali pripravljenost za tveganje in požrtvovalnost, da ubranijo našo domovino pred agresorji. Ob današnji razpravi naj spomnimo, da so že leta 2012 takratni opozicijski poslanci s prvopodpisanim Matjažem Hanom predlagali novelo ZUJF, s katero so želeli preprečiti trajni odvzem pravice vojnih veteranov za plačilo premije dopolnilnega zdravstvenega zavarovanja. Žal so bili naši poskusi ponovne uvedbe plačila premije dopolnilnega zdravstvenega zavarovanja takrat neuspešni. Vojni veterani so to pravico ponovno prejeli, delno prejeli, šele z novelo Zakona o vojnih veteranih leta 2014, ki je vojnim veteranom vrnil pravico do plačila dopolnilne zdravstvene premije, ki jim je bila odvzeta z ZUJF, in uvedbo te pravice, vezane na pogoj gospodarske rasti, ki je ponovno omogočila izplačevanje vseh socialnih pravic v večjem obsegu. Predlog, o katerem razpravljamo danes, ki ga je v zakonodajni postopek vložila skupina poslank in poslancev, predvideva znižanje starostne meje za priznanje uveljavljanja pravice do varstva po Zakonu o vojnih veteranih s 55 na 50 let, vrnitev pravice do zdraviliškega in klimatskega zdravljenja ter spremembo osnove in načina določanja te osnove za ugotavljanje pravice do veteranskega dodatka. S sprejetjem zakona bi veterani bili v bistveno ugodnejšem položaju kot vojni invalidi, ki prav tako uveljavljajo pravice iz Zakona o vojnih invalidih pri starostni meji 55 let in prav tako nimajo pravice do zdraviliškega oziroma klimatskega zdravljenja. Menimo, da razlikovanje med vojnimi veterani in invalidi ni upravičeno, saj obema skupinama pripadajo pravice, ker so bili udeleženci istih vojnih dogodkov iz preteklosti. Vojni veterani so prav tako, tako kot vsi drugi državljani Republike Slovenije, že upravičeni do zdraviliškega in klimatskega zdravljenja, če njihov osebni zdravnik meni, da je napotitev v zdravilišče upravičena in bi koristila njihovemu zdravju. Menimo, da prejemki vojnih veteranov in vojnih invalidov ne smejo in ne morejo biti socialne narave, temveč odškodnina za telesne in duševne poškodbe, ki so jih utrpeli v vojnih dogodkih ter pomenijo izraz naše hvaležnosti. Ob tem pa tudi menimo, da naj bodo pogoji za uveljavljanje pravic enaki tako za vojne veterane kot tudi za vojne invalide. Poleg tega, je treba omeniti tudi to, da če bi sprejeli predlog skupine poslank in poslancev, bi za ta namen potrebovali najmanj 700 milijonov evrov in še več dodatnih proračunskih sredstev. Poslanska skupina SDS tako po eni strani vlaga zakonske predloge, ki višajo proračunsko porabo, po drugi strani pa obtožuje Vlado, da ne spoštuje fiskalnega pravila, ker v letošnjem proračunu ni predvidela dovolj visok znesek privarčevanega proračunskega denarja in je celo vložila ustavno presojo za proračun za leto 2019. Zaradi navedenih razlogov Socialni demokrati menimo, da predlog zakona, ki ga predlaga skupina poslank in poslancev, ni primeren za nadaljnjo obravnavo. Hvala lepa!"
9,ParlaMint-SI_2020-09-29-SDZ8-Redna-20.u233,SD,0.76025390625,2020-09-29,0.19989849627017975,"Hvala za besedo, gospod predsednik. Spoštovani zbor! Jaz bom novelo Zakona o obrambi podprl ne samo zato, ker ureja status profesionalnega vojaka po 45. letu starosti, temveč tudi, ker bodo spremembe pomagale tudi mlajši generaciji. Ko se bodo mladi odločali o poklicni poti, bodo vedeli, da je zanje poskrbljeno tudi po 45. letu starosti, če se bodo seveda odločili za profesionalno služenje v Slovenski vojski. Tako bo njihova socialna varnost manj negotova in bodo lažje načrtovali svojo poklicno in tudi zasebno pot. Takšna rešitev je bila tudi v noveli zakona v mandatu 2014–2018, ki jo je predlagala takratna resorna ministrica, ministrica za obrambo iz vrst Socialnih demokratov Andreja Katič. To je socialdemokratska tema, zato jo bom podprl."
9,ParlaMint-SI_2018-03-20-SDZ7-Redna-39.u22,SD,0.6240234375,2018-03-20,0.04208679124712944,"Hvala lepa, gospod predsednik. Spoštovane kolegice, kolegi! Vse nevladne organizacije, ki delujejo v javnem interesu ali pa so z namenom ljubiteljska izpolnjevanja posameznika na nekem področju za našo družbo neizmerno bogate in nas bogatijo, delujejo vsak dan, ne glede, v kakšni fazi delovanja je Vlada ali Državni zbor. Na tem mestu bi izpostavil tudi sprejem amandmaja, ki uvaja sklad za razvoj nevladnih organizacij. Ta sklad bi se polnil z nerazdeljenimi sredstvi državljank in državljanov iz dohodnine 0,5 %, kar znaša nekje med 4 in 5 milijonov evrov. Po javno dostopnih podatkih so za leto 2016 državljanke in državljani 5 tisoč 707 poimensko navedenim nevladnim organizacijam namenili 4,5 milijona evrov. Da gre za izjemno široko področje delovanja nevladnih organizacij, se kaže tudi v tem, v koliko področnih zakonov se posega oziroma lepše rečeno, koliko področij se ureja. S strani državnozborske zakonodajne službe smo bili opozorjeni, da je takšen pristop, to je poseganje v 20 drugih področnih zakonov, s strani pravne varnosti in predvsem preglednosti zakonodaje nedopustno. Upam, da bomo čez kakšno leto vseeno lahko rekli, da je zakon omogočil ureditev statusa nevladnih organizacij in njihovo delovanje. Socialni demokrati bomo predlog zakona podprli, še posebej zato, ker so tudi predstavniki nevladnih organizacij izrazili zadovoljstvo, da je po več letih, desetletjih, Vladi le uspelo pripraviti predlog zakona, ki bo v samem izvajanju omogočil sistemski pristop k urejanju nevladnih organizacij. V proces priprave zakona so bili predstavniki nevladnih organizacij vseskozi vključeni, kar predstavlja pomemben napredek, in upam, da bo tako tudi po sprejetju amandmajev k predlogu zakona. Pomemben del pa bodo nevladne organizacije morale odigrati tudi po sprejetju zakona. Potrebno bo spremljati izvajanje zakona ter tako reagirati na morebitne napake ali druge ovire, da bi ovirali oziroma, da ne bi ovirali razvoja nevladnih organizacij. Socialni demokrati bomo predlog podrli tudi zato, ker se nam je uspelo dogovoriti, da predlagani zakon vsebuje rešitev glede sofinanciranja dveh veteranskih zamejskih organizacij, in sicer Zveze koroških partizanov in prijateljev protifašističnega odpora v Celovcu ter Zveze vojnih invalidov iz Trsta. Omenjeni dve veteranski organizaciji sta se v Republiki Sloveniji vsaj do sedaj obravnavali kot društvi, ki delujeta v javnem interesu, zaradi česar sta bili upravičeni tudi do sofinanciranja njune javne koristne dejavnosti na področju vojnih veteranov po Zakonu o društvih in Zakonu o vojnih veteranih. Po zagotovilu vladnih predstavnikov se bo sofinanciranje nadaljevalo in ostalo. Predlog zakona je, kot že rečeno, prvič ugledalo luč svet in ne delamo si utvar, da vsebuje le najboljše oziroma idealne rešitve, je pa napredek in to Socialni demokrati, kot že rečeno, podpiramo. Hvala lepa."
9,ParlaMint-SI_2005-06-20-SDZ4-Izredna-09.u486,SD,-0.9404296875,2005-06-20,0.9925910830497742,"Hvala lepa. Ta amandma bom podprl. Mislim, da je resnično žalostno, če želi vlada na račun zmanjšanja sredstev veteranskim organizacijam, katerimkoli od veteranskih organizacij, oblikovati rebalans svojega proračuna, prišparati sredstva in misliti, da ravna dobronamerno. Takšnega ravnanja, gospe in gospodje iz vlade, ni mogoče šteti za dobronamernega. To je ravnanje, ki pomeni negodovanje, nasprotovanje, če hočete tudi napad na veteranske organizacije in na njihovo vlogo, ki jo imajo v naši družbi. Vsa razprava, ki je bila danes prisotna, kaže na to dejstvo. Ni res, da veteranske organizacije niso predlagale programov in dajale poročil. Jaz imam pisne informacije od Zveze združenj borcev NOV, da je od spomladi in po zimi naprej dajala vse, kar ste zahtevali. Vendar vi ste zahtevali od njih, da na približno 25 odstotkov zmanjšajo potrebni obseg sredstev in šele kasnejše intervencije so ugotovile takšen obseg, kot je danes. Vi, gospe in gospodje, sploh ne poznate, kaj so programi teh vseh organizacij, Zveze združenj NOV, Tigra, Združenja Sever, Združenja društev vojne invalidov Slovenije in drugih. To so vsebinski programi. To ni financiranje članstva. Nihče od članov od tega ne dobi, ne vem, česarkoli. Celo ko potujejo na proslave, si vsak sam plača tisti sedež v avtobusu [[...]] [[Oglašanje iz klopi.]] Smejte, se gospod Sok ali ne, vaša nesramnost na tej poti je znana in jaz sem med tem, ko sem poslušal razpravo, slišal, da ste rekli, ne gre za borce, ampak za revolucijo. To je vaš pogled. In lahko ste sovražni do tega, samo jaz bom ta amandma podprl in mislim, da je skrajni čas, da v državi spoštujemo tudi to, kar se je v času II. svetovne vojne, pa tudi v osamosvojitveni vojni dogajalo. Hvala."
9,ParlaMint-SI_2006-03-28-SDZ4-Redna-15.u268,SD,-0.96142578125,2006-03-28,0.9902579188346863,"Hvala lepa. Kako spoštovane kolegice in kolegi pričakujete podpise pod ostale vojne zakone, kako naj vam verjamem, da s sprejemom teh zakonov mislite pošteno, zakaj črtati zakon o financiranju borcev, ki ne govori o višini sredstev. V tem primeru ne gre za denar. Gre za to, da iz pravne ureditve črtamo vse zakone, kjer so omenjeni borci NOB. Denar ste tako ali tako vzeli že lani in vam tudi ne moremo preprečiti, da ga vzamete tudi letos in da ga vzamete tudi naslednje leto. Govoriti o enakopravnosti financiranja, saj to se lepo sliši. Lepo se sliši, da bodo zdaj vsi veterani izenačeni. A pri tem na eni strani podeljujete širokogrudno statuse veterana vojne za Slovenijo, na drugi strani pa seveda pričakujete, da bo narava naredila svoje in da bodo borci že po logiki naravnih zakonov morali slej ko prej izumreti in da to seveda pomeni prenehanje financiranja borčevske organizacije, ker želite to vezati na status, se pravi status člana, ne pa na društva. In ko sem slišal tukaj po 50-ih letih borcev ni več, naj jih ne bi bilo več, saj se bo nadaljevalo pri pokojnini, boste rekli, po določenih letih ni več pokojnine. To je samo korak naprej pri tem vašem razmišljanju. In štiri leta ima vlada mandat, ravno toliko je trajal NOB v Sloveniji. In v teh štirih letih si boste seveda prizadevali, da od tega NOB-ja ne ostane nič. Izgleda, da je to vaša pot, ki ste si jo trasirali. Kako je mogoče reči skupini, ki uporablja oziroma oblači partizanske uniforme na prireditvah, pa so te uniforme angleške, so ruske, so ameriške, se pravi zavezniške in partizanske, da je to maškarada? Maškarada je samo, če ste vi zraven, potem pa je maškarada, drugače je pa to uniforma, ki je bila spoštovanja vredna in je še danes spoštovanja vredna. Pa naj ima oznake kakršnekoli hoče. Vam govorim, gospod Dimitrij Kovačič, vi ste izrazili, da so to maškarade, proti katerim nič nimate. Ni važno, kdo se oblači v uniforme, ki so simbol nekega časa. To ni maškarada, maškarada je, če ste vi na tej prireditvi, sem vam že enkrat povedal. Sprejem tega zakona je sramota za to hišo, je sramota za ta državni zbor. Pod krinko, da izenačujete pravice, želite zgolj eno, želite prevrednotiti zgodovino, ampak spoštovane gospe in gospodje, ne bo vam uspelo."
9,ParlaMint-SI_2006-03-06-SDZ4-Redna-14.u160,SD,-0.98681640625,2006-03-06,0.06653369218111038,"Hvala lepa, gospod predsednik. Ne gre, da bi financiranje vezali zgolj na članstvo, ki ima status v upanju, da bodo borci kmalu izumrli in bo financiranje usahnilo. Kot sem že v razpravi povedal, smo na daljši rok vsi mrtvi. Tudi veterani vojne za Slovenijo, tudi vsi ostali. In to seveda posledično lahko pomeni, če bomo to vezali na članstvo, da takrat ko bo odšel zadnji iz teh vrst bo usahnilo tudi financiranje. Ne gre financiranje vezati tudi na voljo posameznega ministra v posamezni vladi. Mar bomo vedno znova, ko bomo sestavili vlado, pričakovali nova merila, nove kriterije, odvisno od naklonjenosti posameznega ministra, ki bo takrat vodil ta resor. Ne gre samo za financiranje pravic posameznic in posameznikov iz teh zvez, organizacij, društev. To se lahko celo strinjam in upam, da to ne bo okrnjeno. Ampak gre za financiranje delovanja. Delovanje pa je pomembno. Pomembno je predvsem tudi zaradi odnosa države do vzdrževanja spomenikov, obeležij, je slabo in ga zato nadomeščamo tudi znotraj teh organizacij. Iz razprave je bilo razvidno, da bom ta amandma podprl in to tudi napovedujem v tem trenutku."
9,ParlaMint-SI_2006-03-06-SDZ4-Redna-14.u55,OTHER,0.65771484375,2006-03-06,0.043224357068538666,"Hvala za besedo. Sam bom, tako kot kolegi iz Slovenske nacionalne stranke, podprl vse tri amandmaje k 2. členu omenjenega zakona. Prepričan sem, predvsem če govorim o drugem amandmaju, da so carinski delavci resnično tisti, ki si zaslužijo ta status, in to carinski delavci, ki so takrat v bistvu delali na mejnih prehodih, če vemo, da je bila prva komanda, ki jo je agresorska vojska dobila, zavzeti mejne prehode. Torej so bili ti ljudje v bistvu prvi in v prvih vojnih položajih. Ne nazadnje so predstavljali tudi neko vrsto komunikacije med Slovenijo in njenimi sosedami, brez njih bi mogoče težko danes govorili o samostojni Sloveniji. Sam sem prepričan, da tudi v carinski službi danes so ostali samo še tisti, ki so resno hoteli dobro za Republiko Slovenijo in dvoličneži so se v 15-ih letih verjetno že umaknili iz naše države. Sam sem prepričan, da proračun ne bi utrpel velikih posledic, v kolikor bi vključili še to skupino ljudi, in strinjam se s tistimi, ki so govorili o tem, da ne moremo pač statusa vojnih veteranov omejiti z neko številko in reči, toliko jih je, ker za toliko je denarja. Mislim, da si zaslužijo status vojnega veterana vsi tisti, ki so bili pripravljeni riskirati svoje življenje za to, da danes živimo v samostojni državi, zato bom vse tri amandmaje podprl. Hvala."
9,ParlaMint-SI_2019-10-22-SDZ8-Redna-12.u260,OTHER,0.65478515625,2019-10-22,0.028378915041685104,"Hvala lepa, predsedujoči, za besedo. Spoštovana ministrica, spoštovane kolegice in kolegi! Strinjam se z ministrico, ki pravi, da želijo, da se avtobusi in vlaki medkrajevnih linij ne vozijo prazni. Tudi sama si želim, da bi se vozili polni, zato zelo pozdravljam pobudo, da bodo imeli vsi upokojenci in registrirani in kategorizirani športniki brezplačni prevoz na medkrajevnih linijah. Ampak sama sem prepričana in v Stranki modernega centra smo prepričani, da mora ta pravica do brezplačnega prevoza v medkrajevnem javnem potniškem prometu pripadati tudi vojnim veteranom oziroma vsaj tistim vojnim veteranom, ki so upravičeni do veteranskega dodatka po Zakonu o vojnih veteranih, če ne moremo te pravice zapisati vsem vojnim veteranom. Zakon v 8. členu določa pravico do veteranskega dodatka, ki jo ima vojni veteran, če delež prejemkov na družinskega člana ne dosega osnove za veteranski dodatek, ta pa je enaka osnovi za ugotavljanje pravice od invalidskega dodatka po Zakonu o vojnih invalidih. V 10. členu tega zakona je definirana tudi metodologija za izračun višine mesečnega zneska veteranskega dodatka. Iz vseh teh določil izhaja, da gre za najbolj ranljivo skupino vojnih veteranov, ki živijo na robu ali celo pod robom revščine, zato menim in menimo, da je ta kategorija vojnih veteranov glede na ostale upravičence še toliko bolj upravičena do pravice brezplačnega medkrajevnega javnega prevoza. Tudi na ta način bomo veliko pripomogli k reševanju materialnega stanja teh vojnih veteranov. Nikakor si ne smemo dovoliti, da so izrinjeni na rob naše družbe. Nikoli ne smemo pozabiti, kaj so oni storili za nas, za našo državo v ključnih dejanjih. Res je, da je danes, ko se ozremo nazaj, ko je vojne konec, lahko biti general in biti pameten in reči, vojna je bila samo 10 dni. Ampak če se takrat ne bi tako izšlo, kot se je, bi bilo mogoče več žrtev, kot jih je bilo. In zato ne smemo pozabiti na vojne veterane, ki so takrat nosili glavo naprodaj. Če pomislimo samo na leto 1990, ko so nekateri izpostavljali cele svoje družine in so skrivali orožje v svojih hišah, prostorih, danes se pa obnašamo tako, da jim ne bi dali ene drobtinice tega. Res je, kot je rekla ministrica, da lahko dobijo to pravico v okviru upokojenske pravice – ja, tisti, ki so upokojeni. Zato bi lahko na tem mestu potem vprašala, potem pa naredimo dikcijo za vse vojne veterane, saj potem je čisto vseeno, kje bodo vzeli, ali bodo šli pod upokojensko ali pod vojne veterane. Ker upravičeni so tudi tisti, ki so danes stari 50 let in so še vedno zaposleni ali so mogoče brezposelni in mogoče nimajo sredstev. Naj se jim doda ta minimalna pravica do brezplačnega javnega prevoza, medkrajevnega javnega prevoza. Pa da ne bom samo pri vojnih veteranih, rada bi se navezala še na športnike in kategorizirane športnike. Še vedno obstaja problem javnega potniškega prometa na redko poseljenih območjih. Ta problem bo potrebno reševati in odpravljati v nadaljnjih aktivnostih z integracijo javnega potniškega prometa. Zagotoviti moramo dostopnost javnega potniškega prometa za prebivalce na teh območjih. Pri tem pa bi rada opozorila na nujnost povezovanja državnega sistema prevozov s prevozi, ki jih zagotavljajo občine. Nujno bi bilo potrebno vključevati šolske prevoze v redne linijske, kar bi bilo bolj gospodarno. Pa pri tem ne mislim samo na prevoze znotraj občin. Na ta problem oziroma rešitev sem opozorila že na eni od prejšnjih razprav in predlagala posebno avtobusno linijo za mlade športnike, ki bi v popoldanskih urah povezovala kraje z večjimi športnimi parki. Na žalost se razprava na to temo ni razvila, ker sem takrat razpravljala le o desnem bregu Save, samo kot o primeru, in me je ministrica za infrastrukturo odločno poučila, da je to samo stvar Mestne občine Kranj, nikakor pa ne ministrstva. Ministrica takrat ni dobro razumela moje namere, saj desni breg Save ni v celoti v kranjski občini. Moja namera je bila, da se vzpostavijo avtobusne linije do večjih športnih objektov. Na primer v Kranju imamo bazen, v katerem se odvija vrsta vodnih športov, na katere hodijo tudi otroci iz različnih občin, na primer Cerklje, Šenčur, Preddvor, Jezersko, Medvode in tako dalje, ampak linije do športnega parka ni. In moja namera je bila, da se vzpostavijo linije do športnih objektov. Zato danes ponovno razširjam svoje poglede, kot sem že povedala, da medkrajevnih prevozov in linij do večjih športnih objektov v mestih ni. Prav na tej točki bi se morali ustaviti in storiti prve konkretne korake v pravo smer. V povezovanju vseh prevozov in enotnih vozovnicah vidim smisel in rešitev tudi za povečanje uporabnikov javnega prevoza in razbremenjevanje cestnega prometa in predvsem razbremenjevanje staršev, da vozijo svoje otroke enkrat ali dvakrat dnevno v športne centre. Hvala lepa."
9,ParlaMint-SI_2014-04-23-SDZ6-Redna-24.u114,OTHER,0.62255859375,2014-04-23,0.9900302290916443,"Hvala za besedo. Vsem skupaj prav lep pozdrav! Ob obravnavi tematike, ki jo obravnava predlagan Predlog sprememb Zakona o vojnih veteranih in je bila vključena v predlog za spremembe Zakona za uravnoteženje javnih financ, se je ta vlada zavezala, da bo materijo zdravstvenega zavarovanja vojnih veteranov, tako kot je pravilno s pravno-sistemskega vidika, uredila v Zakonu o vojnih veteranih. Ta predlog v tem delu torej sledi obljubi vlade, zato ga bomo v Poslanski skupini DeSUS podprli. Naša poslanska skupina podpira predlog zakona tudi v drugi vsebinski spremembi, ki se nanaša na prenos pristojnosti za podelitev statusa društva s področja dejavnosti vojnih veteranov z Ministrstva za delo na Ministrstvo za obrambo. S tem se v Poslanski skupini DeSUS strinjamo zato, ker je pretežni del delovanja teh društev usmerjen k ohranjanju spomina na dejanja povezana z nacionalno samobitnostjo, obrambo nacionalnega ozemlja in samostojnosti ter k razvoju obrambnega področja. To pa je tematika, ki po svoji vsebini dejansko bolj sodi v delovno področje Ministrstva za obrambo. Kot rečeno, poslanke in poslanca DeSUS bomo predlog zakona podprli. Hvala."
9,ParlaMint-SI_2006-03-28-SDZ4-Redna-15.u170,OTHER,-1.0,2006-03-28,0.022279415279626846,"Cenjene kolegice, cenjeni kolegi, spoštovani predsedujoči! Zelo na kratko, ne bom se dotikal vsega tega, kar so povedali že predhodniki, ampak vseeno je treba vedeti. Slovenska osamosvojitvena vojna je bila praktično splošni ljudski odpor in zato je vsakršno ponovno postavljanje meja, kriterijev, filtrov, drobljenja ljudi, ocenjevanja njihove vloge skozi poklice, spol, starost je seveda nesmiselno in ne prinaša čisto nič novega, razen novih krivic. In zaradi tega ta zakon ni nič boljši od tistega, ki se mu očita, da je bil slab, in je bil prejšnji. Je pa seveda slabši v nečem drugem. Zakon o spremembah in dopolnitvah zakona o vojnih veteranih namreč ukinja zakon o financiranju Zveze združenj borcev narodnoosvobodilne vojne in to dejanje je po našem mnenju neutemeljeno, nerazumljivo, nepravično, neokusno in na nek način nedostojno temu, čemur rečemo demokratična Slovenija. Na to smo poslanci Liberalne demokracije Slovenije sicer že opozarjali na sejah matičnega delovnega telesa v prejšnjih obravnavah tega zakona. Vendar predlagatelj tega ni hotel upoštevati. V mlinu pa je treba pač sedemkrat povedati in zato ponavljam. Samostojna država je Republika Slovenija postala na koncu dolge poti, ki se ni začela ne leta 1990 ne 1987, ne 1945 in ne 1915 v prejšnjem stoletju, pač pa tam nekje sredi predprejšnjega in prvi koraki so bili storjeni ravno v času preporoda. Nadaljevali so jih general Maister in njegovi. Večji del poti je bil opravljen v obdobju antifašizma, ko so ljudje, ki so danes organizirani v zvezi združenj borcev, v nemogočih razmerah, s tem, da so tvegali svoja življenja in jih tvegali večkrat skozi štiri leta, uspeli ohraniti identiteto slovenskega naroda in pa slovensko zavest. MI smo skupaj prispeli na cilj, z njimi. In odločitev o ukinjanju zakona o financiranju zveze združenj borcev ima lahko veliko slabih posledic. Obenem naj spomnim tudi na opozorila zakonodajno-pravne službe, da je predlagano prenehanje veljavnosti tega zakona časovno neusklajeno z uveljavitvijo in začetkom uporabe financiranja društev oziroma zvez vojnih veteranov na podlagi novele zakona. Vsebina zakona o financiranju zveze združenj borcev in določbe 1. člena novele se ne ujemata, saj novela onemogoča oziroma omogoča zožanje financirane dejavnosti in onemogoča marsikatero od dejavnosti, za katero je zakonodajalec v letu 1990 predvidel, da so takšnega družbenega pomena, da mora država za njihovo izvajanje zvezi zagotoviti sredstva. Ta novela zakona bo torej ministru samemu in zgolj njemu, to je pomembno, posredno omogočila, da ukine financiranje določenih dejavnosti, ki jih je zveza doslej izvajala. Sedanja vlada je že pokazala mačehovski odnos do tega, z rebalansom za leto 2005 in s proračuni za leto 2000 in 2007, tako ""pišmeuhovsko"" zmanjšala sredstva zvezi združenj borcev. Ministrstvo za delo, družino in socialne zadeve pa seveda tega ni indeksiralo. Zaskrbljenost zveze združenj borcev, državnega sveta, Liberalne demokracije Slovenije je torej utemeljena. Tukaj ne velja več tisto reklo, da se boji zvite vrvi tisti, ki ga je pičila kača. Zvita vrv tega zakona je čisto prava kača strupenjača. Posebno varstvo borcev narodnoosvobodilne borbe je bilo z ustavnim zakonom z izvedbo temeljne listine o samostojnosti in neodvisnosti Republike Slovenije zagotovljeno že z ustavodajalcem, ampak tokratni predlagatelj bi tudi to obšel, ker misli, da je dobil ta svet v trajno in večno last in da lahko zdaj razpolaga, kakor hoče. No, zaradi vsega tega, kar sem povedal, predvsem pa zaradi spoštovanja do vseh, ki so se med obema svetovnima vojnama postavljali po robu fašizmu in nacizmu, in vseh, ki so se uprli okupatorjem med letoma 41-45, v Liberalni demokraciji Slovenije podpiramo veto in nasprotujemo krivičnim Drobničevim drobtinicam, ki jih milostno obeta zakon o veteranih. Torej, zakona ne podpiramo in bomo spet glasovali proti. Hvala lepa."
9,ParlaMint-SI_2005-06-20-SDZ4-Izredna-09.u460,OTHER,-1.0,2005-06-20,0.9925586581230164,"Hvala lepa. V zvezi s tem amandmajem moram povedati to, da je nas vendarle motilo, da je prišlo do revizije financiranja veteranskih organizacij, kot se temu reče, s tem, da je prišlo do bistvenega znižanja na postavki zveze združenj borcev, moti pa tudi pomembno znižanje sredstev za vojne invalide v zamejstvu v Trstu. Gre za borce NOB, ki so pod hudim pritiskom italijanske, bi rekel, desnice in dobivajo sredstva zaradi tega, ker se je njihova problematika zgostila v visoki starosti, povprečni, in denar porabijo predvsem za tiste storitve zdravnika in fizioterapije, ki jim sicer ni zagotovljena. Tako nas srce boli, da je prišlo do tega zmanjšanja, hkrati pa je prišlo do revizije v tem smislu, da se je eni organizaciji bistveno povečalo sredstva, drugi pa niso imeli možnosti, da bi prilagodili svoje programe in jih razširili v tem smislu, da bi tudi participirali na tem delu sredstev. Tako da bomo glasovali, kakor kdo razume svojo vest in se odločali vsak po svoje. Hvala."
9,ParlaMint-SI_2020-09-29-SDZ8-Redna-20.u231,OTHER,-1.0,2020-09-29,0.9914497137069702,"Hvala lepa za besedo. Tega zakona gotovo ne morem podpreti. Zakaj? Prvič zato, ker je jasno, da socialni dialog ni bil opravljen, na to opozarjajo trije od štirih sindikatov vojakov in vojakinj. Komu je pravzaprav ta zakon namenjen, če ne prav vojakom in vojakinjam? Očitno ne njim, ker se jih ne posluša. Kot rečeno, ta zakon je še eden izmed primerov arogance in nesposobnosti te vlade. Arogance zato, ker se, kot rečeno, požvižgate na to, da v njem mrgoli protiustavnih elementov, kar je povedala Zakonodajno-pravna služba, pa se požvižgate tudi na njo. Arogance zato, ker ste zaobšli socialni dialog, ker ne poslušate argumentov, ampak dejansko z demagogijo zavajate, da rešujete status vojakov in vojakinj po 45. letu. Minister je celo izjavil, da bo s tem olajšal pridobivanje kreditov vojakinjam in vojakom. Res? Zakaj potem ne sklenete z njimi pogodbe za nedoločen čas? Samo tako bi lahko oni najemali kredite. Ker dokler imajo pogodbo za določen čas do 45. leta, oprostite, so na istem, kot so bili, kar se tega tiče. Po 45. letu nimajo nobene garancije, da bo za njih poskrbljeno, samo selektivno se bo skrbelo za nekatere. Absurden je pa tudi argument ministra glede politizacije, češ, praksa je že taka, mi ne preverjamo, ali kdo pripada političnim strankam, torej bomo to samo uzakonili. Lepo vas prosim! To je resnično, kot da bi se norčevali iz samih sebe. Vi ste tukaj zato, da poskrbite, da se zakonodaja implementira, ne pa, da se prilagajate praksi, ki ne sledi zakonodaji. Absolutno bom glasovala proti."
