topic,speech_id,party,sentiment,speech_date,prob,speech
0,u2021-06-07-23,Fidesz-KDNP,0.9892578125,2021-06-07,0.9967712759971619,"Köszönöm szépen a szót. Tisztelt Elnök Úr! Tisztelt Országgyűlés! Mindenekelőtt engedjék meg, hogy a tegnapi pedagógusnap alkalmából köszönetet mondjak minden pedagógusnak, a saját volt tanáraimnak is és mindenkinek, aki a gyermekeinkkel foglalkozik. Óvodapedagógusok, tanítók, tanárok, felsőoktatásban oktatók az elmúlt nehéz évben is bizonyították áldozatkészségüket, helytállásukat, a jövő nemzedékek oktatása-nevelése érdekében. Innen a magyar Országgyűlésből is köszönjük nekik. Tisztelt Képviselőtársaim! Magyarország újraindult, kinyitottak a vendéglátóhelyek, az utcán lekerült a mosolygó arcokról a maszk, lehet rendezvényeket tartani, megszűnt a kijárási tilalom ez pedig mind a sikeres oltási programnak köszönhető. Az ország egészen kivételes eredménye, hogy Magyarország az egyetlen ország az Európai Unióban, ahol nem vakcinahiány, hanem vakcinabőség van. Válogatni lehet oltóanyagok között, időpontot lehet foglalni, és órákon, napokon belül meg lehet kapnia az oltást annak, aki kéri. Sehol az Unióban nincsen ehhez hasonló, ha önök beszélnek külföldi vagy külföldön élő magyar ismerőseikkel, pontosan látni fogják, hogy mennyire más a helyzet máshol. Sok uniós tagállamban még kijárási korlátozás vagy tilalom van, szabadtéri maszkviselési kötelezettség, sok helyen még zárva vannak a szállodák, éttermek. Értékeljük azt, hogy hamarabb visszakaptuk a szabadságunkat, valamint azt, hogy sok honfitársunk élete és egészsége menekült meg a sikeres oltási programnak köszönhetően. Ahogy a miniszterelnök is fogalmazott, az egyéni felelősségnek óriási szerepe van most. Mindenkit arra biztatunk, hogy ha még nem tette meg, vegye fel az oltást, és aki már megkapta, őt pedig arra, hogy ne hagyja ki a szükséges második oltást sem saját magunkért, családunkért, barátainkért, közösségeinkért és nemzetünkért. Magyarország át fog állni a tömegesről a készenléti oltásra, kijelölt oltóhelyeket tartunk majd fenn, aki oltást akar, az ott kaphatja meg. Azért jegyezzük meg, hogy ha a baloldalon múlt volna, ma nem itt tartanánk. Kétmillió emberrel kevesebb kapott volna oltást, és a korlátozó intézkedések nagy része még mindig velünk lenne. Hangulatkeltés, elbizonytalanító mondatok, petíció, határozati javaslat, betiltás csak pár példa a baloldal eszköztárából az elmúlt hónapokból, amikor az oltásellenes kampányukat a csúcsra járatták. Azóta, ha körülnézünk a baloldal háza táján, ezt láthatjuk: szabadtéri, maszk nélküli sajtótájékoztatók, országjárás, rendezvények, az előválasztásnak csúfolt színjáték előkészületei és tüntetés. Mi a közös bennük? Egyiket sem tudnák megtartani, ha Magyarország nem járna élen az oltások tekintetében, és ennek köszönhetően nem győztük volna le a harmadik hullámot. Ha a baloldalon múlt volna, még a saját tüntetését is ellehetetlenítette volna, csak hogy akadályozza az oltási program sikerét. Igen, a hétvégén volt minden. A magyar emberek örültek az első nyári időjárású hétvégének, és volt baloldali tüntetés is, amelyen több kommunista utódpárti zászló volt, mint nemzeti színű. Június 4-én, a nemzeti összetartozás napján Jakab Péter az összetartozáshoz hasonlította a Gyurcsány-koalíciót, de így legalább megtudták a jobbikosok, hogy miért kellett hónapokkal ezelőtt kidobniuk a nagy-magyarországos pólóikat: hát azért, hogy helyet csináljanak a TeamDobrev, de még inkább a TeamGyurcsány vadiúj pólóiknak. Most, hogy a posztkommunista jelöltek mellé áll be a Jobbik, és rasszista jelöltek mellé áll be a DK, legalább mindenki tudja, hogy az összefogásból már csak két dolog hiányzik: a józan ész és a gerinc. Végezetül, a hamarosan kezdődő Európa-bajnokság tekintetében szeretnék sok sikert és tisztes helytállást kívánni a magyar válogatottunknak, és biztosítani őket, hogy az egész ország már most büszke rájuk, és tizenkettedik emberként egy szívvel és lélekkel mindenki ott áll majd mögöttük, és hangosan fogja kiabálni, hogy „Hajrá, magyarok!” Köszönöm, hogy meghallgattak. [[Taps a kormánypártok soraiban.]]"
0,u2020-04-14-41,Fidesz-KDNP,0.95166015625,2020-04-14,0.7415086627006531,"Köszönöm szépen a szót. Tisztelt Elnök Úr! Tisztelt Ház! Tisztelt Képviselőtársaim! Először is engedjék meg, hogy én is megköszönjem az elmúlt időszak megfeszített munkáját, amit az ország és az emberek védelmében tesznek az erre hivatottak, az orvosok, az ápolók, a rendvédelmi szervezetek dolgozói, a szociális munkások, és mindenkinek, aki ebben a helyzetben helytállt.Azt is szeretném megköszönni ahogy Szijjártó miniszter úr is tette a lakosságnak, hogy fegyelmezetten sikerült megünnepelnünk a húsvétot, és a szokásos társasági találkozókról lemondva, egymás egészségének megóvása érdekében otthon maradtunk. Ez nem egyszerű helyzet, hiszen ahogy telnek a hetek, úgy egyre nehezebb megállni, hogy ne lássuk szeretteinket, barátainkat, ami nem is csoda, hiszen társas lények vagyunk. Én mindenkinek kitartást és sok erőt kívánok ehhez a mindennapi küzdelemhez. A kormány gazdaságvédelmi akcióterv keretében dolgozik azon, hogy a járványhelyzet okozta gazdasági sokkot kezelni tudjuk. Látható az is, hogy a magyar emberek bíznak a kormányban és a miniszterelnökben, hiszen a 74 százalékuk támogatja a kormányt a jelenlegi helyzetben, ami Európában az ötödik legjobb eredmény egy németországi székhelyű elemzőintézet szerint. Talán nem is véletlen ez a bizalom, hiszen 2010 után egy kilátástalan helyzetből kellett átvenni a kormányrudat, és csak emlékeztetőül mert ahogy hallottam, néhányaknak itt szelektív a memóriájuk , hogy mit is műveltek, néhány pontban azért felsorolnám. Az államadósság a GDP 80 százaléka felett volt, és sok ezer milliárd forintos IMF-hitellel nyakig eladósították Magyarországot. Bőven 10 százalék felett volt a munkanélküliség, és majdnem 30 százalék körül volt a fiatalok munkanélkülisége. 2010-ig csökkentek a bérek, a jövedelmek, a 13. havi bért és nyugdíjakat elvették, adókat emeltek, a családi támogatásokat megnyirbálták, és emiatt a fizetőképes középosztály összezuhant, és sok százezren kerültek kilátástalan helyzetbe, és emiatt távoztak el sok ezren, tízezren Magyarországról abban az időszakban, akiknek egy része most tudott csak hazaköltözni. Kizárólag szociális segélyeket adtak, és ezen keresztül konzerválták a mélyszegénységben élőket. Az ország külső sérülékenysége óriási volt, legfőképpen a devizahitelek miatt. A gazdaság sokkal nagyobb veszteséget szenvedett ebben az időszakban, mint a környező országok, annak ellenére, hogy a gazdasági növekedés meg sem közelítette a környező országok szintjét. Tehát nem véletlen a bizalom, hiszen a magyar emberek egyszer már megtapasztalták, hogy a polgári kormány úrrá tud lenni egy ilyen kilátástalan helyzeten, mint amilyen a 2010-es időszak volt, és rövid idő alatt sikeres növekedési pályára tudja állítani az országot. Ennek a gyümölcseit pedig az elmúlt években sok mindenki tapasztalhatta, az ország lakossága legfőképp. A kulcsa mindennek a válságkezelésnek, hogy legyen gondolatunk arról, hogy mit akarunk csinálni, milyen elképzelésünk van, hogy mi a célunk, mi a víziónk, és legyen tervünk, hogy ezt miképp érhetjük el. A közgazdászok, a gazdasági szakemberek, a politikusok mindig vitatkoznak arról, hogy mi a helyes lépéssorozat, hogyan kell megoldani egy gazdasági válságot. A papír sok mindent elbír, ahogy mondják, például Gyurcsány Ferenc több tucat programját is, de ha csak a számokból indulunk ki, akkor könnyen a fűnyíróelvszerű megszorítások mezején találjuk magunkat, amely a jelent próbálja meg kezelni, nem pedig a jövő útjait segíteni. A mi gondolkodásunk középpontjában a munkahelyek és a munka áll, 2010-ben is és most is. A fő cél, hogy ahány munkahelyet a vírus tönkretesz, annyi munkahelyet hozzunk létre. Ez a válságkezelésnek a vezérfonala, ennek mentén haladunk előre, és nem a segélyalapú gazdálkodásnak, az eladósodásnak a könnyelmű menekülőútján. Hiszen a világ legegyszerűbb dolga lenne mindenkinek segélyt osztani, ha nincs pénz, akkor pedig külföldi hitelekért folyamodni, aztán megint megszorításokat alkalmazni, elinflálni a pénzt, majd újabb segélyeket osztogatni, és még több hitelt felvenni. Láttuk, hogy ez hova vezetett, és csak nagyon nehezen sikerült kitörni ebből a csapdahelyzetből 2010 után. Az volt a cél, hogy aki akar, az tudjon is dolgozni Magyarországon, és ez tulajdonképpen meg is valósult 2020-ra, úgy, hogy közben fölszámoltuk az ország pénzügyi kiszolgáltatottságát és függésünket, ennek köszönhetően pedig fokozatosan egyre magasabb hozzáadott értékű munkahelyek jöhettek létre a piaci szférában is. Ez a célunk most is, és ezen az úton kell továbbhaladnunk akkor is, ha válság sújtja a világot, és válság sújtja Európát. Ezt várják el tőlünk az emberek, és erre kaptunk felhatalmazást. Ahogy említettem, az akcióterv a következő három évben a munkaalapú gazdaság védelmére, felgyorsítására soha korábban nem látott összegeket biztosít. Természetesen, ha szükséges, a kormány az akciótervet tovább is bővítheti, amelyhez a kormánypártok támogatását természetesen biztosítani fogjuk. Köszönöm szépen. [[Taps a kormánypártok soraiban.]]"
0,u2020-07-01-29,Fidesz-KDNP,0.94775390625,2020-07-01,0.6755566000938416,"Tisztelt Elnök Úr! Tisztelt Ház! Magyarország sikeresen lezárta a koronavírus elleni védekezés első szakaszát. Az, hogy nem volt tömeges járvány, legalább három dolognak köszönhető: az időben meghozott döntéseknek, az összefogásnak és a fegyelmezettségnek, valamint a kiváló szakemberek odaadó munkájának. A Fidesz-frakció nevében most is megköszönöm minden, a védekezésben részt vevő ember áldozatos tevékenységét, és a mai Semmelweis-napon külön is köszönjük az egészségügyben dolgozók gondos, felkészült munkáját. Tisztelt Ház! Abban, hogy Magyarország megnyerte a vírussal szembeni védekezés első szakaszát, kiemelkedő és nélkülözhetetlen szerepe volt a Magyar Honvédségnek is. A magyar katonák szinte a védekezés minden területén részt vettek és részt vesznek a mai napig is. Emlékezhetünk rá, hogy honvédelmi irányító törzsek segítették a munkát az ország folyamatos működéséhez elengedhetetlen vállalatoknál. A létfontosságú magyar vállalatok biztonságáért felelős akciócsoport 105 ilyen céghez küldött irányító törzset, biztosítva az állampolgárok folyamatos ellátását. A katonai rendészek 17 településen járőröztek, a rendőröket támogatva ellenőrizték a kijárási korlátozás szabályainak betartását, biztosították a közterületeken és a piacokon a nyugodt, rendezett életmenetet. Szintén segítséget nyújtottak katonáink az egészségügyi és a szociális intézményekben is. 108 egészségügyi intézmény működését segítették és segítik továbbra is kórházparancsnokok. Feladatuk elsősorban a zavartalan és folyamatos gyógyításhoz szükséges eszközök, anyagok biztosítása és azok védelme, valamint az orvosigazgatók tehermentesítése annak érdekében, hogy ők a gyógyításra tudjanak koncentrálni. A Szent László Kórház udvarán Role-1 típusú tábori kórházat építettek fel a katonák, az ország több helyszínén az intézményvezetők kérésére előszűrő sátrakat telepítettek a kórházak bejárataihoz, a budapesti hajléktalanszállók esetében is mintegy 20, előszűrőpontként működtetett katonai sátrat telepítettek. Továbbá adományoztak sátorpadozatot, hőlégbefúvót, homokzsákokat, kézfertőtlenítőt és sebészeti maszkokat is. Közel ezer idősotthont és szociális intézményt fertőtlenítettek a vegyvédelmi katonák. Többek között a legnagyobb gócponttá váló Pesti Úti Idősek Otthonát is. Ebben az intézményben több mint százan betegedtek meg, és több mint ötvenen sajnos meghaltak. Ennek az intézménynek a fenntartója a főváros, vagyis Karácsony Gergely főpolgármester. Egyébként az intézményt Karácsony Gergely a mai napig nem látogatta meg, és nem is viselkedtek gondos fenntartóként. Fertőtleníteni is a katonáknak kellett. [[Közbeszólás a Fidesz soraiból: Szégyen!]] Megnyugtató tudni, hogy egy könnyű és egy nehéz fertőtlenítőcsoport továbbra is készenlétben van. Tisztelt Ház! A járványügyi helyzetben határaink védelme minden eddiginél fontosabbá, életbevágóvá vált. Tudjuk, hogy az ellenzék 2015 óta folyamatosan támadja a kerítést, bírálják a szigorú jogi határzárat. Sőt, a baloldal még azt sem szavazta meg, hogy a honvédség határvédelmi feladatot láthasson el. Az elmúlt öt év azonban bizonyította, hogy nélkülözhetetlen munkát végeznek katonáink a határainkon. A Magyar Honvédség a pandémiás helyzetben is ellátta alapfeladatából adódó legfontosabb kötelességeit, Magyarország függetlenségének, területi épségének és határainak katonai védelmét. A rendőrség munkáját segítve, március 21-étől jelentősen növekedett a katonák létszáma az északi és a nyugati határon. Az osztrák és a szlovák határon több mint száz fővel vett részt a Magyar Honvédség a feladatok ellátásában. A 233 kilométeres déli határszakaszon a Magyar Honvédség közel kétszáz járművel és több mint ezer katonával van jelen most is. Tudjuk, hogy a migránsok erős járványügyi kockázatot is jelentenek. Ezért a járványügyi készenlétet fenn kell tartani a határőrök szálláshelyein és szolgálati helyein is, hiszen a katonákat és a rendőröket meg kell védeni, hogy el tudják látni a szolgálatukat. Tisztelt Ház! A koronavírus elleni küzdelemben hagyományos katonai értelemben nem lehet térdre kényszeríteni az ellenfelet. Feltartóztatni azonban lehet: összefogással, példaadással, fegyelemmel. A védekezés során a katonai szervezetek gyorsan és rugalmasan reagáltak, mindig sikerült lépést tartani az adott helyzettel, a meghozott intézkedések működőképesek és aktuálisak voltak. Azt mondják, aki egyetlen emberéletet is megment, már nem élt hiába. Méltán lehetünk büszkék a Magyar Honvédség áldozatos munkájára, mely nagyon sok élet megmentéséhez járulhatott hozzá. A Fidesz-frakció nevében szeretnék mindezért köszönetet mondani a magyar katonáknak. A Fidesz-frakció továbbra is teljes erejével támogatni fogja a magyar katonák megbecsülését segítő intézkedéseket és a Magyar Honvédség haderőfejlesztését. Köszönöm figyelmüket. [[Taps a kormánypártok soraiban.]]"
0,u2018-11-19-31,Fidesz-KDNP,-1.0,2018-11-19,0.18482008576393127,"Köszönöm szépen a szót, elnök úr. Tisztelt Alelnök Úr! Tisztelt Ház! Én is megkaptam ezt a röpiratot, és valóban megdöbbentő volt olvasni, hogy két generációval ezelőtt hogyan lehetett már pontosan látni az Európára leselkedő olyan veszélyt, amelyet Európa egyes vezetői a mai napon sem látnak. Tehát nemcsak hogy 44 évvel ezelőtt nem olvasták, hanem még ma sem hajlandóak a valósággal szembenézni, amikor Jean-Claude Junckertől azt halljuk, hogy aki elutasítja az ENSZ mígrációs kompaktját, az igazából nem is olvasta, mert továbbra is abból a dölyfös, beképzelt, itt Magyarországon elsősorban a liberálisoktól korábban látott öntudattól vezérelve beszél, hogy aki nem ért vele egyet, az igazából nem is érti a világ folyamatait, és nem tudja elfogadni, hogy más állásfoglalás is van, mint amit ők a bevándorlás erőszakos erőltetésével immáron évek óta itt, Európában folytatnak.Mert mi és ez a családokról szóló nemzeti konzultációban is tetten érhető a gyermeket nevelő családok támogatásában látjuk Európa jövőjét, nem pedig a bevándorlásban. Mi hiszünk az emberekben, hiszünk a magyar emberekben, hiszünk az európai emberekben, hiszünk az európai családokban, és úgy gondoljuk, hogy a közéjük és a gyermekvállalás közé állított akadályok lebontásában áll a kormányok feladata, hiszen a magyar nemzet is egy gyermekszerető nemzet, egy családbarát nemzet, minden felmérés azt mutatja, hogy a magyarok gyermeket szeretnének, több gyermeket is szeretnének, mint amennyit összességében vállalnak. Ezért fontos, hogy az állam az akadályokat lebontsa. Erről szól a gyermeket nevelő családok támogatásáról szóló nemzeti konzultáció is, hogy megkérdezzük az embereket, mik azok az irányok, amelyeket ők a legfontosabbnak tartanak, mik azok az akadályok, amelyeket láttak, hogy odagördültek a család és a gyermekvállalás közé. Ha ezeket az állam le tudja bontani, mert tud segíteni abban, hogy hamarabb vállalják az első gyermeket; tud segíteni abban, hogy a nagycsaládosok külön támogatást kapjanak; tud segíteni abban, hogy akár a speciális helyzetben levő gyermeküket otthon ápoló szülők esetében is segítséget nyújtson; az otthonteremtés keretében segítséget nyújtson, akkor ezeket az állam képes megtenni. Anyagilag pedig azért képes ezeket megtenni, mert nem a migrációra akarja fordítani azokat a forrásait, amelyek rendelkezésre állnak. Mindenki eldöntheti, hogy mit szeretne, ahogy a MÁÉRT-en is elhangzott miniszterelnök úrtól, azt, amit a Német Kereszténydemokrata Párt, a CDU főtitkára mondott, hogy pár éven belül Európa nagyvárosaira nem ismerhetünk rá, hiszen olyan sok bevándorló lesz már ott, hogy a nagyvárosok kultúráját, a hétköznapjait, a mindennapjait, a szokásait már teljes mértékben a migráció révén idetelepült emberek fogják meghatározni és nem a több száz vagy több ezer esztendeje ott lakó őshonos népesség, németek, franciák és mások. Szeretnénk ezt? Ez az az irány, amit el tudnánk fogadni, hogy a nyugat-európai nagyvárosok a Lajtától nyugatra mind átalakuljanak multikulturális, de igazából egy feszültségekkel teli, nem európai életformát kínáló városokká? Nekünk az a fontos, hogy a saját országunkat, a saját hazánkat és Közép-Európát megóvjuk ettől, és itt megőrizzük azt az európai életformát, amit mi a legjobb életformának tartunk. Ebben fontos siker, az elmúlt nyolc évben vitt családbarát kormányzásnak fontos sikere, hogy míg 2010-ben 200 szülőnek átlagosan 115 gyereke született, most már közel 150 gyereke születik 200 szülőnek. Ez is mutatja, hogy nem voltak hiába ezek az erőfeszítések. Nem kis erőfeszítések voltak, hiszen 1000 milliárd forint alattról 2000 milliárd forint fölé növeltük 2010 és a jövő évi költségvetés között a családok támogatására fordítható forrásokat, de ennek már vannak jelei is. Nem akkorák, mint amekkorát összességében szeretnénk, hiszen azt szeretnénk, ha 200 szülőnek több mint 200 gyermeke születne, de legalább már a 115-ről 150 re elmozdultunk. Azt is látjuk, hogy sokakban még mindig él a félelem, hogy mi lesz akkor, ha egy baloldai kormány visszatér és újra elveszi azokat a családtámogatásokat, amelyeket elvett a Bokros-csomag idején és amit elvett utána a Medgyessy- és a Gyurcsány-korszak idején. Ezért fontos a nemzeti konzultációnak az a része is, hogy kétharmados bebetonozása legyen-e a családtámogatásoknak, hiszen a szocialisták, a baloldaliak akik most így teljes egységes tömbben is fellépnek olykor-olykor elvették először is az első és második gyermek után járó adókedvezményt. Pont azoktól vették el először a legtöbbet, akiknek egy gyereke és két gyereke van, aztán persze a háromgyerekeseknek is csökkentették. Elvették a harmadik évre a gyest, szűkítették két évre. Elvették az otthonteremtési támogatásokat, az akkori szocpolt, de még a szülés szempontjából, főleg a problémás szülés szempontjából legfontosabb Schöpf-Merei Kórházat is bezárták, hogy még az se legyen a családoknak, ami a gyermekvállalás, a terhesség, a szülés és a gyermek első hónapjaiban egy biztos támasz. [[Varju László közbeszól.]] Ezért volt nekünk fontos a hároméves gyes visszaállítása, a családok 95 százalékán segítő adó- és járulékkedvezmény bevezetése [[Az elnök a csengő megkocogtatásával jelzi az idő leteltét.]] a gyed extra, a CSOK és még sok más egyéb intézkedésünk. [[Gréczy Zsolt: Azért születik kevesebb gyerek nálatok.]]"
0,u2021-04-12-167,Fidesz-KDNP,-1.0,2021-04-12,0.9977208971977234,"Köszönöm a szót, elnök úr. Valóban felháborító ez a kétszínű politika, amelyet ez a destruktív baloldal folytat. Valóban, korábban Gyurcsány Ferenc, Cseh Katalin és Jakab Péter emberkísérletnek nevezte a keleti vakcinák alkalmazását, tehát a Sinopharm és a Szputnyik alkalmazását, de miután a németek Szputnyik vakcinát fognak rendelni, rögtön szalonképessé válhat ez a vakcina. Fölháborítónak tartom azt is, hogy DK-s egészségügyi szakpolitikus, tehát a baloldal meghatározó szakpolitikusa olyat mer állítani orvosként, hogy jobb az oltást elkerülni, mint a betegséget felvenni. Felháborító! Az egészségügyi bizottság tagjaként rendszeresen szembesülnöm kellett azzal, hogy milyen támadást indítanak az oltással szemben. Valóban felháborító, és azt tudom mondani, hogy ez a baloldal mindvégig, a határozati javaslat megtartása mellett, mert még nem vonták vissza, még most is oltásellenes. Köszönöm szépen. [[Taps a kormánypárti padsorokból.]]"
0,u2021-09-27-19,Fidesz-KDNP,-1.0,2021-09-27,0.997765064239502,"Köszönöm szépen a szót, elnök úr. Tisztelt Frakcióvezető Úr! Tisztelt Ház! A baloldal nem tud arról leszokni, hogy külföldről akarja megnyerni a választásokat. Ön másról sem beszélt, mint hogy önöknek most külföldön lesznek szövetségesei, és ha a magyar emberek nem is támogatják ugyan azt, hogy a baloldal kormányt alakítson Magyarországon, ahogy ezt 2010-ben nagyon nem szerették volna, meg 2014-ben, meg 2018-ban, de majd külföldről önök el fogják érni a külföldi szövetségeseikkel, politikai nyomásra, médianyomásra. Valahogy úgy fogalmazott: „mert külföldnek baloldali miniszterelnök kell Magyarországon”. De, tisztelt képviselő úr, az elmúlt egy évszázad megtanította nekünk, hogy mi sose jártunk jól akkor, amikor külföldről mondták meg, hogy ki legyen Magyarország miniszerelnöke. Mi akkor jártunk jól, amikor a magyar emberek eldönthették szabadon, hogy ki legyen Magyarország miniszterelnöke. Ön miért külföldről akarja vezényelni a magyar politikát? Miért azt várja láthatóan tűkön ülve várja , hogy Joe Bidentől az új német kancellárig mindenki avatkozzon be a magyar belpolitikába, és próbálja meg önöket, ha már saját erőből nem megy, legfeljebb külföldi politikai nyomásra, gazdasági nyomásra meg médianyomásra valahogy mégiscsak visszasegíteni, Gyurcsány Ferenccel az élen, a hatalom közelébe; nem a magyar emberekben bízva, hanem a külföldi nyomásban bízva. Az elmúlt 100-120 év megtaníttatta velünk, hogy ezt a politikát sohasem szabad vinni. Ez azt jelenti, hogy önök minden külföldi kérést kiszolgálnak: privatizációs kérést, migrációs kérést, LMBT-kérést, mindent. Mert ha önök a külföldiektől várják a saját hatalomba segítésüket, akkor mindent úgy fognak csinálni, ahogy ők kérik. Ön azt mondta, hogy baloldali kormányzásra lenne szükség Magyarországon, tisztelt képviselő úr. Láthattuk, több ciklus is volt, amikor a baloldal Magyarországon kormányon volt. Először is, ha megnézzük, ebben az évszázadban, a baloldal csak milliárdosokat adott Magyarországon miniszterelnöknek: multimilliomos-milliárdos Medgyessy Pétert, milliárdos Gyurcsány Ferencet, milliárdos Bajnai Gordont. A baloldal mindig milliárdosokat juttatott Magyarországon hatalomba. [[Z. Kárpát Dániel: Tőletek távol álljon…]] És mit tettek önök, amikor ott voltak? 15-ször megemelték a rezsit. Ez egy baloldali kormányzás, 15-szöri rezsiemelés?! Elvettek egyhavi nyugdíjat az emberektől. Ez a baloldali kormányzás, a nyugdíj elvétele? Elvettek egyhavi bért orvosoktól, ápolóktól, pedagógusoktól. Ez a baloldali kormányzás önök szerint, egyhavi bér elvétele azoktól, akik másokért dolgoznak? A szociális dolgozóktól egyhavi bér elvétele, ez az a baloldali program, amit önök szeretnének folytatni?! 12 százalékos munkanélküliség. Mi más van, ami nehéz helyzetbe hozhatja tényleg a keresetből élő, kispénzű embereket, mint ha óriási a munkanélküliség? Mi teszi kiszolgáltatottabbá az embereket, ha nem az, ha óriási a munkanélküliség és rekordalacsony a foglalkoztatottság? És önök ezt érték el: 12 százalékos munkanélküliséget. Csak a rendszerváltáskori teljes összeomlás körül volt körülbelül akkora vagy nagyobb munkanélküliség, mint akkor, amikor önök kormányoztak, és önök ezt nevezik baloldali kormányzásnak, a 12 százalékos munkanélküliséget? Önöknek az ország IMF-hitellel való eladósítása, ez a baloldali kormányzás? A privatizáció, hogy mindent eladtak, még a Szent Koronát is elzálogosították önöknek a baloldali kormányzás? Amikor az önkormányzatokat a csőd közelébe vitték, 1200 milliárd forinttal kellett kisegíteni az önkormányzatokat, ez a baloldali kormányzás, ez az önkormányzatok megsegítése, hogy idejuttatták önök Magyarországot nyolc év után? Devizahitelekbe kergették az embereket [[Szilágyi György: Ti kezdtétek!]] mert elvették tőlük elvették tőlük! az otthonteremtési támogatásból nyújtott, kamattámogatott forinthitelek lehetőségét, és belehajszolták őket a devizahitelezésbe. Ez lenne a baloldali kormányzás, az emberektől, a családoktól elvenni a kamattámogatást, és helyette kitenni őket a devizahitelek kockázatának?! Önök ötéves adócsökkentési programot hirdetettek 2006-ban, majd a választások után 5 százalékkal megemelték az áfát. [[Z. Kárpát Dániel: Vegytisztán neoliberális…]] Az áfaemelés lenne a baloldali program, tisztelt képviselő úr? Önök ingatlanadót vezettek volna be, sőt be is vezették, csak az Alkotmánybíróság végül ezt megsemmisítette. Ez a baloldali program, ha valakinek van egy lakása, akkor önök azt megadóztatják? Önök kórházakat zárták be. Ez a baloldali program, hogy kevesebb helyre mehessenek az emberek kórházba? Önök 16 ezer aktív kórházi ágyat felszámoltak. [[Szilágyi György: Láttál már várólistát mostanában?]] Ez a baloldali program, hogy kevesebb ágyon tudják kezelni az embereket, aki pedig bejut, az fizessen kórházi napidíjat, aki pedig egy rendelőnek az ajtaját átlépi, az fizessen vizitdíjat?! Ez a baloldali program, ezt várják az emberek, ez a nyugat-európai szél, amely majd Budapest utcáin is fog fújni, hogy mindenki vizitdíjat, kórházi napidíjat fizessen, aki pedig tovább akar tanulni, az tandíjat fizessen? Ez lenne a baloldali gondolat, tisztelt képviselő úr? Az lenne a nők iránti tisztelet kifejeződése, amiről önök beszéltek, hogy a miniszterelnök azt mondja, hogy az öregecskedő feleségét mindenki le szeretné cserélni, és meg is érdemli? Az lenne a baloldali biztonság és a baloldali jövő, hogy romlik a közbiztonság? Az lenne a demokrácia, hogy Budapest utcáin könnygázzal, gumilövedékkel, lovasrohammal oszlatják azokat az embereket, akik megemlékeznek az ’56-os forradalmunk hőseiről teljesen békésen? Az lenne a baloldali út, hogy a tankönyvek árait 70 százalékkal emelték a kormányzásuk alatt, és privatizálták még a Nemzeti Tankönyvkiadót is, tisztelt képviselő úr? [[Az elnök csenget.]] És még sokáig lehetne folytatni, négyes metróval, völgyhíddal és őszödi beszéddel. Ebből a baloldalból nem kérünk! Köszönöm szépen. [[Taps a kormánypártok soraiban.]]"
0,u2015-05-26-378,Opposition,0.83056640625,2015-05-26,0.42305636405944824,"Köszönöm a szót, elnök úr. Tisztelt Ház! Tisztelt Képviselőtársaim! A múlt hét csütörtökön, május 21-én ünnepeltük a magyar honvédelem napját. Ezen a napon Buda várának 1849-es bevételére emlékezünk. E jeles napon, a magyar honvédelem napján köszöntjük azokat a nőket és férfiakat, akik arra esküdtek fel, hogy akár életük feláldozásával is megvédelmezik honfitársaik életét, Magyarország függetlenségét és szabadságát. Köszöntjük a Magyar Honvédség katonáit és minden dolgozóját is. Ők azok, akik a rendvédelmi szervek állományával és önkéntesek ezreivel vállvetve életeket mentettek a természeti és ipari katasztrófák idején, akik más nemzetek katonáival együttműködve jelen pillanatban is a világ veszélyes válságövezeteiben teljesítenek szolgálatot, egy biztonságosabb, békésebb világ megteremtése érdekében. Katonáink mindenhol példamutatóan helytálltak és helytállnak ma is, és szövetségeseink körében is nagy elismertséget vívtak ki maguknak. Magyarország méltán büszke katonáira és a Magyar Honvédség teljes állományára. Sajnos, ezt a megbecsülést a katonák és a honvédségi dolgozók illetménye az elmúlt évek bérbefagyasztása miatt egyre kevésbé tükrözte. Ahogy azt tudjuk, 2008-ban került utoljára sor emelésre, azóta befagyasztásra került az illetményalap. Ennek következtében viszont számos katonacsalád került rendkívül nehéz helyzetbe. Ezen az évek óta tartó méltatlan helyzeten enyhít az Országgyűlésnek a katonák illetményének emeléséről meghozott szinte egyhangú döntése. Örülünk annak, hogy a kormány végre meghallotta azt a kritikát, ami az illetmény rendkívül alacsony szintjére vonatkozott, és enyhít a katonák mára kialakult nehéz életkörülményein. Nem felejthetjük el azt, hogy a honvédségi dolgozók bérfejlesztése is időszerű és meglehetősen kívánatos, ezzel is kell a kormánynak rövid időn belül foglalkozni. Hiszen egyedül a hazáért és polgáraiért tenni akaró katonáink és a honvédségi dolgozók érdeme az, hogy a vészesen öregedő eszközállomány és az évről évre egyre romló működési feltételek ellenére a Magyar Honvédség az elmúlt időszakban is sikeresen teljesítette feladatait. A jelenlegi állapotok azonban tarthatatlanná váltak, ezért az illetményemelés mellett a Magyar Honvédség technikai modernizációja sem hanyagolható el, és nem halasztható tovább. Itt az idő, hogy a fejlesztések szükségességéről szóló hangzatos szólamokat végre tettek is kövessék a kormány részéről. A katonai szempontból is egyre veszélyesebbé váló világunkban a modern és megfelelően felszerelt haderő kialakítása és fenntartása nem luxus, hanem az egyik legalapvetőbb nemzeti érdek. Jó lenne, ha a kormány a jövőben azt tartaná szem előtt, hogy a honvédelem ügye végre ténylegesen nemzeti ügy kell legyen. A Magyar Honvédség állományának köszönjük a kitartásukat és elhivatottságukat, a további szolgálathoz pedig erőt és egészséget kívánunk. Köszönöm."
0,u2020-06-15-11,Opposition,0.77490234375,2020-06-15,0.5982754826545715,"Köszönöm a szót, elnök úr. Tisztelt Képviselőtársaim! Tisztelt Miniszter Úr! Tény és való, hogy Közép-Kelet-Európában Nyugat-Európához képest, hála istennek, kevésbé robbant be a vírus, és ezért valóban köszönet mindenkinek, aki részt vett a védekezésben, köszönet elsősorban a magyar embereknek, hogy betartották a korlátozó intézkedéseket, köszönet az orvosoknak, az ápolóknak, köszönet a szociális ágazatban dolgozóknak, a rendvédelmi szerveknél dolgozóknak és azoknak is, aki az élelmünkről gondoskodtak, akik a szolgáltatások nyújtásáról gondoskodtak és annak a sok-sok önkéntesnek is, akik részt vettek a védekezésben. De, tisztelt képviselőtársaim, azt gondolom, hogy van egy komoly adóssága a kormányzatnak, ez pedig a szociális ágazatban dolgozókkal kapcsolatos, hiszen azt javasoltuk, hogy az egészségügyben és a szociális ágazatban dolgozók 500 ezer forintos egyszeri juttatásban részesüljenek a munkájukért. [[13.40]] Ebből egyet megfogadott a kormányzat, és az egészségügyi dolgozóknak bár nem tudjuk, milyen körülmények között; bízunk benne, hogy mindenkihez eljut megadja az egyszeri 500 ezer forintot, de a szociális ágazatban dolgozóknak nem, holott ők is ugyanúgy kivették a részüket a védekezésből, ők is ugyanúgy ki voltak téve a veszélynek, sokszor védőfelszerelés nélkül végezték a munkájukat. Az is tény, tisztelt képviselőtársaim, hogy pár hónappal ezelőtt, amikor a felhatalmazási törvényről szavazott a parlament, mi kértünk egyetlenegy gesztust. Kértünk egy határidőt, ha jól emlékszem, június 30-ai határidőt ugye, június 15e van , de ezt a gesztust önök nem adták meg, nem tették meg, és lám, ezt a gesztust ha megteszik, akkor nemcsak a törvényről tudtunk volna egyhangúlag szavazni, hanem annak visszavonásáról is. Mindenki vonja le ennek a tanulságait! És az is tény, hogy a Magyar Szocialista Párt képviselői is kivették a részüket a védekezésből, hiszen pár nappal a veszélyhelyzet kihirdetése után egymillió forintot ajánlottunk fel a fizetésünkből, amelyből védőfelszerelést vásároltunk, ezt követően négymillió forint értékben 12 tonna tartós élelmiszert vásároltunk és juttattuk el a rászorulóknak, és nagyon sok képviselőtársunk végzett önkéntes munkát idősellátásban, más, önkormányzati feladatellátásban. [[Dr. Rétvári Bence: Lajos, például! Moraj a kormánypártok soraiból. Az elnök csönget.]] De nézzük meg a kormány munkáját, nézzük meg az egészségügyet! Önök emberek tízezreinek az életét és egészségét sodorták veszélybe, amikor szinte megszüntették az alap- és szakellátást, amikor drasztikus, brutális módon, indokolatlanul kiürítették a kórházi ágyak több mint felét, illetve teszt nélkül küldtek vissza idős embereket az idősotthonokba a kórházakból. De az oktatás területén, aki hozzá tudott férni a digitális oktatáshoz, ott értem, hogy ők nem estek ki az iskolákból, viszont egyes felmérések szerint a gyermekek egyharmada, mivel sem eszközük, sem internetük nem volt, nem tudott részt venni az oktatásban. A nyugdíjasoknak, látjuk az inflációs adatokat, egy ígéretet adtak, hogy majd kapnak egy 53. heti nyugdíjat, de a mindennapi életüket nem segítették. Az önkormányzatokat pedig kifejezetten sanyargatják; míg a bankoknak visszaadják majd az elvont pénzt, addig az önkormányzatoktól továbbiakat is elvonnak. A gazdasággal kapcsolatban az is tény, hogy önök késlekedve hozták meg az intézkedéseket, közel 400 ezer ember veszítette el az állását, és a holnapi nap folyamán, itt a felhatalmazási törvény örve alatt szinte nullára redukálják a munkavállalói jogokat, teljes mértékben kiszolgáltatják őket a munkaadóknak. Az összes szakszervezeti szövetség és testület egyhangúlag áll ki az ellen, hogy ezt a törvényt holnap megszavazzák, úgyhogy még van egy napjuk ezen elgondolkodni. Tisztelt Miniszter Úr! Ön azt mondja, hogy 806 cégnek mondjunk köszönetet 143 ezer munkahely megmentéséért, de azt ne várja el tőlünk, hogy Mészáros Lőrincnek is megköszönjük, hogy 850 embert kirúgott egyik napról a másikra, majd önök ezt a tettét 18 milliárd forinttal jutalmazták! Mit szól ez a 806 cég ahhoz, hogy Mészáros Lőrinccel ilyen kegyesen bántak? Itt szóba kerültek az európai uniós pénzek, 2500 milliárd forintról beszélünk. Mi azt javasoljuk, hogy ebből a lakhatási válság kezelésére épüljenek bérlakások. Azt javasoljuk, hogy végre álljanak neki az épületfelújítási, épületszigetelési programnak. Rengeteg haszna van, ott van 1,2 millió Kádár-kocka vidéken, és ott van 1,4 millió társasházi lakás, amelyet fel lehetne újítani, erre most nem is saját pénzt, hanem az európai uniós forrásokat is fel lehetne használni, és nagyon-nagyon komoly, társadalmilag hasznos és gazdaságilag is hasznos tevékenységet lehet végezni. Köszönöm szépen."
0,u2015-09-29-5,Opposition,0.6171875,2015-09-29,0.9976240992546082,"Köszönöm szépen. Tisztelt Elnök Úr! Tisztelt Képviselőtársaim! Tisztelt Ház! Magyarország tanárainak, nővéreinek, közszolgáinak azt mondom, köszönöm. Köszönöm az állhatatosságukat, a munkájukat, az erejüket. Abban a rendszerben, ahol már lassan mindenkivel figyeltetnek mindenkit, külön is köszönet illeti a pedagógusokat. Köszönöm, hogy minden nap felkelnek, és reggel 7-re, fél 8-ra ott vannak az iskolákban, az óvodákban, a tantermekben [[Németh Szilárd István: Hát, ez szenzációs!]] , és úgy végzik a munkájukat, hogy közben a Klebelsberg Intézményfenntartó Központ tárgynak nézi őket; hogy a KLIK felügyelői sok százezer forintos fizetésekkel rohangálnak közöttük, és akarják helyettük kitalálni, hogy eléggé nemzeti-e az, ahogyan oktatnak, eléggé hűek-e a központi pártpolitikai ideológiához, vagy éppen megfelelnek-e az etikai kódex elvárásainak. [[9.20]] Köszönöm, hogy akkor is elvégzik azt, amire felesküdtek, a hivatást, amit vállaltak, amikor az állam, a politika nem szolgálja őket úgy, ahogy ők szolgálják az országunkat. Hogy fordulhat az elő, hogy a pedagógusok körében is felütötte fejét a pályaelhagyás vágya? Az elmúlt években nemhogy vonzóbbá vált volna a pedagógus szakma, hanem egyenesen tanárhiányról beszélhetünk. Hogy fordulhat az elő, hogy a pedagógusok nem kapják meg időben a juttatásaikat? Ilyen nem fordult elő az elmúlt húsz évben! Hogy fordulhat az elő, hogy az iskolarendszerben nincsenek kifizetve a számlák, nincsenek kifizetve a közüzemi számlák, a Klebelsberg Intézményfenntartó Központ fűnek-fának tartozik? Hogy fordulhat az elő, hogy amióta önök vannak, sokak számára érdemi keresetnövekedés nem történt, miközben sokkal többet kell dolgozniuk, és az oktatási rendszerben lassan már az adminisztrációt is adminisztráltatják? Hogy fordulhat az elő, hogy a nem pedagógus munkakörben dolgozók, tehát azok, akik nap mint nap a gyermekeink mellett vannak, nyolc éve nem kaptak béremelést? Iskolatitkárok, óvodatitkárok, kollégiumi titkárok, dajkák az óvodában, laboránsok, iskolapszichológusok, portások, gondnokok és sorolhatnám; amíg önkormányzati alkalmazásban voltak ezek az emberek, 20-30 ezer forinttal is magasabb volt a jövedelmük. És hogy fordulhat az elő, hogy önök olyan rendszert alkotnak, amelyben a KLIK állandóan újratermeli az adósságát, és már a kormányban sincs senkinek semmilyen ötlete arra, hogy a KLIK adósságát hogyan lehetne befoltozni? A világ nem látott még ilyen igazságtalan és hamis bérrendszert, amit önök megalkottak, amely nem differenciál, amely nem a fejlődésre ösztönöz, csak a besúgásra! Mi azt akarjuk, hogy ne csak papíron, ne csak statisztikailag ismerje el az állam a munkájukat, hanem valóban. Azt akarjuk, hogy ne úgy kapjanak béremelést, hogy közben a kafetériát azonnal megszüntetik és egyből a munkaidejük nő, eközben pedig a KLIK emberei, az állam vezetői egyre többet keresnek. Mi azt szeretnénk, hogy valóban több legyen a fizetésük. Tisztelt Képviselőtársaim! Tisztelt Ház! A politika egyszerű kérdésekről szól: milyen országban akarunk élni, milyen hely legyen Magyarország, olyan ország, amely megbecsüli tagjait, mindazokat, akik a jövőt formálják, vagy olyan, ahol a reménytelenség, a beolvadás és folyamatosan a kényszer uralkodik; ahol a tanárok, a nővérek, az orvosok értik és tudják, hogy miközben a közszolgálat a gyermekekről, a szülőkről, a betegekről, az állam polgárairól, mindannyiunkról szól, aközben az állam érti és törődik azokkal, akik ezt elvégzik. Olyan országot szeretnénk, ahol a közszolgák érzik, hogy az állam a szövetségesük a jobb élet elérésében, és az emberek is érzik, hogy a közszolgák és az állam nekik, értük szervez jobb szolgáltatásokat. Mi pontosan értjük és tudjuk, hogy a közös szolgáltatásaink annyira lesznek jók és fejlődőek, amennyire megbecsüljük azokat, akik ezt elvégzik. Erről szól az MSZP fizetésemelési programja, és ezért követeljük a kormánytól, hogy az állam ne magára, hanem ezekre az emberekre költsön. Köszönöm szépen."
0,u2021-11-29-15,Opposition,-0.9951171875,2021-11-29,0.9967018961906433,"Tisztelt Képviselőtársaim! Két évvel ezelőtt a szexorgiázó Borkai Zsolttal, majd egy évvel ezelőtt egy brüsszeli ereszen szexorgiáról menekülő Szájer Józseffel együtt a Fidesz elképesztő erkölcsi mélységekbe süllyedt. Akkor azt hittük, hogy ennél nincs lejjebb, de tévedtünk, egy hangfelvétel szerint Kövér László házelnöki posztjáról csúszott elképesztő erkölcsi mélységekbe, megmutatva, hol tart most a Fidesz. Az, hogy ezen a hangfelvételen az Alkotmányvédelmi Hivatal központjában Kövér László nemzetbiztonsági kockázatnak nevezi az ellenzéket, azt jelzi, hogy a Fidesz nemkívánatos jelenségnek tekinti politikai riválisait. Ha mindezt egy hétköznapi ember mondja, akkor rá sem hederítenénk, mert nyilván bolondok vannak, a vélemény pedig szabad, ezt azonban az ország egyik közjogi méltósága és az állampárt funkcionáriusa mondta egy titkosszolgálati vezetőknek tartott rendezvényen. Ez nemcsak botrányos, hanem gyalázat. Hallottuk már a Fidesz elnökétől, hogy a parlament ellenzék nélkül is működik. Látjuk, hogyan rombolta le az Orbán-kormány a demokratikus fékek és ellensúlyok rendszerét. Az is kiderült, hogyan figyel meg illegálisan a Fidesz-kormány egy titkos kémprogrammal civileket, újságírókat és ellenzéki politikusokat. Kövér László kijelentése azonban átlépett egy vörös vonalat: hangfelvétel van arról, hogy az Országgyűlés elnöke a Fidesz politikai ellenfeleire uszítja a titkosszolgálatokat, és burkoltan arra buzdítja őket, hogy minden erejükkel segítsék a Fidesz hatalomban maradását, akár a nép akaratával szemben is. És tudják, miért? Mert a Fidesz remeg a hatalomért. Szégyelljék magukat! De ha már önök mindenképpen nemzetbiztonsági veszélyt, nemzetbiztonsági kockázatokat keresnek, feltennék néhány segítő kérdést, mire figyeljenek. Veszélyt jelente a nemzetünkre, hogy a Fidesz elhibázott járványkezelése miatt elveszítettük egy városnyi honfitársunkat? Kockázatot hordoze a nemzetre, hogy a Fidesz által leépített forráshiányos egészségügyet csak az orvosok és ápolók lelkiismeretes és emberfeletti erőfeszítése tartja még működésben? Veszélyeztetie nemzetünk biztonságát, hogy az Orbán-kormány a teljes felhatalmazást nem az emberek megmentésére használta, hanem arra, hogy hatalmának bebetonozása érdekében változtassa meg a teljes magyar jogrendet, és minél több vagyont kilapátoljon a közös kasszából alapítványokba, Tiborczokhoz, Mészárosokhoz és a többiekhez? Kockázatot jelente nemzetünk biztonságára az, hogy az Orbán-kormány brutális adósságba veri a magyar embereket az oroszoktól és kínaiaktól felvett kölcsönökkel? Nem kell messzire menni, elég, ha Paks II.-re vagy a Budapest-Belgrád vasútvonalra gondolunk; vagy hogy Kövér László kínai barátja százmilliókkal támogat egy magyar alapítványt, amit Kövér emberei szőrén-szálán eltüntetnek. A válasz igen, önök cserben hagyták az országot. De a legnagyobb veszélyt a nemzetre az a politika jelenti, amit a Fidesz az elmúlt 11 évben képviselt, hogy azokat támogatják, akiknek már eleve is van mit a tejbe aprítani, miközben a leginkább rászorulókat eleve elzárják az anyagi felzárkózás lehetőségeitől. Tisztelt Képviselőtársaim! Uniós szinten a magyar emberek háromnegyede szegénységben él. A magyar emberek négyötöde az EU leghátrányosabb helyzetű régióinak egyikében él. Egyre nagyobb a szakadék a bérek és a nyugdíjak között, a nyugdíjasok negyede 100 ezer forint alatti nyugdíjat kap. A magyar minimálbér még január 1-jétől is az egyik legkevesebb lesz az Unióban, és ha a V4-eket nézzük, akkor a legalacsonyabb. Ezek az igazi, nemzetünket fenyegető kockázatok; ezek azok a problémák, amelyeket meg kell oldanunk. Ezért kell felzárkóztatni a fizetéseket. Ezért kell megerősíteni és szélesíteni a szociális hálót. És ezért kell megemelni az alacsony nyugdíjakat is, nemcsak a választások előtti kifizetésekkel, amelyeknek a nagy részét elviszi az infláció, hanem rendszerszintű megoldásokkal: svájci indexálású nyugdíjemelés, azonos összegű 13. havi nyugdíj, 70 ezer forintos nyugdíjminimum ez a megoldás! Ehhez azonban, tisztelt képviselőtársaim, kormányváltás kell. Kövér Lászlónak pedig nem kell aggódnia, a demokrata ellenzéki szövetséggel mi olyan jogállamot építünk [[Derültség a kormánypárti padsorokban.]] ahol nem kell az Országgyűlés ereszeinek egyikén sem elmenekülnie. Közös jövőnkért, Magyarországért!"
0,u2020-11-16-195,Opposition,-1.0,2020-11-16,0.28200796246528625,"Köszönöm szépen, elnök úr. Kásler Miklós két nappal ezelőtt azt mondta, hogy annyival más a mostani járványhelyzet, hogy az állami intézkedések alkalmazkodnak a vírushoz, nem sikerült olyan jól kézben tartani a fertőzést, mint tavasszal. Maga Kásler Miklós is bírálja most már a kormányt, hogy hogyan készültek fel egyáltalán a járvány második hullámára.Államtitkár úr, az ágyak mellé lesze megfelelő számú egészségügyi dolgozó? Önök nem beszélnek erről. Arról sem beszélnek, hogy az intenzív ellátásban hányan fertőződtek meg az egészségügyi dolgozók közül koronavírussal, hányan estek ki már most az egészségügyi dolgozók közül. Arról sem beszélnek, hogy közben az összes többi betegséggel nem kapnak ellátást a betegek, hogy hiába fordulnak orvoshoz. Elhangzott Rétvári Bencétől, hogy hívni kell a háziorvost. Hát, nem veszik fel a telefont körülbelül egy napig vagy két napig, vagy három napig, mert olyan leterhelt a rendszer! Hát, mondja már meg nekem, államtitkár úr, hogy most kihez kell fordulni minden egyéb más betegséggel! Még egyszer felteszem a kérdést, államtitkár úr. Van megfelelő számú ágy, ezt mindenki tudja. Lesze hozzá megfelelő számú egészségügyi dolgozó? Ezt az egy kérdést tettem fel, erre várom a választ. Köszönöm szépen, elnök úr. [[Taps a DK soraiból.]]"
0,u2016-03-01-49,Opposition,-1.0,2016-03-01,0.3349910080432892,"Köszönöm szépen, elnök úr. Kormánypárti képviselőtársaimtól azt kérdezhetném, hogy elvesztették-e az eszüket, de nem is kérdezem, inkább azt mondom, hogy úgy látom, önök elvesztették tényleg az eszüket. Tehát akkor, amikor egy lopásalapú kormányzás fideszes végrehajtói degeszre tömik a zsebüket, magyarul szabad rablást folytatnak ebben az országában, akkor önök még megfejelik azzal, hogy azt a 200 milliárd forintot is el akarják takarni az emberek szeme elől? Tudják, ott a karzaton ülők mindegyike, de a magyar állampolgárok mindegyike, a csecsemőtől kezdve az aggastyánig 20 ezer forint veszteséget könyvel el az önök 200 milliárd forintos tevékenysége alapján. A saját Alaptörvényüket szegik meg, a 39. cikk (2) bekezdését, azt, hogy a közpénz meg a nemzeti vagyon közérdekű adat. Ezt hágják meg. Zsiványság! A zsiványság zsiványság marad, képviselőtársaim! Nem lehet legitimizálni. Hiába, bármilyen törvények keretei közé sorolják a történetet, a zsiványság, a tolvajlás az marad, mint ami. Ezzel kell önöknek szembenézni. Az, hogy 5 millió forintos pénzt adnak nemcsak Polt Péter feleségének, most Matolcsynak is, tudják az a 225 ezer forint naponta, nagyjából százszorosa annak, amit egy ápoló keres naponta. Ezzel a szégyennel kell szembenézniük, és ezt kell viselniük! A döntéseikért - ahogy Orbán mondta - a felelősségüket viselni kell. 2018 után ez bekövetkezik. Köszönöm szépen, elnök úr."
0,u2016-11-23-141,OTHER,0.91845703125,2016-11-23,0.3628136217594147,"Köszönöm szépen a szót. Elnök Úr! Tisztelt Ház! Tisztelt Képviselőtársaim! A Jobbik Magyarországért Mozgalom kiemelten fontosnak tartja a legmesszebbmenőkig megbecsülni azokat a honfitársainkat, akik a magyar oktatás és a művelődés, valamint a tudomány és a művészet terén maradandót alkotnak, hiszen ezzel a magyar kulturális, tudományos és művészeti fejlődésben szereznek elévülhetetlen érdemeket itthon és külföldön egyaránt, öregbítve ezzel hazánk hírnevét a világban. Ezért is támogattuk 2011-ben a Corvin-lánc újbóli adományozását lehetővé tevő törvényjavaslatot. A kitüntetést 1930-ban alapította vitéz nagybányai Horthy Miklós kormányzónk. Nem tudom, miért ne lehetett volna ezt kimondani, vagy kinek a számára nem volt ez világos, hogy utaljak szocialista képviselőtársamra. Abból a célból alapította a kormányzó ezt a kitüntetést, hogy jutalmazza a magyar kultúra, a tudomány és a művészet terén maradandót alkotókat, akik tevékenységükkel hozzájárultak nemzetünk emelkedéséhez. Nem véletlen, hogy már a Corvin-lánc első, 1930. évi kitüntetettjei között megtaláljuk a 20-as évek katasztrofális nemzetgazdasági körülményei között is három év alatt 5 ezer tantermet és tanítói lakást építő gróf Klebelsberg Kunó vallás- és közoktatásügyi minisztert. Megérdemelten kapott Corvin-láncot a 30-as években és a 40-es évek elején mások mellett Herczeg Ferenc író, Ravasz László református püspök, Hóman Bálint történész, Reményik Sándor költő vagy épp Lehár Ferenc zeneszerző. Lehár ráadásul úgy kapta meg 1943-ban e magas rangú kitüntetést, hogy feleségét zsidó származása, öccsét, Antalt pedig Belgium német elfoglalása miatt tett megjegyzései miatt a Gestapo állandóan zaklatta. Karakán kiállás volt tehát ez a kor kultúrpolitikusai részéről a zeneszerző és családja mellett. Ezt követően hosszú szünet következett a Corvin-lánc adományozásának történetében, majd 2001-ben az első Orbán-kormány élesztette újjá, ám a 2002-es kormányváltás után a díjat többé nem adták át, bár meg nem szüntették azt, az akkori kancelláriaminiszter szerint ugyanis e tudományos, művészeti, kulturális megbecsülést kifejező díj a Horthy-korszak utánérzését keltette a baloldali és liberális értelmiség körében. Nagyon sajnálom egyébként, de egyben nagyon jellemzőnek is tartom az MSZP kritikus és támadó hozzáállását; nagyon sajnálom, tisztelt szocialista képviselőtársaim, hogy önök továbbra sem hajlandóak nemzeti ügyek mellé odaállni. Önök nemzeti konszenzust követelnek, de ezt a nemzeti konszenzust éppen önök rúgják fel. Továbbra is úgy néz ki, és nagyon sajnálom, hogy önök továbbra sem képesek a nemzetellenes elődeik vörös árnyékát átlépni. [[Dr. Varga László: Szégyelld magad! Szégyelld magad!]] Nagy örömmel töltött el tehát bennünket, hogy 2011-ben az Országgyűlés a kitüntetés ismételt adományozása mellett döntött. Öröm ez azért, mert a díjon keresztül még inkább meg tudjuk becsülni azokat a tudósainkat, művészeinket, akik a legtöbbet teszik a magyar kultúra fennmaradásáért és fejlődéséért, és öröm azért is, mert a Horthy-korszak egyik nagyszerű kezdeményezését ültette át mai keretek közé. Bár Lázár miniszter úr minden kormányzatot, így a mostani Fidesz-kormányzatot is rezsimnek minősítette, ez ellen természetesen én nem kívánok szót emelni, azonban úgy gondolom, a Horthy-korszak esetében ennek a kifejezésnek a használata nem biztos, hogy feltétlenül pontos és történelmi. Tisztelt Országgyűlés! Bár a Magyarország címerének és zászlajának használatáról, valamint állami kitüntetéseiről szóló 2011. évi CCII. törvény létrehozta a Magyar Corvin-lánc Testületet, amelyet maguk a kitüntetettek alkotnak, a testület működését azonban akkor még csak a 86/2012. számú kormányrendelet határozta meg. Az előttünk fekvő törvényjavaslat célja tehát az, hogy az eddig csak rendeleti szinten szabályozott Magyar Corvin-lánc Testület feladatait és működését, illetve a testület által megjelenített és gondozott értékeket magasabb, törvényi szinten szabályozza, ráadásul a jogszabálytervezet szerint a testület a 2006. évi LXV. törvényben meghatározott köztestületté alakul, így feladatai immár törvényileg meghatározott közfeladatokká válnak. A Jobbik Magyarországért Mozgalom ezt természetesen üdvözli, hisz így kimondásra kerül, hogy közfeladat a magyar nemzeti oktatás és művelődés, valamint a tudományok és művészetek művelőinek támogatása és jutalmazása. Valamint természetesen fontos az is, hogy a Magyar Corvin-lánc Testület köztestületként költségvetési támogatásra lesz jogosult. Ezzel kapcsolatban azonban örömteli lenne tisztázni, hogy pontosan milyen mértékű forrásokról van szó, így megkérném az államtitkár urat, ha lehet, erről a zárszavában némi tájékoztatást szíveskedjen nyújtani. A testület közfeladatainak törvényjavaslatban való felsorolása gyakorlatilag megismétli azokat a feladatokat, amelyeket a jelenleg is hatályos kormányrendelet megfogalmaz. Utolsóként azonban szerepel egy új pont, amely így hangzik a testületre vonatkoztatva: „Ösztöndíjprogramot működtethet a szakterületükön kiemelkedő tehetséggel rendelkező személyek támogatása céljából.” Tisztelt Képviselőtársaim! Úgy gondolom, ha semmi más újdonság nem lenne ebben a javaslatban, csak ez az egy pont, már az is hatalmas előrelépés lenne. Nem lehet eléggé hangsúlyozni, hogy mennyire fontos a tehetséges ifjú magyar tudósok, művészek, a magyar kultúra ápolóinak felkarolása és az ő minél hathatósabb segítésük. [[15.20]] Ezért ezúton is tisztelettel kérjük a magyar Corvin-lánc kitüntetettjeiből álló Magyar Corvin-lánc Testületet, hogy a törvényjavaslatban lehetőségként megfogalmazott jogukkal valóban éljenek majd, és valóban hozzanak létre ilyen ösztöndíjprogramokat. Ezzel kapcsolatban pedig természetesen jó szívvel ajánlom fel a Jobbik szakembereinek támogatását és segítségét is. A Róheim-villa kapcsán pedig mint a Tisza István Baráti Társaság egykori alapítója is szeretném kifejezni örömömet. Én úgy gondolom, a Szocialista Párttal ellentétben, hogy valóban egy méltó helyre kerül ez a testület. Nagyon örülök neki, hogy a Róheim-villát például nem valamilyen kormányközeli oligarchának sikerült lenyúlnia valamilyen homályos és rejtélyes céllal vagy indokkal. Az elmúlt évek során magam számos alkalommal vettem részt október 31-én emlékrendezvényen, illetve megemlékezésen. 1918. október 31-én ebben a villában gyilkolták meg a szocialisták szellemi elődei Tisza Istvánt, Magyarország miniszterelnökét, aki, úgy gondolom, magyar miniszterelnökként lehet egy olyan kellően konszenzusos pont, hogy az emlékéhez ilyen módon is közelíthetünk. Tisztelt Országgyűlés! Az általam eddig elmondottak alapján minden bizonnyal nem kérdés, hogy a Jobbik támogatni fogja az előttünk fekvő törvényjavaslatot, amely növeli a Corvin-lánc presztízsét azzal, hogy a Horthy Miklós kormányzónk által alapított kitüntetést az eddigieknél magasabbra helyezi a magyar jogrendszerben. Reméljük, hogy a köztestületként működő Magyar Corvin-lánc Testület betölti majd küldetését, és hozzájárul a magyar kultúra és a tudomány legalább olyan szintű virágzásához, mint ami a klebelsbergi iskolapolitika következtében a harmincas években is jellemző volt, amikor a magyar iskolákban, egyetemeken később világhírnevet szerzett tudósok tanultak, oktattak és kutattak. Köszönöm szépen. [[Taps a Jobbik soraiban. Szórványos taps a kormánypártok soraiban.]]"
0,u2020-02-17-11,OTHER,0.9169921875,2020-02-17,0.9977340698242188,"Köszönöm szépen. Tisztelt Miniszter Úr! Köszönjük szépen a tájékoztatót, és köszönjük szépen a Belügyminisztériumnak is, hogy foglalkozik ezzel a problémával, és erőket mozgósít arra, hogy védelemben legyenek, biztonságban legyenek a magyar emberek. Köszönjük szépen azoknak a dolgozóknak, akik a védekezésben eddig részt vettek és akik ezután is részt fognak venni, akár orvosok, háziorvosok vagy bárki más a szolgálatokon belül. Az is nagyon fontos, hogy a lakosságot folyamatosan tájékoztatva tartsák - én kérem, hogy erre fordítsanak figyelmet. Azt is mondhatjuk, hogy a kormány a maga módján azért viszonylag gyorsan, azt nem mondanám, hogy példásan, de gyorsan és jól reagált erre a kérdésre. És itt jutunk el oda, amit a többiek feszegettek: bár mindig lenne a kormány az egészségügyet vagy az egészségügyi helyzetet érintően ennyire gyors és ennyire felkészült a válaszadásban! Miniszter úr, nincs másról szó, ezt ön is tudja, nagyon nagy probléma a koronavírus-járvány, azonban még nagyobb probléma, hogy Magyarországon jelenleg 38 ezer ember hal meg úgy, hogy elkerülhető lenne az ő halálozásuk. Nagyon nagy probléma és nem szabad alulbecsülni a koronavírus-járványt és magát a vírust, de az is nagyon nagy probléma, hogy míg korábban a magyar betegségként a tbc-t hívták, most már a statisztikák alapján nyugodtan mondhatjuk, hogy a daganatos megbetegedések a magyar betegség, mert ebben sajnos vezető helyen van Magyarország a megbetegedések számában és a halálozásban is az európai összehasonlításban. De ha itt vagyunk, akkor nyugodtan feltehetjük azt a kérdést is, hogy vajon készen álle az összes intézményi hálózat akkor a vírusnak a kezelésére, ha esetleg járvány lesz belőle, amikor közel 600 praxis betöltetlen, akkor, amikor gyakorlatilag higiéniás eszközöket a kórházban nagyon sokszor privát gyűjtésekből vagy más forrásokból kell biztosítani. Tisztelt Miniszter Úr! Én csak arra hívom fel az ön figyelmét, hogy ha a belügyminiszter úrral vagy másokkal tudnak hatékonyan és gyorsan fellépni egy kérdésnek a kezelésére, ugyanezt a hatékony, gyors fellépést hasznosítsák az egészségügy megmentésére, mert a mai magyar egészségügyet meg kell menteni, mert egyébként nemhogy XXI. századi lesz, hanem meg se fogja élni azt, hogy XXI. századi lehessen. Köszönöm szépen. [[Taps a Jobbik soraiban.]]"
0,u2020-03-23-11,OTHER,0.9150390625,2020-03-23,0.9971023201942444,"Köszönöm a szót. Tisztelt Elnök Úr! Tisztelt Országgyűlés! Ezt a felszólalásomat is azzal szeretném kezdeni, hogy megköszönöm a munkáját azoknak, akik ezekben a percekben is a magyar emberek biztonságának és egészségének megvédéséért dolgoznak, az egészségügyben dolgozóknak, a rendvédelemben, a szociális ágazatban dolgozóknak és mindenkinek, aki most az első vonalban, a frontvonalban küzd. Köszönet ezért az áldozatos munkáért. Köszönöm szépen a miniszterelnök úrnak a tájékoztatást, a jelentést, amelyet az Országgyűlés előtt megtett. Figyeltem minden szavára, és egyetértek azzal, miniszterelnök úr, hogy nagyon-nagyon nehéz helyzetben vagyunk, és igazából még nem is tudjuk, hogy mennyire nehéz helyzetben. Nem látunk előre, nem tudjuk, hogy egészségügyi szempontból milyen hatásai lesznek és gazdasági szempontból milyen hatásai lesznek ennek a döbbenetes hatású, mostanáig beláthatóan döbbenetes hatású világjárványnak. Az egészen biztos, hogy erről őszintén kell beszélni. El kell mondani az embereknek, hogy most a fegyelmezettség a legfontosabb, a kormánynak cselekedni kell világosan, nagyon kemény, határozott intézkedéseket kell megtenni, a magyar embereknek pedig az a dolguk, hogy fegyelmezettek legyenek, nem kell megijedni, nem kell pánikolni, követni kell a szakemberek útmutatásait, és bízzunk abban, hogy néhány hónap alatt ez a helyzet rendeződni tud, és vissza tud térni az életünk a szokványos kerékvágásba. Tehát a helyzet valóban nagyon komoly, ez felelősséget kíván a kormány részéről, a kormánypártok, az ellenzéki politikusok részéről és mindenki részéről, a magyar állampolgárok részéről. Ebben teljes egyetértés van, azt gondolom. Abban is, miniszterelnök úr többször utalt rá, hogy ebben a helyzetben valóban félre kell tenni a pártpolitikai gondolkodást. Egyébként hozzáteszem, hogy ha meghallgattuk eddig a felszólalásokat, ez nem igazán sikerült. Még olyan szereplőknek sem, akik azt hangsúlyozzák, hogy félre kell tenni a pártpolitikai gondolkodást és a pártpolitikai logikát, még ők is nagyon sokszor utalnak arra, hogy ki mit nyújtott be előbb, kinek mi jutott előbb az eszébe. Ezt teljesen feleslegesnek tartom most. Valóban, erről nem csak beszélni kell, ezt meg kell teremteni, és példát kell mutatni minden szempontból. Tehát ezt még nem sikerült megteremteni. Nagyon fontos dologról beszélt Tóth Bertalan frakcióvezető-társam az elmúlt időszakban. Ha megnézzük, hogy milyen döntés, milyen nagyon fontos törvényjavaslat van előttünk, akkor látható az elmúlt napokban kialakult vitából, hogy milyen súlyos a helyzet. Mondhatjuk, hogy az elmúlt tíz évben a magyar politika egyfajta mocsárba süppedt, és a szereplői, újságírók, politikusok, véleményvezérek nem akarnak vagy nagyon nehezen tudnak kijönni ebből a mocsárból, pedig erre óriási szükség lenne. A fő vita tárgya az elmúlt napokban ez a bizonyos felhatalmazási törvény. Azt gondolom, mindenki egyetért abban, ahogy fogalmazott a miniszterelnök úr, hogy a békeidőben szokásos eljárások most nem megfelelőek, kell egy világos jogrend, egy olyan felhatalmazás a kormánynak, hogy valóban, az intézkedéseket a megfelelő gyorsasággal meg tudja tenni. Azt gondolom, hogy ebben konszenzus van. Az eddig bejelentett intézkedések hatásosságáról, elégségességéről lehet vitatkozni, fogunk is, de azt gondolom, hogy az irányban szintén meg tudunk egyezni, alapvetően jó irányú és fontos döntések születtek. Azt gondolom, hogy ezt is fontos elmondani. Ugyanakkor vannak itt olyan tényezők, amelyek nagyon sok embert nyugtalanítanak ebben az országban. Valóban, ez a felhatalmazási törvény arról szól, hogy lehetőséget ad a kormánynak, hogy gyakorlatilag rendeleti úton kormányozzon konkrétan a védekezéssel összefüggésben, és ez a működés, ez a helyzet tulajdonképpen időkorlát nélkül, a parlament ellentétes döntéséig valósul meg. Na, ez az, amivel nagyon sokan nem tudnak azonosulni, és emiatt alakult ki egy olyan vita, amely megítélésem szerint a helyzet súlyosságához mérten méltatlan volt. Én megdöbbentéssel hallgattam egyébként egyik oldalról azokat a megnyilvánulásokat, hogy itt a diktatúra kiépítése történik, míg a másik oldalról azokat a megnyilvánulásokat, hogy ellenzéki politikusok a vírus oldalára állnak, miniszter úr. Azt gondolom, hogy súlyos felelőtlenség ilyen jellegű radikális megnyilvánulásokat tenni. Ez megmérgezi a magyar közéletet, és lehetetlenné teszi azt a pártpolitikán felülemelkedő együttműködést, amire most, ha valamikor, akkor most óriási szükség lenne. Azt gondolom, hogy a mai és a holnapi parlamenti napnak az egyik legfontosabb kérdése lesz az, hogy sikerüle ezen felülemelkedni, sikerüle most példát mutatni, sikerüle olyan lépéseket tenni, hogy valóban, ahogy Tóth Bertalan képviselő úr is elmondta, konszenzussal tudjunk egy nagyon fontos és kemény intézkedést meghozni. Ezzel egyrészt fontos döntéseket óriási konszenzussal meg tudunk erősíteni mindannyian, de ugyanolyan fontos, hogy egy üzenetet tudunk küldeni a magyar társadalomnak, hogy mind kormánypárti, mind ellenzéki politikusok érzik a helyzet súlyát, és van lehetőség tíz év után is a magyar politikában egy asztalhoz ülni és megegyezni bizonyos minimumkérdésekben. Ez óriási és rendkívül fontos üzenet lenne, azt gondolom. Ebben a helyzetben, utalva arra, hogy több hétpárti, hét frakció közötti egyeztetés volt, azt gondolom, nagyon komoly felelőssége van most a kormányoldalnak. A kormányoldalnál van a többség, frakcióvezető úr, ott van a lehetőség, hogy most egy gesztust tegyenek. Múlt szerdán, talán ezt nem sokan tudják, volt egy egyeztetés konkrétan erről a törvényjavaslatról, ahol én olyan érzéssel álltam fel több órányi megbeszélés után, hogy kialakult, körvonalazódott valamiféle konszenzus. Igen, kell ez a nagyon kemény felhatalmazás, kell a rendkívüli jogrend, kell a vészhelyzet meghosszabbítása, kellenek ezek a gyors döntési lehetőségek, ugyanakkor kellenek mellé garanciák is. Garancia például arra, hogy az Alkotmánybíróság ebben a speciális helyzetben is értékelni tudja a helyzetet, gyorsan be tudjon avatkozni, és kell egy időkorlát. Ez az időkorlát nem feltétlenül azért kell, mert éppen ennyire kényesek az ellenzéki frakciók vagy az ellenzéki képviselők, hanem kell azért, mert sajnos van egy bizalomhiány a magyar társadalomban, kell az a garancia, hogy van egy időbeli korlát. Ezt olyan módon is meg lehet tenni, hogy akár 90 nap múlva, vagy akár bármilyen időszakban is az Országgyűlésnek kelljen ezt a helyzetet meghosszabbítani. Azt gondolom, itt mindannyiukban, felelősen gondolkodva, van egy olyan hozzáállás, hogy ezt megtennék. Mi is látjuk, hogy most a legfontosabb, hogy az intézkedéseket meg lehessen tenni. Ezért én is egy gesztust kérek önöktől. Most lehetőség van arra, hogy ezt a konszenzust létrehozzuk. [[14.20]] Ehhez viszont önöknek kell most egy lépést tenni, és ezeket, csak ezeket a legfontosabb garanciákat engedni, hogy beépüljenek ebbe a javaslatba, és akkor, én azt gondolom, hogy itt rendkívül széles körű együttműködés lesz, és akkor bebizonyítottuk mindannyian, kormánypárti és ellenzéki képviselők is azt, hogy nemcsak beszélünk arról, hogy fontos most a pártpolitikai gondolkodás félretétele, hanem cselekszünk is érte, és ezt meg is lehet Magyarországon valósítani. S nagyon fontos most ennél a bizonyos felhatalmazási törvénynél, hogy ez megvalósulhasson, de nagyon fontos egyébként ez a fajta együttműködés a gyakorlati életben is, a különböző döntéseknél, javaslatoknál is. Sajnos, ebben is van még mit tanulnunk, a kormányoldalnak és az ellenzéknek is. Én nem gondolom egyébként, hogy ha van egy jó javaslata az ellenzéknek, akkor azt lobogtatni kell. Nyilván működnek a pártpolitikai reflexek. Én azt gondolom, hogy a legfontosabb feladatunk, hogy ha vannak jó javaslataink, azokat el kell juttatni azokhoz, akik ezt meg tudják valósítani. Vagy éppen, ha hozzánk érkezik egy jelzés annak kapcsán, hogy esetleg van egy veszélyhelyzet, van egy elhárítandó probléma, s annak kapcsán egy javaslatot továbbítunk, annak legyen foganatja. Sajnos, az elmúlt napokban is volt egy olyan eset egyébként a MÁV kapcsán erről a mai napon később beszélni fogok , ahol egy konkrét veszélyhelyzet elhárítását kértem egy államtitkártól, aki annál a minisztériumnál van, amely felügyeli a vasúti társaságot, ami konkrétan, megítélésem és a szakszervezet szerint is veszélyhelyzetet teremt. Én nem a sajtó elé álltam, nem Facebook-posztot csináltam, nem sajtótájékoztatót tartottam; megküldtem a kérést az államtitkár úr felé, és nem történt semmi napok alatt sem. Én úgy gondolom, hogy ebből tanulni kell, és kérem a kormányt, a kormányfő urat, kérem a kormány tagjait, illetve az operatív törzset is, hogy figyeljenek ezekre a jelzésekre, mert ezek nagyon-nagyon fontos, emberéletben mérhető fontosságú intézkedések. Tehát azt gondolom lezárva a hozzászólásomat , hogy én nagyon bízom benne, hogy az önök részéről komoly az a szándék, hogy ki tudjon alakulni valóban egy pártpolitikai logikát félretevő, közös gondolkodás, viszont ehhez most önöknek kell egy nagyon fontos gesztust megtenni, és én azt gondolom, hogy ha önök most ezt megteszik [[Az elnök a csengő megkocogtatásával jelzi az időkeret leteltét.]] az ellenzék erre pozitívan fog reagálni, és annak mindannyiunk számára, a magyar társadalom számára egy nagyon fontos és pozitív üzenete lesz. Köszönöm szépen."
0,u2018-06-18-17,OTHER,-1.0,2018-06-18,0.9975446462631226,"Köszönöm a szót. Tisztelt Országgyűlés! A Fidesz-KDNP sokadszor csúfolja meg az alkotmányosságot, de a saját Alaptörvényét is. Mondanám, hogy rossz vicc, ahogy a keresztény kultúra védelmét a módosítás módosításaként egy éjszaka alatt belepasszírozták az Alaptörvénybe, nem sokkal a hajléktalanok betiltása mellé. Rossz vicc, amit biztos maguk sem vesznek komolyan. De az a helyzet, hogy az egész fideszes pártállami Alaptörvény egy rossz vicc, amit maguk nagyon is komolyan vesznek. Tehát egy pillanatra vegyük mi is ezt komolyan, és kezdjük az elején!Európa és benne Magyarország nem vegytisztán keresztény kultúrájú ország, hanem egyaránt építkezik az ókori demokráciák, a zsidó-keresztény kultúrkör és a felvilágosodás hagyományaiból. Azt értem, hogy a Fidesztől végtelenül idegen a demokrácia, ezért kihagyták a saját különbejáratú pártállami Alaptörvényükből. Azt is értem, hogy a felvilágosodás eszméje is távol áll attól a rezsimtől, amely újra a szellemi sötétségbe akarja borítani hazánkat. De akkor nézzük a kereszténységet! Annál is inkább, mert amióta rájöttek, hogy az illiberális állam rettentően kínos kifejezés, azóta az egész rezsimet kereszténydemokráciaként próbálják eladni. Előrebocsátom, jómagam ateista vagyok, de nagyra értékelem azt a radikális baloldali humanista társadalomfilozófiát, amit Jézus Krisztus képviselt. És fordítva: ha Jézus ma élne és szétnézne Magyarországon, minden bizonnyal keblére ölelné a hozzánk hasonló tisztességes emberbarátokat, és adna egy-egy beutalót a pokol legmélyebb bugyraiba a kormányzati politika kiszolgálóinak. [[Moraj, közbeszólások a kormánypártok soraiból.]] Mert a maguk politikája szöges ellentéte a keresztényi elveknek, mégsem átallják magukat és kormányzásukat keresztényinek nevezni. A Fidesz politikája a gyűlöletkeltésről és a félelemkeltésről szól. A kereszténység második fő parancsa viszont így hangzik: „Szeresd felebarátodat, mint önmagadat!” János apostol első levelében ehhez azt teszi hozzá: „A szeretetben nincs félelem, sőt a teljes szeretet kiűzi a félelmet; mert a félelem gyötrelemmel jár, aki pedig fél, nem lett tökéletessé a szeretetben.” A Fidesz most betiltja a hajléktalanokat, üldözi a menedékkérőket, politikája következetesen sújtja a szegényeket és a betegeket. Mit mond erről maga az Úr a Bibliában? Ézsaiás könyve 58. fejezete szerint: „Oszd meg kenyeredet az éhezővel, vidd be házadba a szegény hajléktalant, ha meztelen embert látsz, ruházd fel, és ne zárkózz el testvéred elől!” „Ha majd senkire sem raksz jármot, nem mutogatsz ujjal, és nem beszélsz álnokul, ha falatodat megosztod az éhezővel és jól tartod a nincstelent, akkor fölragyog a sötétben világosságod, és homályod olyan lesz, mint a déli napfény.” Jézus pedig ezt mondja Máté evangéliumának 25. fejezetében: „Jöjjetek Atyám áldottai, örököljétek az országot, amely készen áll számotokra a világ kezdete óta, mert éheztem és ennem adtatok, szomjaztam és innom adtatok, jövevény voltam és befogadtatok, mezítelen voltam és felruháztatok, beteg voltam és meglátogattatok, börtönben voltam és eljöttetek hozzám.” Akkor így válaszolnak neki az Igazak: „Uram, mikor láttunk téged éhezni, hogy enned adtunk volna, vagy szomjazni, hogy innod adtunk volna? Mikor láttunk jövevénynek, hogy befogadtunk volna, vagy mezítelennek, hogy felruháztunk volna? Mikor láttunk betegen vagy börtönben, hogy elmentünk volna hozzád?” A Király így felel majd nekik: „Bizony mondom nektek, valahányszor megtettétek ezeket akár csak eggyel is az én legkisebb testvéreim közül, velem tettétek meg.” És végezetül, a Fidesz politikája leginkább arról szól, hogy lopnak. Lopnak mindenből és mindenkitől, lopnak éjjel és nappal. [[13.50]] Mit üzen nekik is Pál apostol az efezusiaknak írt levelében? „A tolvaj többé ne lopjon, hanem inkább dolgozzék, és saját keze munkájával szerezze meg a javakat, hogy legyen mit adnia a szűkölködőknek.” Köszönöm. [[Kocsis-Cake Olivio tapsol.]]"
0,u2019-12-10-19,OTHER,-1.0,2019-12-10,0.26350346207618713,"Tisztelt Képviselőtársaim! Ma van az emberi jogok világnapja, és nem mellesleg az utolsó olyan parlamenti ülés, ahol számot vethetünk az elmúlt évről, egészen pontosan az önök idei teljesítményéről. Nézzük rögtön az elején! Önök januárban azzal kezdték az évet, hogy Orbán Viktor bevezette a rabszolgatörvényt az éves 400 óra túlórával. Ez volt Orbán Viktor középkori válasza a saját maga által okozott munkaerőhiányra, miután 600 ezer magyar ember menekült külföldre az orbáni kilátástalanság elől. A megalázóan alacsony bérek, az életveszélyes egészségügyi ellátás, a gyerekeket teljesen kiszipolyozó oktatás mind-mind hozzájárultak ahhoz, hogy tovább fogy a magyar, és nem születnek gyerekek sem az országban. [[Dr. Rétvári Bence: Nem születnek gyerekek.]] Merthogy a demográfiai mutató is egészen katasztrofálisan alakult: miközben maguk arról papolnak, hogy nagy családbarát kormány az önöké, ezt Orbán Ráhel családján kívül gyakorlatilag senki nem érzi. Nem véletlen, hogy 2019 első félévében ismét 3 százalékkal kevesebb gyerek született, mint egy évvel korábban, viszont 1 százalékkal nőtt a halálozás; eszerint a természetes fogyás 8 százalékkal nőtt csak az idei első félévben. Ráadásul a milliárdos családos propagandaplakátjaikra felraktak egy olyan nőt, akiről kiderült, hogy pornófilmek forgatásához szervezett be lányokat. Magyarázzák már meg nekem, hogy mi ez az önök beteges vonzalma a pornóhoz! Először Borkai Zsolt, utána ez a nő. Most már Harrach Pétertől kérdezem, hogy eze az új keresztényi kormányzás vagy mi a csuda. Na de menjünk tovább, tényleg csak szemezgető jelleggel az idei évből! Pócs Jánosról például kiderült, hogy bezárta egy alkalmazottját egy kazánba, aztán rádobott egy égő gyújtóst nem lett következménye. Bayer Zsoltról megírták, hogy 32 ezer forintért bérel lakást a budai Várban, miközben a csepeli munkásotthonban egy darab ágy havi bérleti díja 60 ezer forint nem lett következménye. Orbán Viktor vejéről, Tiborcz Istvánról kiderült, hogy csalt az uniós közvilágítási pályázatban, és pofátlanul ellopott 13 milliárd forintot, amit aztán nekünk kell majd az Uniónak visszafizetni nem lett következménye. Mindeközben májusban napvilágot látott, hogy Tiborcz István 32 évesen a 32. leggazdagabb magyar ember lett 35 milliárd forintos vagyonnal. Hát, az dobja rá az első követ, aki 32 évesen nem lett még 35 milliárd forintos vagyonnal a 32. ebben az országban! De cserébe legalább 3 ezer családot lakoltattak ki az otthonaikból idén is, köztük idős betegeket és a rákos gyermeküket egyedül nevelő édesanyákat. Eközben kijött egy újabb 2019-es OECD-adat a betegellátásról: évente 46 ezren, egy Eger méretű város hal meg gyógyítható betegségben pusztán azért, mert önök és Orbán Viktor kilopták a pénzt az egészségügyből. A CT- és MR-készülékek számában csak Mexikó teljesít nálunk rosszabbul Mexikó! az összes OECD-ország közül. A társadalombiztosítás rendszerét úgy szigorítják éppen ma, hogy abba egész konkrétan emberek fognak belehalni. A fóti fogyatékos gyerekeket kipaterolják az otthonukból csak azért, hogy Mészáros Lőrinc megint építhessen oda valamit [[Nacsa Lőrinc: Nem igaz!]] a kerekesszékes gyerekeket pedig elküldik Zalaegerszegre és Kalocsára, ahol köztudottan verik a gyerekeket. [[Kunhalmi Ágnes: Igaz!]] Szétverték az MTA kutatóhálózatát, most pedig a színházakat készülnek bedarálni. Újabb kilenc évre kinevezték a korrupciós nyomozásban negatív csúcsot elérő Polt Pétert. Az ellenzéki pártokat megállás nélkül vegzáló, a Párbeszédet külön megfenyegető Számvevőszék elnökének, Domokos Lászlónak viszont havi 4 millió forintra emelték a fizetését [[Nacsa Lőrinc: Be kéne tartani a törvényeket!]] , miközben egy 35 éve fizikát és kémiát oktató tanár 237 ezer forintot keres havonta. Miközben minden magyar aggódik a klímaváltozás miatt, Gulyás Gergely szerint a klímaváltozás elleni küzdelem aktivistája, Greta Thunberg egy beteg kisgyerek. A házszabály alaptörvény-ellenes megváltoztatásával éppen ma készülnek elfogadni a képviselőkre vonatkozó szájzártörvényt. Szép lista, nem mondom, tisztelt képviselőtársaim, és még sajnos bőven lehetne ezt folytatni. A másik oldalon viszont szerencsére ott van az, hogy október 13-án ellenzéki együttműködéssel felszabadítottuk Budapestet és a vidéki nagyvárosokat az önök tolvaj hatalma alól. Karácsony Gergely, a Párbeszéd társelnökének vezetésével a fővárosban, Budapesten már eltöröltük a rabszolgatörvényt, kihirdettük a klímavészhelyzetet, megállítottuk a fideszes ingatlanspekulánsok pusztítását a Római-parton, elfogadtuk az antikorrupciós és átláthatósági csomagot, és szintén itt is lehetne még sorolni a pozitív intézkedéseket, amelyek szembemennek az önök tolvaj kormányzásával. Ez csak néhány azok közül, amelyek segítségével mi újra egy élhető, emberséges és tisztességes várost, városokat és országot fogunk közösen építeni. Keménykedhetnek még önök egy ideig, lophatnak is még egy ideig, de készüljenek [[Az elnök csengetéssel jelzi az időkeret leteltét.]] 2022-ben az egyesült ellenzékkel elkergetjük magukat a hatalomból, és visszaadjuk a hatalmat azoknak, akiknek jár, az embereknek."
0,u2019-11-25-65,OTHER,-1.0,2019-11-25,0.11776210367679596,"Köszönöm a szót, elnök úr. Tisztelt Ház! Tisztelt Államtitkár Úr! Nem elég, hogy az ország számos pontján dőlnek ki a korábbi fideszes városvezetések ügyeinek csontvázai, rendre jönnek az aggodalomra okot adó hírek, miszerint az Orbán-kormány fojtogatni akarja a rezsimhez hűtlenné vált településeket. Előkerülnek eddig nem ismert, a fideszes polgármesterek által hátrahagyott adósságok, hiányok, cetliken meghagyott milliós elköteleződések, ledarált papírok zsákba gyömöszölve. Másutt meg egész hadosztályokat fizettek ki az adófizetők pénzén, pazarlóan bánva a közpénzzel.Amíg azonban a gyakran piszkos múltat feltáró munka zajlik ezekben a hetekben, hónapokban az ellenzéki koalíció által átvett városokban, kerületekben, aggasztó hírek jönnek arról is, hogy törvénymódosításokkal akarják a városokat arra kényszeríteni, hogy adóbevételeiket például csak helyi közlekedésre fordítsák, mintegy kivonultatva az államot a fenntartás felelőssége alól, egyúttal pénzügyi gondokat okozva e településeken, amelyek más fontos funkcióra nem tudnak ezekből a pénzekből áldozni. Budapesti színházak aggódnak a korábbi taotámogatás miatt, hogy megkapjáke, a fideszes kézen maradt városok múzeumainak kiemelt támogatást ígérnek, az ellenzékieknek pedig a működés feltételeit sem garantálják. Meglévő fejlesztéseket kellene véghez vinni például a fővárosi kórházakban, de ezek is rendre elmaradnak, miközben egy kilenc éve föl nem épült és egyetlen kapavágásig el nem jutó szuperkórházzal próbálják vetíteni az emberek arcába a fényt. Félő, hogy az önkormányzati választási vereségbe belenyugodni képtelen Fidesz és az Orbán-kormány efféle ravaszkodással, pénzek elvonásával zsarolja meg az elvesztett városok, kerületek vezetőit. Lehet, hogy abban bíznak önök, hogy ezekben a városokban nem derülnek ki a fideszes ügyek? Milyen garanciát tud adni nekünk arra, hogy miközben korrekt partneri viszonyról beszélnek, befejezik a víz alatti rugdosódást? Ma 3,5 millió magyarnak nem fideszes a polgármestere. Nem lehet őket büntetni csak azért, mert nem a Fideszre szavaztak. Várom államtitkár úr válaszát."
1,u2015-03-31-19,Fidesz-KDNP,0.86962890625,2015-03-31,0.29019874334335327,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! A kormány - ahogy ön is részletezte - valóban elkötelezett az ország egészségügyi helyzetének javítása mellett. Az egyik legfontosabb célkitűzésünk, hogy folyamatosan javuljon a magyar lakosság egészségi állapota - ezt célozza a stratégiánk is - az egészségben eltöltött évek számának emelésével. A megelőzés mellett fontos kormányzati cél az is, hogy a hazai fekvőbeteg-ellátó rendszer minőségi, magas színvonalú, az ország minden pontján azonos hozzáférési eséllyel elérhető betegellátást nyújtson mindenki számára. A most záruló fejlesztési periódusban Magyarország a rendelkezésére álló fejlesztési forrásokból jelentős összeget fordított, illetve még most is fordít egészségügyi fejlesztések végrehajtására. Az egészségügyi infrastruktúra korábban nem látott mértékű fejlesztésében oroszlánrészt visz a kormány ebben a fejlesztési ciklusban, ez összességében 500 milliárd forint értékű fejlesztést jelent, ami most is folyamatban van. Ebből az összegből a legtöbb forrás, összességében több mint 320 milliárd forint a fekvőbeteg-ellátás megújítását, korszerűsítését segítette és segíti most is elő. Az időszak alapvető célkitűzése az egészségügy infrastrukturális hátterének megerősítése és szerkezeti átalakítása, valamint a népegészségügyi szolgáltató rendszer alkalmassá tétele arra, hogy napjaink legfontosabb népegészségügyi kihívásaira adekvát válaszokat tudjon adni, az európai uniós támogatások hatékony felhasználása mellett. Új kórházi szárnyak, épülettömbök épülnek és újulnak meg, új, korszerű eszközök beszerzésére van lehetőség, mentőállomások épülnek, és korábban meglévő mentőállomások felújítására is sor kerül. Ezek a munkák is folyamatban vannak. Ezen fejlesztéssorozat része mindaz, ami a tapolcai kórházban történik. A kórháznak jelenleg két megvalósítás alatt álló projektje van, amelyekre képviselő úr is utalt. Az első a struktúraváltás a százéves tapolcai Deák Jenő Kórházban, amely a társadalmi infrastruktúra operatív programból indult pályázat, összesen 1 milliárd 260 millió forint támogatási keretösszeggel, valamint a másik folyamatban levő fejlesztés a rehabilitációs szolgáltatások fejlesztése a közép-dunántúli régióban, ennek a forrása 559 millió forint, és a közép-dunántúli operatív programból származik. A TIOP-pályázat célja a betegközpontú, színvonalas egészségügyi ellátás biztosítása érdekében az egynapos sebészeti betegellátás kiterjesztése megerősített járóbeteg-szakellátási háttérrel, valamint a minőségi szolgáltatást nyújtó krónikus ápolási és rehabilitációs ellátás megtartása. Ezen projekt keretén belül kerül megépítésre az Országos Mentőszolgálat tapolcai mentőállomása is a sebészeti ambulancia épületéhez csatolva. A KDOP-projekttel - ami a másik projekt - a kórház tüdőgyógyászati és kardiológiai rehabilitációs szolgáltatását tudja fejleszteni. A kormány jóváhagyásával 2013-ban és 2014-ben mindkét projekt többletforrásban részesült, ez a többletforrás az első projektnél további 375 millió forint, a másodiknál pedig 80 millió forint. Az egynapos sebészeti ellátást, a megerősített járóbeteg-ellátást, az új mentőállomást, valamint a krónikus ápolási és rehabilitációs ellátás megtartását lehetővé tevő pályázat támogatási szerződésének aláírására 2013. szeptember 30-án került sor, a projekt pedig 2013. október 8-án megkezdődött, tehát két évvel ezelőtt elindult ez a projekt. A tüdőgyógyászati és kardiológiai rehabilitáció fejlesztésére szolgáló pályázat támogatási szerződésének aláírása 2012. október 25-e, a projekt kezdete itt 2013. február 1-je volt. Tehát ezek a döntések, amelyek a most futó fejlesztéseket megalapozták a tapolcai kórházban, kettő, illetőleg három évvel ezelőtt születtek meg egy rendszer részeként, egy átfogó, az egész országot befonó fejlesztési program részeként. A kivitelezések rendben folynak, a kórház előrejelzése szerint a fejlesztések megvalósításához további pluszforrás bevonására nem lesz szükség, és a beruházás idén nyárra, 2015 nyarára elkészül. A fejlesztések összege a tapolcai kórházban így, ha összeadjuk ezt a kétszer két tételt, 2,3 milliárd forint. Az említett fejlesztések aktív ellátás mellett nyerhetnek teret, tehát maga a fejlesztés igényli ezt az ellátási lehetőséget. Annak érdekében, hogy a jövőben minden hétköznap lehessen egynapos sebészeti ellátást nyújtani a kórházban, ehhez a megfelelő műtő és posztoperatív sebészeti ellátás adja majd a hátteret. A rehabilitációs fejlesztéshez pedig szervesen kapcsolódik a belgyógyászati ellátás is. A fejlesztések megvalósítása mellett az intézményi adósságállományok kezelése, azok újratermelődésének megakadályozása szintén kiemelten fontos feladat. Ennek keretében Tapolcán is igyekszünk rendezni a következő időszakban központi költségvetési forrásból az adósságot, és minden érintett intézménnyel közösen azon dolgozunk, hogy megtaláljuk a legoptimálisabb működési kereteket annak érdekében, hogy a biztonságos betegellátás mellett sikerüljön a kórházi adósságállomány újratermelését is megakadályozni. Ez nemcsak Tapolcára vonatkozik, hanem minden egészségügyi intézményre. Úgy gondolom, hogy az intézményben történő fejlesztésekkel a tapolcai Deák Jenő Kórház korszerűsítése országosan is példaértékűvé válhat. Köszönöm a figyelmüket. [[Taps a kormánypártok soraiban.]]"
1,u2019-02-19-23,Fidesz-KDNP,0.83544921875,2019-02-19,0.11103103309869766,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Ahogyan arról ma már szó volt, február 19-e Kossuth Zsuzsa születésnapja, azaz a mai nap a magyar ápolók napja. Kossuth Zsuzsa igazi önfeláldozó ember volt, aki mindent megtett hazájáért, a sebesültekért, a munkatársaiért, az egészségügyért. Amikor ezen a napon erről a témáról beszélünk, akkor az első szó mindig a köszöneté. Innen is szeretnénk kifejezni elismerésünket a magyar ápolók felé, akik az egészségügyi ellátórendszer pillérei, egyik legfontosabb szereplői, akik nap mint nap becsülettel helytállva, emberségesen, óriási munkát végeznek a magyar emberek egészsége és gyógyulása érdekében. [[Varju László közbeszól.]] Éppen ezért fontos, hogy kellő figyelmet is fordítsunk rájuk és a környezetükre. Az elmúlt évek egyik jelentős intézkedése és mondjuk ki, eredménye a 2016-ban elkezdett és még távolról sem befejezett béremelés az egészségügyi dolgozók körében. A szakvizsgával rendelkező szakorvosok és a kórházi szakgyógyszerészek esetén két lépcsőben került sor a béremelésre. 2016. szeptember 1-jétől bruttó 107 ezer forinttal, majd 2017. november 1-jével további bruttó 100 ezer forinttal emelkedett az alapbérük. A szakvizsgával nem rendelkező orvosok alapbére 2017-ben 50 ezer forinttal emelkedett. Az orvosok alapbére a 2016-17 közötti időszakban átlagosan 56,8 százalékkal növekedett. A szakdolgozóknál négy lépcsőben került sor a béremelésre. 2016. szeptember 1-jétől közel 27 százalékkal, 2017. november 1-jétől 12 százalékkal és 2018. január 1-jétől 8 százalékkal emelkedett a bérük. A bérmegállapodás alapján a soron következő béremelés előrehozására kerül sor most, 2019. július 1-jére. A többlépcsős béremelésnek köszönhetően a szakdolgozók bére a 2016-2019 közötti időszakban átlagosan 65,5 százalékkal növekszik. 2019-ben, azaz idén is folytatódnak a béremelések, hiszen tavaly meghatároztuk az elkövetkező négy évre vonatkozóan az egészségügyi szakdolgozók béremelésének mértékét, valamint ütemezését, és a védőnők szakdolgozói bértábla alá történő bekerülését is, amiről úgy gondolom személyesen is, hogy óriási előrelépésnek tekinthetjük. Eszerint a négylépcsős béremelés során ebben az évben 8 százalékos, jövő januárban 14 százalékos, novemberben 20 százalékos, majd 2022-ben további 30 százalékos béremelés következik. Így csak a következő három évben 72 százalékos lesz a béremelés mértéke. A Fidesz-KDNP és a kormány elismeri és megbecsüli az egészségügyben dolgozók áldozatos munkáját, és célunk, hogy méltányos bérezés által kifejezzük a teljesítményük elismerését. Ezzel szemben a szocialisták Gyurcsány Ferenc vezetésével fizetőssé akarták tenni az egészségügyet [[Dr. Vadai Ágnes: De most nem az? Gréczy Zsolt: Most nem fizetünk?]] elvettek a dolgozóktól egyhavi bért, és a kisebb keresetű egészségügyi dolgozókat is belehajszolták a devizahitelek csapdájába. [[Közbeszólás az ellenzéki pártok padsoraiból: Amit ti vezettetek be…]] Fontosnak tartjuk a munkakörülményeket is, ezért talán soha nem látott kórházfelújítások történtek meg az elmúlt években [[Dr. Vadai Ágnes: Ja!]] , amely program folytatódik, különös tekintettel a fővárosra. A következő időszakban 8,5 milliárd forintot költ a kormány nővérszállók felújítására, komfortosabbá tételére, illetve újak építésére is. Láthatjuk, hogy az elmúlt időszakban is az ország teherbíró képességéhez mérten mindent megtettünk az egészségügyi dolgozókért, de ez nem lezárt folyamat, az úton tovább kell haladni. Ezen az úton menni pedig akkor lehet, ha nem kell olyan célokra költeni ezeket a forrásokat, amelyekre a magyar emberek már nemet mondtak. Látjuk, hogy Németország egyes tartományaiban már többet költenek a bevándorlókra, mint az egészségügyre. Látjuk, hogy egyes északi és nyugati uniós tagállamokban mennyire megterheli a költségvetést a migránsok ellátása. [[Dr. Vadai Ágnes: Tényleg nagyon rossz Németország! Csak tudnám, hogy miért oda mennek a magyar polgárok!]] A brüsszeli bürokraták fiókjaiban, sőt már az asztalon is ott vannak azok a tervek, amelyeket ránk akarnak kényszeríteni. [[Dr. Vadai Ágnes: Soros!]] A migránsvízum, a kötelező kvóta, a bevándorlást segítő szervezetek költségvetésének növelése magyar adófizetői pénzből, vagy éppen a migrációt elutasító országok pénzügyi büntetése mind-mind a bevándorláspártiak létező javaslatai. Ők azt szeretnék, ha nem a magyar emberekre, a magyar családokra és a magyar gyermekekre költenénk a költségvetési pénzeket, hanem elvárják, hogy álljunk be a bevándorláspárti sorba. Ez a tétje az európai parlamenti választásnak. [[Dr. Vadai Ágnes: Mi van az ápolókkal?]] Mi változást akarunk elérni a brüsszeli politikában, nagyobb hangsúlyt akarunk fektetni a határaink, a kultúránk, a szokásaink, valamint a meglévő eredményeink védelmére, és erős, egyenrangú nemzetek együttműködésén alapuló európai közösségben szeretnénk élni. Két választás van: a bevándorláspárti magyar ellenzék, akinek semmi mondanivalója nincs az embereknek, vagy a magyar emberek érdekeit és Magyarországot első helyre helyező Fidesz-KDNP listája. [[Dr. Vadai Ágnes: Mégiscsak jobb lett volna a vallásos könnyűzene! Rig Lajos: Kossuth Zsuzsától hogyan sikerült eddig eljutni? Dr. Vadai Ágnes: Bravó!]] Köszönöm, hogy meghallgattak. [[Taps a kormányzó pártok padsoraiban.]]"
1,u2018-07-02-7,Fidesz-KDNP,0.79541015625,2018-07-02,0.1207301914691925,"Köszönöm szépen a szót, elnök úr. Tisztelt Képviselő Asszony! Tisztelt Ház! A Semmelweis-napot pontosan azért vezette be a kormány, hogy legyen egy nap, amikor különösen tudunk koncentrálni azokra, akik kiváló teljesítményt nyújtanak az egészségügyben, azokra is, akik különböző díjakat, elismeréseket kapnak ma, és természetesen arra a százezer emberre is, aki az egészségügyben dolgozik, és nap mint nap azért tesz, hogy mi megőrizzük az egészségünket, megőrizzük minél tovább a szeretteink körében. Bízunk benne, hogy ez a következőkben is így lesz. Ehhez kíván a kormány segítséget nyújtani, és ezen a napon az elismerésnek, a tiszteletnek egy fokozott jelét is meg kívánjuk jeleníteni. Ugyanakkor ön arról beszélt, hogy önök egészségügyi költségvetést nyújtanának be külön. Hát, mi azt láttuk, hogy milyen volt az, amikor a szocialisták nyújtották be az egészségügyi költségvetéseket. Akkor például bezárták a kórházakat; a svábhegyi gyerekkórházat, az OPNI-t, a Szabolcs utcai kórházat vagy a Schöpf-Merei Kórházat. Emlékszünk arra, milyen volt az, amikor a szocialisták egészségügyi költségvetést nyújtottak be, mert akkor építettek le 16 ezer aktív ágyat. Arra is emlékszünk, hogy milyen volt az, amikor a szocialisták egészségügyi költségvetést írtak, mert 6 ezer egészségügyi dolgozót tettek az utcára. Önök, akik ma is arról beszélnek, hogy több orvosra, több ápolóra van szükség, amikor egészségügyi költségvetést írtak, 6 ezer embert írtak ki abból a költségvetésből. Ön most azt mondja, hogy túl sokat fizetnek az emberek a saját pénzükből az egészségügyi ellátásért. Tisztelt képviselő asszony, önök fizettettek volna minden orvoshoz járó beteggel vizitdíjat, és minden kórházban fekvő beteggel napidíjat. Ön most arról beszél, hogy miért magasak a betegek költségei. De amikor lehetőségük volt, nemcsak a gyógyszerek árát emelték, amit mi csökkentettünk az elmúlt időszakban, hanem minden emberrel, aki megbetegedett, vagy azt vélte felfedezni, hogy lehet, hogy beteg lesz és elment az orvoshoz, vagy ott feküdt a kórházi ágyon, önök minden egyes napon és minden egyes orvoslátogatáskor vizitdíjat szedtek volna tőlük. Tisztelt képviselő asszony, ilyen volt valójában az, amikor a szocialisták Magyarországon egészségügyi költségvetést írtak. Az önök számára az egészségügy egy kiszervezendő kérdés volt, egy üzleti kérdés, mi az, ami nyereséges belőle, azt megpróbálták privatizálni, a többit pedig magára hagyták volna, és az egész egészségügyi területen a privatizáció lett volna úrrá. Erre az emberek a szociális népszavazáson mondtak nemet, meg akkor, amikor a Fidesz-KDNP-t juttatták önök után hatalomra. Az elmúlt években igyekeztünk többletforrásokat biztosítani, mert bizony nem volt szép az egészségügyi költségvetés képe 2010-ben. Ön az OECD-re hivatkozott hadd hivatkozzak én is! Ön szerint az OECD felmérése szerint melyik volt az egyetlenegy OECD-tagállam 2003 és 2009 között, ahol csökkent az egy főre eső egészségügyi kiadás? Csak Magyarország. Csak az önök egészségügyi költségvetése volt az egész OECD-ben olyan, ahol csökkent az egy főre eső kiadás. S tudja, hogy 2010 után Magyarország hogy szerepel ezen a listán? Szerencsére nem csökkennek, hanem nőnek az egy főre eső egészségügyi kiadások, és a hetedik legnagyobb mértékben nőtt, az összes OECD-tagállam, az összes fejlett ország közül a hetedik legnagyobb mértékben nőtt az egy főre eső egészségügyi kiadás. Ezzel tudjuk javítani azokat a megörökölt rossz pozíciókat, amelyeket bizony az önök nyolcéves kormányzása alapozott meg. Ha megnézi az idei évi költségvetést, nem fog ráismerni, hogy milyen ahhoz képest, amikor a szocialisták írták az egészségügyi költségvetést, mert idén 546 milliárd forinttal szerepel több benne, mint az önök idejében. Ha pedig ránéz a jövő évire, no, ott már hasonlóságot se fog tudni felfedezni az önök egészségügyi költségvetésével, mert ott már 647 milliárd forint a többlet ahhoz képest, amit önök szántak orvosokra, önök szántak ápolókra, önök szántak gyógyszerekre, önök szántak a magyar emberek egészségügyi állapotának javítására. S mindez természetesen az Egészségbiztosítási Alapban is lecsapódik, hiszen ott 62,5 százalékos az emelkedés 2010 és 2018 között. Ennyivel kívánunk többet fordítani az emberek egészségére. A legfontosabb mindenki szerint a bérek kérdése. Önök megmutatták először Magyarország rendszerváltás utáni történetében, hogy milyen az, amikor csökkentik az egészségügyben dolgozók bérét, mert bizony az az önök egészségügyi költségvetésében szerepelt, amikor minden egészségügyi dolgozótól, orvostól, ápolótól elvettek egyhavi bért. Ezzel szemben mi 2016 és 2019 között 65 százalékkal emeljük a szakdolgozók, az ápolók bérét, az orvosokét pedig tavaly és tavalyelőtt összességében 207 ezer forinttal emeltük. Az ápolók béremelése a következő évben is fog folytatódni, benne van a költségvetésben. A mi egészségügyi költségvetésünk bértöbbletet tartalmaz, szemben az önökével, amely egyhavi bér elvételét tartalmazta. Úgyhogy ha igazán bátrak, akkor ezt megszavazzák. Az pedig, hogy amikor a Magyar Szocialista Párt tiszta kezek kampányról hall, akkor rögtön borsódzik a háta, az pedig a párttörténetükben megindokolható, de azt hiszem, hogy egyfajta beismerő vallomás is. Köszönöm szépen. [[Taps a kormánypártok soraiban.]]"
1,u2021-03-01-15,Fidesz-KDNP,-1.0,2021-03-01,0.7492452263832092,"Köszönöm szépen a szót, elnök úr. Tisztelt Képviselő Asszony! Tisztelt Ház! Furcsa egy olyan párt képviselőjétől az egészségügy romba döntéséről hallani itt felszólalást, amelynek a kormányzása idején bezártak négy kórházat, ezzel szemben a mi kormányzatunk például Dél-Budán új szuperkórházat épít. Furcsa dolog öntől hallani ezt, amikor önök mégiscsak 16 ezer kórházi ágyat felszámoltak, miközben mi az új kórházakban igyekszünk a legkorszerűbb kapacitást kiépíteni. Furcsa önöktől hallgatni, akik a magyar történelemben emberemlékezet óta az egyetlenek voltak, akik csökkentették a magyar orvosok és a magyar ápolók fizetését, mert önök voltak az egyetlen olyan kormányzat emberemlékezet óta 2008-2009-ben, akik elvettek pénzt minden magyar orvostól és elvettek pénzt minden magyar ápolótól. Mellette még egyébként 6 ezer főt el is bocsátottak annak következtében is, hogy kórházakat zártak be tömegesen és ágyakat építettek le tömegesen.Mit csináltak emellett? Bevezették a vizitdíjat és a kórházi napidíjat. Tehát egy olyan rendszert hoztak volna létre, hogy azoktól a betegektől, akik koronavírusos jeleket tapasztalnak magukon és ezért kórházba kerülnek, kórházi napidíjat szednének. Ha bármilyen beteg az orvoshoz elmegy, attól vizitdíjat szednének, tisztelt képviselő asszony, és mindezt bércsökkentést mellett tették meg az orvosokkal. Az orvosok bérét csökkentették, a betegek anyagi terheit növelték. Ezek után, tisztelt képviselő asszony, ön még ilyen szavakat mond itt a parlamentben. Ha baloldali képviselő valaki, szerintem jobb, ha az egészségügy kérdéséről hallgat, mert önök pénzt vontak ki. Ezt nem mi mondjuk, ezt az OECD mondja, az önök kormányzása alatt Magyarország volt az egyetlen ország, ahol GDP-arányosan az egy főre eső egészségügyi közkiadások csökkentek. Az egyetlen ország! Sehol nem csökkent, mindenhol növekedett, csak Magyarországon csökkent, csak akkor, amikor önök voltak kormányon, tisztelt képviselő asszony. Mióta mi kormányzunk, ez a hetedik legnagyobb mértékű növekedés. Önök voltak az egyetlen csökkentők, mi a hetedik legnagyobb mértékű emelkedést tudtuk produkálni, köszönhetően annak is, hogy ha összehasonlítja a saját maguk által elfogadott utolsó költségvetés számait és a jelenleg hatályos költségvetés számait, azt látja, hogy még a járványügyi védekezési extra költségek nélkül is 900 milliárd forinttal több az az éves keret, amiből az egészségügy gazdálkodni tud, tisztelt képviselő asszony, ez az az összeg, amivel mi többet biztosítottunk. A felszólalása második felében a háziorvosokról beszélt. Mennyit fordítottak önök a költségvetésben, amelyet elfogadtak, háziorvosi ellátásra? 79,3 milliárd forintot. 79,3-at! Mennyit fordítunk idén az önök 79,3-ával szemben? 214,1 milliárd forintot, tisztelt képviselő asszony. Mindenki láthatja, hogy mit jelent egy baloldali kormányzás 79 milliárdot , és mit jelent egy jobboldali kormányzás 214 milliárdot a háziorvosok estében. Tisztelt képviselő asszony, ez a különbség. Jogviszonyváltás és a béremelkedés kapcsán: talán ön sem tud példát mondani, hogy hol ismer olyan országot, ahol a járvány alatt, azért, hogy az emberek egészségét, életét jobban meg tudjuk védeni, megduplázta a kormányzat az egészségügyben dolgozó orvosok bérét. Tud ilyen országot mondani, tisztelt képviselő asszony? Nem hiszem. Nem hiszem, hogy nagyon van más olyan ország, ahol ez a fajta emelkedés megtörtént volna. Ezzel, a béremelkedéssel együtt jár a jogviszonyváltás, amiről február 3-án kaptak az országos kórház-főigazgatótól egy tájékoztatót a különböző kórházak [[Z. Kárpát Dániel közbeszól.]] , megyei és városi kórházak. Itt a jogviszonyváltással kapcsolatos minden adat és információ szerepelt. A kamarával is folytak egyeztetések. Itt Kincses Gyulát, a kamara elnökét idézném önnek, aki az ATV-ben azt mondta, hogy aktív partneri kapcsolat alakult ki az Országos Kórházi Főigazgatósággal, a kamarának sikerült eredményeket elérni, megfelelő garanciákat alkudtak ki. Ezt nem mi mondjuk, hanem Kincses Gyula mondta az ATV-ben, tisztelt képviselő asszony. Mit jelent mindez a bérek területén, tisztelt képviselő asszony, hogyan változik az egészségügyben dolgozók bére? Idén, január 1-jétől egy kezdő orvos nem kereshet kevesebbet, mint 481 ezer forint bruttó alapbérként, de ez, ha a béremelési program véget ér 2023-ban, 687 ezer forint lesz a pályakezdő bruttó alapbér, amire még további bérelemek rárakódhatnak. Egy húsz éve dolgozó orvosnak már most is 1 millió forint fölött kell keresnie, az alapbére 1 millió forint fölötti, de ez 2023-ra már közel 1,5 millió forint lesz, egy pályája végén levő, 41 éve dolgozó orvos pedig már most is többet keres, mint 1 millió 666 ezer forint, és ez 2023-ra, mire a béremelési program véget ér, 2 millió 380 ezer forintos alapbér lesz az orvosok esetében, tisztelt képviselő asszony. Ez az, amit ön támad, ez az, amit önök még megközelíteni sem tudtak soha, hogy ilyen mértékben emelkedjenek Magyarországon az orvosbérek. Köszönöm szépen. [[Taps a kormánypártok padsoraiból.]]"
1,u2021-12-13-11,Fidesz-KDNP,-1.0,2021-12-13,0.26896053552627563,"…befutásközeli helyekre jut a baloldalnak a listáin. Önök azt az embert mentik át [[Kunhalmi Ágnes: Vegye fel ön a maszkját!]] , aki a járványkezelésben az egyik legnagyobb támadást intézte az orvosok és az ápolók ellen, és nem kért bocsánatot érte! Nemcsak hogy Gyurcsány Ferenc nem kért 17 éve bocsánatot azért, amit 2006-ban mondott és tett, nemcsak hogy Bangóné és társai nem kérnek bocsánatot azért, amit iksz évvel ezelőtt tettek akár a népszavazás kapcsán, akár 2006. október 23-a kapcsán, hanem senki semmiért a baloldalon ilyet még sosem tett. Tisztelt Képviselő Úr! Ebben az évben lenne miért lelkiismereti vizsgálatot tartania a baloldalnak, de amíg Czeglédy Csabák állnak a Gyurcsány által összeállított lista élén [[Az elnök csenget.]] addig ilyesfajta dolgot a baloldaltól nem várhatunk, azt hiszem. [[Taps a kormánypárti padsorokban.]]"
1,u2016-04-26-138,Fidesz-KDNP,-1.0,2016-04-26,0.28718456625938416,"Köszönöm szépen a szót. Tisztelt Elnök Úr! Tisztelt Ház! Hétről hétre láthatjuk, láthattuk, hogy a baloldal hergelésen és hangulatkeltésen kívül nem tud mást tenni. A pedagógusok után most az egészségügyi dolgozókat hergelik, és próbálják őket kihasználni [[Bangóné Borbély Ildikó közbeszól.]] , miközben kormányzásuk alatt válságba sodorták az egészségügyet, és az összeomlás szélére vitték a betegellátást. A baloldal 650 milliárdot vont ki az egészségügyből, kórházakat zártak be önök, és több ezer egészségügyi dolgozót tettek az utcára. Mindennek tetejébe annak idején még a betegeken is hasznot akartak húzni. A legnagyobb vesztesek az önök kormányzása idején a kórházak voltak. Önök kórházakat zártak be, kórházakat építettek le, és az aktív betegágyak számát is jelentősen, 16 ezerrel csökkentették. Ezzel szemben a Fidesz számára, számunkra kiemelten fontos a betegellátás színvonalának emelése, az egészségügyi ágazatban dolgozók élet- és munkakörülményeinek javítása, valamint az egészségügyi ellátórendszer folyamatos fejlesztése. Ennek egyik fontos eleme a fővárosi akut sebészeti ügyeleti rendszer idei átalakítása. Az akut sebészeti ellátó kapacitás Budapesten idén április 1-jétől jelentősen megerősödött. A korábbi néhány kórház helyett valamennyi, sebészeti profillal rendelkező fővárosi kórház ellátja a sürgős sebészeti betegeket a nap mind a 24 órájában. Tisztelt Képviselőtársaim! Ahhoz, hogy a kórházak és a rendelőintézetek a magas szakmai színvonalat biztosítani tudják az ország minden lakosa, minden betege számára, és ezen belül az én választókerületemben, Rákosmentén a rákosmentieknek, a kőbányaiaknak, de az egész budapesti lakosságnak, ezért folyamatosan fejleszteni kellett az elmúlt években is, fejleszteni kell ezekben a napokban, években is, és fejleszteni kell a jövőben is a kórházak, a szakrendelők színvonalát mind épületi szinten, mind szakmai szinten, mind pedig az ott lévő ellátórendszert, az eszközöket tekintve. A Fidesz-KDNP-kormány az egészségügyi ellátórendszer modernizációját, az újonnan létrejövő struktúra kialakítását, fejlesztését, illetve a lakosság egészségi állapotának javítását csaknem 500 milliárd forinttal támogatta, ezen belül a kórházi infrastruktúra több mint 322 milliárd forintból újult meg, míg kórházi eszközökre, műszerekre 104,6 milliárd forint fejlesztési forrás került. Az egészségügy területén a fejlesztési források legnagyobb hányada a fekvőbeteg-ellátás megújulását, korszerűsítését, illetve az onkológiai ellátás korszerűsítését segítette elő. Ilyen jellegű fejlesztést hajthatott végre például a Semmelweis Egyetem, az Országos Onkológiai Intézet vagy az Uzsoki Utcai Kórház. Az egészségügyi intézmények energetikai korszerűsítésére és racionalizálására is kiemelt figyelmet fordítottunk országszerte, és itt, Budapesten is. Számos budapesti kórház és szakrendelő újulhatott meg energetikailag az elmúlt években, csak néhány példa: az Országos Onkológiai Intézet, az Országos Orvosi Rehabilitációs Intézet, az Országos Reumatológiai és Fizioterápiás Intézet, az Országos Sportegészségügyi Intézet, de idesorolhatnám Rákosmentén és Kőbányán, választókerületemben a Bajcsy-Zsilinszky Kórház szakrendelő-intézetét is. Az intézményi uniós projekteken kívül a kormány 2014-ben három olyan egészségügyi fejlesztésnek biztosított forrást összesen 1,8 milliárd forint értékben, amely a kardiológiai és a daganatos betegségek ellátása szakmai színvonalának, keretrendszerének a fejlesztését, valamint a tüdőtranszplantáció hazai megvalósítását tűzte ki célul. A kormány megteremtette a tüdőtranszplantáció jogszabályi feltételeit, és az Országos Onkológiai Intézetben 900 millió forintos támogatással az anyagi hátterét is biztosította. [[16.50]] Érdemes most kiemelni, hogy Ausztriától eltekintve egyetlen szomszédos országban sem érhető el ez a beavatkozás. Az állam anyagi korlát nélkül finanszírozza ezeket az életmentő műtéteket. Ez korábban nem volt így. A Városmajori Szívklinikán kiépítendő hibrid műtővel Magyarország felzárkózik az ér- és szívbetegségek kezelésében Európához. Ilyen hibrid műtő még nemcsak hazánkban, de a közép-kelet-európai régióban sincs. A beruházást a kormány több mint 800 millió forinttal támogatta. A hibrid műtő valamennyi érbetegség és az életet veszélyeztető szívritmuszavarok kezelését is lehetővé teszi egyetlen műtőhelyiségben. Vagy az Egyesített Szent István és Szent László Kórház-Rendelőintézet részére 100 millió forintot biztosított az onkológiai ellátás korszerűsítésére.Tisztelt Képviselőtársaim! Az egészségügyben a fejlesztések tovább folytatódnak ebben az uniós finanszírozási ciklusban is 2014 és 2020 között. A Fidesz és a KDNP frakciója felismerte annak a jelentőségét, és ezt kimondtuk, hogy a vidéki fejlesztések mellett rendkívül nagy szükség van egy új budapesti kórházra. Ehhez a szükséges első lépéseket meg is tette a kormány és a parlament. Az idei költségvetésben ennek a tervezésére, az előkészületekre biztosítottuk az egymilliárd forintos többletforrást.Tisztelt Képviselőtársaim! Kérem, hogy amikor egészségügyről beszélünk, amikor Budapest helyzetéről és az egész országban a kórházak, szakrendelő-intézetek helyzetéről beszélünk, ne riogassuk az embereket, hiszen nemcsak az ellátórendszernek, hanem nekünk is megvan a felelősségünk abban, hogy inkább világosítsuk fel az embereket, hogy mit tehetnek, milyen ellátást biztosít az állam, ahelyett, hogy tétovaságot, vitákat és tehetetlenséget szítanánk az orvosok és a betegek között, vagy a betegek egymás között. Azt gondolom, hogy ebben mindannyiunknak van felelőssége. Tegyünk együtt Magyarország egészségéért! Köszönöm szépen a figyelmet. [[Taps a kormánypártok padsoraiból.]]"
1,u2015-03-31-65,Opposition,0.76611328125,2015-03-31,0.10898752510547638,"Köszönöm szépen, elnök úr. Tisztelt Képviselőtársak! A javaslat célja, hogy a ma már százéves múltra visszatekintő védőnői rendszer méltó elismerést kapjon. Az apropó a magyar védőnői szolgálat megalapításának 100. évfordulója. A tervezet június 13-át a magyar védőnők napjává nyilvánítja, és felhívja az érintett egészségügyi szolgáltatókat, intézményeket, társadalmi szervezeteket, és egyúttal felkéri a lakosságot, hogy közösen, méltó keretek között ünnepeljük meg. Az egészségügyi alapellátás, köztük a védőnői ellátás, iskola-egészségügyi ellátás fejlesztése is különösen fontos, nemcsak a háziorvosi ellátásé. Ez a szint képes leginkább elvégezni az alapvető szűrővizsgálatokat és egészségiállapot-felméréseket, ezáltal kiemelt szerepe van a prevencióban a lakosság közvetlen környezetében, a lakóhelyén. [[12.10]] Az egészségügyi alapellátási rendszer infrastruktúrája területileg kiegyenlítetlen, nagyszámú a rossz állapotú, illetve hiányos vagy elavult eszközökkel rendelkező orvosi rendelő, védőnői tanácsadó, iskola-egészségügyi rendelő, amely különösen a hátrányos helyzetű térségeket érinti. Az egészségügyi alapellátási rendszer humán kapacitásában is gondok vannak. Egyaránt jelent problémát az elvándorlás, a korfa, az utánpótlás, a szakképzés kérdései. Mindez szakemberhiányt okoz. Az adatok szerint több mint 4 ezer területi védőnői szolgálat van és több mint ezer iskolai védőnői szolgálat. Ez utóbbiak száma csökkent. Érdemes megjegyezni, hogy egy körzeti védőnői szolgálatra átlagosan 265 fő gondozott, egy iskolai védőnői szolgálatra pedig 855 fő gondozott jut. Ez óriási leterheltséget jelent. Ráadásul legalább 300 betöltetlen körzet van, aminek csak egy részében van megoldva a helyettesítés. Tegnap a bizottsági ülésen is elmondtam, hogy a védőnői rendszer forráshiányos. Ezt próbálta meg orvosolni a módosításunk, amit a 2015. évi költségvetéshez nyújtottunk be, amely a védőnői szolgáltatás anya-, gyermek- és ifjúságvédelem költségvetési sorát 10 milliárd forinttal emelte volna meg. Ez a sor tartalmazza a védőnői szolgálatok, az iskola-egészségügyi ellátás kiadásait is, továbbá az anya-, gyermek- és csecsemővédelmi előirányzat terhére az anyatejgyűjtő állomások és speciális gyermek-egészségügyi ellátás finanszírozását is. Módosításunkat sajnos nem támogatták. Az elfogadott költségvetés szerint 2015-re a védőnői szolgáltatás anya-, gyermek- és ifjúságvédelem előirányzaton 22,5 milliárd forint szerepel, míg tavaly 20,7 milliárd forint volt. Tavaly egy írásbeli kérdésben nyáron rákérdeztünk arra, hogy mikor kapja meg végre minden védőnő a beígért béremelését, mert alapfeltétele a jó munkavégzésnek, hogy megfelelő bérezést kapjanak a védőnők. Ezt a választ kaptuk: „Az alapellátás, így a védőnői ellátás finanszírozása 2012-ben, 2013-ban és 2014-ben is emelkedett. Az Országos Egészségbiztosítási Pénztár adatai alapján 2012 óta az egy területi védőnői szolgálatra jutó finanszírozási díj mértéke 25 százaléknál magasabb mértékben, havi 65 ezer forint feletti összeggel emelkedett. Az iskola-védőnői szolgálatok finanszírozása 31 százalékot is meghaladó mértékben, havi szinten több mint 75 ezer forinttal nőtt. A finanszírozás emeléséhez kapcsolódó jogszabályi rendelkezések egyértelműen tükrözik azt a jogalkotói szándékot, hogy az így kapott többlet beépüljön a védőnők díjazásába. Ennek végrehajtása a védőnői szolgálatot működtető intézmények, önkormányzatok hatáskörébe tartozik.”A javaslat célját, a védőnők, a védőnői munka elismerését nehéz bárkinek is vitatni. Ez tegnap a bizottsági ülésen is elhangzott. A Magyar Védőnők Szövetsége külön programsorozatot indított a centenárium tiszteletére. A dátum apropóját az adja, hogy 1915. június 13-án alakult meg Budapesten az új városháza közgyűlési termében az Országos Stefánia Szövetség az anya- és csecsemővédelem szervezésére. Emiatt a védőnők napjaként tartják már most is számon június 13-át, régóta ünneplik ezt a napot nagyon sok helyen az országban. Amennyiben az országgyűlési határozat elfogadásával egy pecsét kerül erre a hagyományra, most már hivatalosan is ünnepelhetjük ezt a napot.Előttem is elmondták már, de nem elégszer lehet ezt elmondani, én is megismétlem. Az anya-, gyermekvédelem korábbi hagyományai, a századforduló Magyarországának társadalmi, gazdasági és ebből következően demográfiai, népmozgalmi változásai keltették életre a védőnői hálózatot, amelyek napjainkig érezhetően meghatározták a célokat, elveket és módszereket. Előttem is elmondták, hogy két fő célkitűzés volt: a csecsemőhalandóság és a nemzet számbeli erősbítése volt a cél a megalakuláskor. A védelem alapfeltétele: az anya nem kerülhet rosszabb gazdasági helyzetbe azért, mert új embernek ad életet és gyermeket nevel. Az anyát és magzatját meg kell óvni a születési folyamat veszélyeitől. Lehetővé kell tenni, hogy minden anya maga szoptassa csecsemőjét. A tudatlanság a csecsemőnevelés köréből száműzendő az anyák megfelelő tájékoztatása által. A társadalom ismerje fel a nagy csecsemőhalandóságban rejlő óriási nemzeti veszedelmet. Akkoriban azokban az országokban, ahol hasonló gondok és feladatok voltak, az anya-, gyermekvédelem elsősorban azon az elven működött, hogy a szociálisan rászoruló vagy problémával küszködő anya keresse fel azokat az intézményeket, amelyek segítséget, tanácsokat tudnak adni. A magyar módszer merőben más volt. Az egész akció gerincét a hivatásos és megfelelően kiképzett védőnői szervezeteknek kell képeznie. Miképpen az egész ország közegészségügye az orvosi karon, a szülészet a jól képzett bábákon nyugszik, azonképpen az anya- és csecsemővédelemnek az elméletileg és gyakorlatilag képzett hivatásos védőnői testületeken kell nyugodnia. Tauffer Vilmos így fogalmazta meg az anya- és csecsemővédelem magyar módszerét: „Minekünk be kell hatolni a nép közé, hajlékában kell felkeresni őt, be kell férkőznünk bizalmába, le kell küzdenünk előítéletét az új iránt, és ki kell ragadnunk a rossz szokások és babonák karmaiból, ha arra várunk, hogy ő jöjjön hozzánk tanács- és segélyért: ügyünk veszve van. Ehhez a munkához a társadalom saját gyermekére van szükség, aki többé-kevésbé bizalmasa a szülőanyának és a családnak. Az anyát otthonában felkeresni és bizalmát megnyerni, nevelve vezetni csecsemője szoptatása és egészségben való felnevelése érdekében. A védőnő körzetében lehetőleg már a terhesség alatt és a szülés közeledtével puhatolóddzék az érdekelteknél, vajon lehet-e segítségére higiénés szempontokból, szociális támogatásával, vagy anyagi szükség esetén.” Én úgy gondolom, hogy ezek nagyon fontos kezdeményezések voltak akkor. A kezdeti törekvések és a jól szervezett szakmai munka eredményeként és elismeréseként a hálózatot fokozatosan és folyamatosan bővítették. 1926-ban így gazdagodott az alapelvek sora: „Nem a betegség gyógyítása a cél, hanem a tanítás, oktatás mellett elsősorban minden olyan körülmény elhárítása, amely a jövő generációja fejlődését és életképességét károsan befolyásolhatja.” A ’20-as évek közepétől a gondozási korhatárt kibővítették 3 éves korról 6 éves korra a kisgyermek-halálozás csökkentése érdekében. 1930-tól az ország gazdasági helyzete nem tette lehetővé a további bővítést, helyenként a működés feltételei is bizonytalanná váltak. A szakmai vezetés nézetkülönbségei tovább súlyosbították a helyzetet. A vita lényege abban állt, hogy méltatlanul szembefordították az anya-, csecsemővédelmi munkát az általános egészségvédelmi rendszerrel és a családgondozás szemléletével. 1927-1940 között a Stefánia Szövetség párhuzamosan működött a Zöldkeresztes Egészségvédelmi Szolgálattal. Nagyon fontos, hogy maguk a szereplők, a védőnők mit mondanak a saját szakmájukról. Én ebből szeretnék egy idézetet felolvasni: „Ha a védőnőket kérdezzük, a legtöbb esetben azt a választ kapjuk tőlük, hogy minden nehézség ellenére nagyon szeretik ezt a szakmát, örülnek, hogy ezt választották. Siker számukra egy-egy gyermek fogadása, jó érzés látni, hogy a megváltozott helyzetben képesek a szülők megtalálni új szerepeiket. A kisgyermekek fejlődését látni, kísérni szintén sok örömet és sikerélményt nyújt. Minden szépsége ellenére azonban komoly nehézségekkel is jár ez a hivatás. A súlyos betegségek, a mélyszegénység megtapasztalása komoly feladat elé állítja a védőnőket, de a gyermekek elhanyagolása vagy bántalmazása talán a legnehezebben elviselhető pszichés terhelés minden segítő szakember számára. A helyzetet csak súlyosbítja, hogy a védőnő maga is komoly etikai dilemmát él meg, amikor ilyen esettel találkozik. Sok-sok tényezőt kell mérlegelnie, sokszor nagyon nehéz döntési helyzetbe kerül. Ilyenkor fontos és nagy segítség az egyetemi képzésben kapott felkészítés, de a napi nehézségek ellensúlyozására ez sem mindig elegendő. [[12.20]] A védőnő is, mint minden segítő szakember - például orvosok, pszichológusok - az ismeretei, tudása, tapasztalata, készsége mellett legfőbb munkaeszközével, a személyiségével dolgozik. Ugyanúgy, ahogyan bármely szakmában, a védőnőnek is karban kell tartania a munkaeszközét, mert felelőssége, hogy nap mint nap egészséges személyiségével, harmonikus jelenlétével segítse a családok életét.” Úgy gondolom, hogy ez a legfontosabb megfogalmazás, amit maga a védőnő írt le, hogy mi a feladata. A Magyar Szocialista Párt is természetesen támogatja a kezdeményezést, és igennel fogunk szavazni. Köszönöm szépen, elnök úr."
1,u2015-05-26-23,Opposition,0.6748046875,2015-05-26,0.09070556610822678,"Tisztelt Elnök Úr! Tisztelt Ház! 2014. november 26-án Rétvári Bence államtitkár úr az alábbiakat mondta: „A kormány továbbra is elkötelezett a szociális életpálya bevezetése mellett. Minden egyeztetésen és megbeszélésen, amelyet a szakterület dolgozóinak képviselőivel folytattunk, elismertük, hogy a munkatársak bérhelyzetét meg kell oldani. A szociális szférában mintegy 93 ezren dolgoznak, 73 ezren szakmai és 20 ezren technikai munkakörben. Idetartoznak a szociális intézményekben, így az időseket, fogyatékkal élőket ápoló otthonokban dolgozók, a bölcsődei gondozónők, a gyermekvédelem területén alkalmazásban állók. Az emberi erőforrások minisztere javaslatára a kormány 2014-ben már 12 milliárd forintot biztosított az ágazati bérpótlék bevezetésére, amit 2015-ben is garantál. Ez az összeg a későbbi béremelésekbe is beépülne. A szociális ágazatban dolgozók béremelésének folytatására, az ágazat középtávú fejlesztési koncepciójának előkészítése után akár már 2015 második felében sor kerülhet. Miniszterelnök úr elhangzott szavait ismételve, jövőre megalkotjuk az ágazatban dolgozókkal egyetértésben a szociális ágazat életpályarendszerét.” 2014. december 23-án államtitkár úr ezt mondta: „Ezek az emberek valóban többet is érdemelnek, fokozatosan halad a kormány. Bízunk benne, hogy Magyarország növekvő gazdasági teljesítménye a karácsonykor más emberekről gondoskodó emberek munkájához is nagyobb lehetőséget nyújt nekünk az ő megbecsülésükre és a jövő évi béremelésekre.” 2015. március 11-én Czibere Károly a Kossuth rádiónak azt nyilatkozta: „A kormány elkötelezett amellett, hogy anyagilag és erkölcsileg is megbecsülje azt a nagyon kemény munkát, amelyet a szociális ágazatban dolgozók végeznek.” Tisztelt Államtitkár Úr! Azért kellett ezeket a mondatokat hosszan idézni önöktől, mert fontos rávilágítani arra, hogy önök mit mondtak, miközben nem tesznek semmit. Önök átverték a szociális dolgozókat. A napokban benyújtott 2016-os, tehát a jövő évi költségvetésben nyoma sincs a szociális dolgozók béremelésének, még az életpályamodellnek nevezett valaminek se. De nem csak erről hazudtak korábbi megszólalásaikban; hazudtak arról is, hogy idén nyáron 15 milliárd forint többletet kapnak az ágazatban dolgozók. Mindezek miatt kérdezem, államtitkár úr: hányszor verik még át a szociális dolgozókat azzal, hogy emelik a bérüket? Mikor lesz valódi béremelés a szociális szférában? A bérpótlék nem béremelés, államtitkár úr. Mikor lesz végre jobb a szociális és gyermekvédelem területén dolgozó szakemberek munkajogi helyzete, illetve bérszínvonala? Kérem, államtitkár úr, ne ismételje önmagát, én ezt már megtettem. Várom válaszát."
1,u2018-11-12-11,Opposition,0.64208984375,2018-11-12,0.10929202288389206,"Köszönöm szépen. Tisztelt Ház! Kedves Képviselőtársaim! Remélem, hogy a parlament méltó módon emlékezik a szociális munka napjára. A parlament méltóságát is nagyban emelné, ha képviselőtársaim koncentrálnának erre az eseményre, annál is inkább, mert több mint húsz éve, hogy Magyarországon is november 12-én a szociális munka napját ünnepeljük. Egy pillanatra gondoljunk azokra a kollégákra, akik akár az alapellátásban, akár a szakellátásban dolgoznak, az alapellátásban akár az idősek nappali ellátásában, akár a szociális étkeztetésben vagy a falugondnoki, tanyagondnoki szolgálatokban. És gondoljunk ilyenkor azokra, akik az idősotthonokban éjt nappallá téve folyamatos műszakban, ünnepekkor és hétvégeken is ott állnak a vártán. És gondoljunk azokra is, akik a különböző intézményekben, hivatalokban dolgoznak, hiszen a nélkül az adminisztrációs munka nélkül, amit ők elvégeznek, azt hiszem, hogy sokra nem jutnánk. És gondoljunk azokra is, függetlenül attól, hogy milyen a fenntartója, akik egyházi intézményben, civil szervezetben vagy önkormányzati fenntartású intézményben dolgoznak. De ilyenkor kell hogy egy picit gondoljunk azokra is, akik a tudomány területén, akik az oktatásban tevékenykednek, hiszen az ő szaktudásuk nélkül nem tudna ez a szakma sem megújulni. [[13.30]] Őket a szociális szakmában az optimista cselekvőknek szokták nevezni, akik gondoznak, ápolnak, tanácsot adnak. Méltán gondolhatjuk mi is azt, hogy a politika, a kormány elismeri az ő munkájukat, elismeri a tevékenységüket. Készülve erre a napirend előtti felszólalásra, előkerestem, hogy mit mondott a kormány a múlt évben, a szociális munka napján ennek az ágazatnak. Engedjék meg, három mondatot szeretnék csupán ebből idézni. Hangsúlyozom, ez múlt év november 12-én hangzott el. „A kormány kiemelt célja, hogy erkölcsileg és anyagilag is támogassa az ágazatban dolgozókat. A munkatársak megbecsülésének legfontosabb eszköze a béremelés. 2018-ra az átlag bruttó kereset 60-62 százalékkal fog emelkedni az ágazatban a 2013-as bérekhez képest, az átlag bruttó bér a szociális szférában 2017-ben 212 ezer forintra, jövőre pedig, tehát most, 2018-ra 233 ezer forintra fog nőni.” Kedves Képviselőtársaim! Akik engem ismernek, tudják, hogy én elég alapos ember vagyok, mindig mindennek utánanézek vagy kiszámolok. 2018-ra azt ígérték, hogy 233 ezer forint lesz a bruttó kereset. Ezzel szemben a szociális ágazatban a bruttó kereset 153 253 forint a KSH legfrissebb kiadványa szerint, és a nettó átlagkereset, kapaszkodjanak meg, 101 907 forint. Azt gondolom, kommentárt ehhez nem kell az égvilágon semmit fűzni. Ezenkívül pedig azt gondolom, és ismételten szeretném megemlíteni, hogy ünnepeljük ezt a napot méltósággal, hiszen ez az első olyan munkanap, amikor a szociális ágazatban munkaszüneti nappal ünneplik és ismerik el az ágazatban dolgozók tevékenységét. Gondoljunk azokra a családsegítő tevékenységet folytató szociális munkásokra, akik valószínűleg a mai nyitáskor tucatjával találkoztak olyan rokkantakkal, akik most bíznak az Alkotmánybíróság határozatában, hiszen pénteken a déli órákban látott napvilágot, hogy az Alkotmánybíróság döntött a Kúria beadványáról. Ennek nyomán a rokkantsági nyugdíjasok új ellátását illetően felül kell vizsgálni az eddigi tevékenységét. Ismeretes önök előtt, hogy 2012-től anélkül, hogy valakinek egészségében érdemi változás lett volna, csupáncsak azért, mert a minősítési szabályokat a kormány megváltoztatta, elestek olyan szerzett jogoktól, elestek nemzetközi szerződésben vállalt kötelezettségeinktől, ami a tulajdonhoz való jogot is deklarálja, ennek következtében 10 ezer, 20 ezer, 30 ezer forintokkal lett kevesebb az ellátása egy-egy embernek. Azt gondolom, ilyenkor egy kicsit hátra kell olyanformán dőlni, hogy vegyünk egy nagy levegőt. Támogatni fogjuk persze a kormányt akkor, ha az Alkotmánybíróság döntésének eleget tesz, és március 31-ig megalkotja ezt a törvényt. De ha nem, akkor most jelentem be, hogy a Szocialista Párt el fogja készíteni az országgyűlési határozati javaslatot, és el fogja készíteni azokat a törvényi rendelkezéseket, amelyek kárpótolni és kártalanítani fogják azokat az embereket, akiket hátrány ért. Köszönöm szépen."
1,u2016-10-17-172,Opposition,-1.0,2016-10-17,0.7495787739753723,"Köszönöm, elnök úr. Államtitkár úr, felesleges! Felesleges mindaz, amit csinál, mert a helyzet önmagáért beszél. Azok az állapotok, amelyeknek csak egy töredékét vázoltam fel a parlamentben, a valóság, a valóság tükre. Önök szétfosztották, szétrabolták az egészségügy dolgait, az egészségügyre nem többletforrást tettek, hanem többletforrások helyett kivettek pénzt az egészségügyből. Akármit mondhat, ezek a tényszerű adatok több száz milliárd forintos nagyságrendben. Tudja, azokat az eszközöket, amelyek fejlesztés címszó alatt jöttek, azokat sem tudják működtetni. Úgyhogy inkább helyt kellene állni a szavaikért. Nem hazudozni kell összevissza államtitkár úr. Nem! Nem ki kell lopni az orvosok zsebéből a pénzt, nem! Azért, amit önök ígértek, azért kell helytállni, oda kell adni. Tudják, nem a feltaláló, bulibáró, helikopteres embereknek kell gazdagodni, hanem ezeknek az orvosoknak, akik az egészségünkért küzdenek, ezeknek kell tisztes fizetést adni. De nem úgy, hogy közben elveszik tőle a korábbi szerződések alapján meglévő pénzeket. Köszönöm szépen, elnök úr."
1,u2020-04-27-123,Opposition,-1.0,2020-04-27,0.26232972741127014,"Köszönöm szépen a szót. Azért egy kicsit erős, amikor egy miniszterelnök lehazugozza az orvosokat, lehazugozza [[Közbeszólások a kormánypártok soraiból.]] [[Közbeszólások a kormánypártok soraiból.]] a szociális munkásokat, lehazugozza a háziorvosokat. Ezeket ők mondták, nem mi. (Közbeszólások a kormánypártok soraiból.)Miniszterelnök Úr! Többet hallottuk a Pesti úti eseményt és annak az utólagos politikai boszorkányüldözését, mint a vízállásjelentést. Ha ön szerint ez nem politikai cirkusz, akkor vajon mi lehet az? Ön elmondtae Dunai Mónika képviselőtársának ön a Fidesz elnöke is , hogy ma talán nem kéne azonnali kérdéssel ezt a témát itt boncolgatni, politikai felelősségre vonást meg, gondolom, egyéb mást hozni [[Közbeszólások a kormánypártok soraiból.]] , ha ön ezt őszintén gondolná? Végezetül, miniszterelnök úr: tudja, az a legnagyobb baj, ami nagyon sokunkban a kérdőjelet felteszi az őszinte együttműködésre, hogy még mindig azok a hírek jönnek, hogy éppen a Balatont kezdik el széthordani; hogy továbbra is a parlamentben Budapest-Belgrád vasútvonalról hoznak törvényeket; hogy egyébként mindenkiben [[Az elnök a csengő megkocogtatásával jelzi az időkeret leteltét.]] felmerül a kérdés, hogy a 80-90 millió, meg nem tudom, mennyi védőeszközzel [[Az elnök ismét csenget.]] történike bizniszelés ebben az országban vagy nem, és ha nem, akkor valójában mikor kerül az emberekhez. Ez a baj, miniszterelnök úr. Köszönöm, hogy meghallgattak."
1,u2021-10-25-171,Opposition,-1.0,2021-10-25,0.4378499984741211,"Köszönöm szépen, elnök úr. Tudja, államtitkár úr, ha ön már a szakma konferenciáján elhangzottakat sem fogadja el, akkor nagyon nagy baj van önökkel. Nagyon nagy baj van! Ha a szakma állítja azt, hogy egy év alatt 15-20 százalék beteg nem került be a rendszerbe úgy, hogy előtte minden évben ennyi beteg volt, akkor nagyon nagy baj van önökkel. Akkor nem akarják látni a valóságot, amit mi meg tudunk, hogy tényleg nem akarják látni. Tudja, államtitkár úr, amikor a járvány kellős közepén voltunk, akkor az emberek is úgy érezték, hogy nem akarnak orvoshoz menni de ez nem az ő hibájuk , mert féltek a járványtól. Bezárkóztak. S lehet, van olyan is, aki már egy éve be van zárkózva, attól függetlenül, hogy tudja, hogy beteg. Tudja, államtitkár úr, legalább néha a valóságot lássák már, érzékeljék és vegyék tudomásul! Aki szűrővizsgálatra nem jutott be, aki orvos-beteg találkozóra nem jutott be, mert lehetetlen időpontot kérni egy-egy vizsgálatra, annak esélye sincs arra, hogy a betegségét felfedezzék. Elmondtam a múlt héten is, hogy mekkora várólisták vannak Magyarországon, államtitkár úr. Legalább néha szálljanak magukba egy kicsikét, és beszéljenek arról, ami a valóság! Köszönöm szépen, elnök úr."
1,u2015-03-31-69,OTHER,0.76220703125,2015-03-31,0.10434766858816147,"Köszönöm szépen a szót, elnök úr. Tisztelt Elnök Úr! Tisztelt Államtitkár Úr! Tisztelt Képviselőtársaim! A H/4036. számú határozati javaslatot, amely a száz éve létrehozott Magyar Örökség-díjas védőnői szolgálat emléknapjáról rendelkezik, és amely 2015. június 13-át a magyar védőnők napjává nyilvánítja, a Jobbik Magyarországért mozgalom támogatja. Támogatja, mert egyetért a határozati javaslatban foglaltakkal, és ő maga is úgy gondolja, és a Jobbik képviselői is úgy gondolják, hogy a hungarikum védőnői szolgálat egy olyan érték, amelynek elismerése a legmagasabb állami és társadalmi szintre tartozik. Támogatja és fontosnak tartja a határozati javaslatot azért is, mert a problémának, a védőnők hivatásának komplex megértéséhez pontosan a nyilvánosságnak és a tájékoztatás szélességének az érdemi kialakítása szükséges, amely az emléknap által, illetve az itt megrendezett és a határozati javaslathoz fűződő vita által biztosítható, amely kiemeli a védőnők fontos feladatát, és felhívja a figyelmet azokra a problémákra, de eredményekre is, ami a védőnők munkájához kapcsolódik. Nagyon szépen köszönöm, hogy képviselőtársaim részben említették azokat a történelmi tényeket, azokat az eredményeket, amiket a védőnői szolgálat az elmúlt száz évben elért. Úgy gondolom, ezek helytállóak, és nagyon fontos volt, hogy elhangozzanak e Ház falai között. De úgy gondolom, még ezenfelül is érdemes kiemelni pár olyan kérdést, pár olyan eredményt - ezeket három pontban szedtem össze -, amelyekre mindenképp fel kell hívni a plénum figyelmét, és ezen keresztül a nyilvánosság figyelmét is. Az első ilyen a védőnői szolgálat lényege. Ahogy már többször elhangzott, a család igényeihez igazodva a védőnő útmutatásként segítséget nyújt a családtervezéshez, a várandósághoz, a csecsemőtápláláshoz, a mozgásfejlesztéshez, de akár az oltások fontosságához, és az arról szóló problémakörökhöz is tanácsokat tud adni, illetve segítséget nyújt az egészséges életmódra, arra, hogy hogyan lehet a családot az egészséges életmódra nevelni és megtartani az egészségüket. Az eredmények egyébként azt mutatják, és ez a védőnői szolgálat egyik legfontosabb sarokköve, hogy a legfontosabb területeken komoly eredményeket ért el, így a csecsemőhalandóság látványos csökkenésében, szinte az egész világon egyedüli gyermekkori átoltottsági számokban, amit képviselő asszony már említett, valamint azokban a szoptatási arányszámokban, amelyek látványosan javultak. [[12.30]] Természetesen megemlékezve arról, hogy a csecsemőhalandósággal Magyarországon regionális szinten azért még mindig vannak kihívások. Sajnos Északkelet-Magyarországon, Borsod-Abaúj-Zemplén megyében még mindig komoly kihívás, illetve Szabolcs-Szatmár-Bereg megyében is a magas szintű csecsemőhalandóság. Ezt nem csak a védőnők, sőt igazából nem a védőnők rovására kell írni, tehát nem az ő felelősségük, ez egy komplex, rendszerszintű és társadalmi, szociális, szociokulturális probléma ezekben a régiókban. Továbbá vitathatatlan az is, hogy a védőnői szolgálat hungarikum volta az összegyűjtött tapasztalatok alapján is indokolt, és - ez már elhangzott - széles e világon fülébe jutott mindenkinek, és a világ minden tájáról idejárnak vizsgálni a Magyar Védőnői Szolgálatot. Pontosan ez bizonyítja, hogy ez egy hungarikum. Úgy gondolom, ha lehet még valamit hozzátenni, az az, hogy ezt az emléknapot létrehozzuk, illetve kinyilvánítjuk. Ezáltal egy új lépést tehetünk a hungarikummá minősítés érdekében, ami talán az utóbbi időben egy kicsit lelassulni látszott. De minden elismerésre szükség van, visszatérve az eredeti kiindulási ponthoz, ami bármely egészségügyi szakmának elismerést mutat, illetve bármely egészségügyi szakmában dolgozók elismerését méltatja. Így nagyon fontos a jelenlegi nap is, mint ahogy egyébként a magyar ápolók napja is az volt, annak közjogi elismerése is. Talán azonban érdemes arra felhívni a figyelmet, ha már emléknapoknál tartunk, hogy veszélyeket rejt magában az, ha az emléknapokat elaprózzuk, és minden egyes egészségügyi dolgozónak külön emléknapot állítunk. Talán érdemes koncepcionálisan meghatározni, hogy melyek azok a sarokkövek, amelyeket követni lehet. Természetesen a magyar védőnők centenáriuma különös indokot és okot adott arra, hogy ebben az évben a rájuk vonatkozó emléknapot mégis közjogi elismerés szintjére emeljük. Azonban mindenképpen fontos azt is tudni, hogy míg az egészségügyi dolgozók, például ápolók 60 ezer fős létszámmal vannak képviseltetve, addig 4000-4030 közé tehető azoknak a védőnőknek a száma, akik most elismerésben fognak részesülni. Természetesen ezzel nem vitatom el az emléknap fontosságát, csak felhívom a figyelmet arra, hogy bizony lennének még olyan egészségügyi dolgozók, akik szintén hasonló közjogi elismerésben, úgymond erkölcsi elismerésben kellene hogy részesüljenek. Bocsánat, hogy kritikákat fogalmazok meg, de úgy gondolom, ha egyszer egy vitanap alkalmával, bocsánat, egy határozati javaslat vitája alkalmával előkerül a védőnők szerepe, az egész problémaköre, az ember tartozik szakmai igényességgel, és tartozik a szakma felé is olyan kötelezettséggel, hogy a problémás esetekre, gócpontokra felhívja a figyelmet; emellett pedig olyan kritikai megjegyzéseket tegyen, amelyekkel egyrészt a szakmának előrehaladást, előremutatást képes majd nyújtani, és amellyel felhívja a szakmában jelenleg aktuális problémákra adott esetben államtitkár úr, de a törvényhozás figyelmét is. Hiszen mi vagyunk azok, akik ezeket az anomáliákat, ezeket a hiányosságokat, veszélyhelyzeteket meg tudjuk szüntetni. Így hát az egyiket már említettem; ez az emléknapok sora volt. Itt ugye, azt mégis megfontolásra javaslom, majd át kell gondolni azt, hogy mely egészségügyi dolgozókat milyen módon tudunk hasonló megbecsülésben vagy elismerésben részesíteni. El kell talán kerülni azt, hogy nagyon szétaprózódott emléknapok jöjjenek létre, hiszen ezzel egyrészt egy rosszabb társadalmi üzenetet is közvetítünk. És valóban, ahogy Hoffmann Rózsa is mondta, elképzelhető, hogy csak egy napot fog a közvélemény vagy a nyilvánosság is erre a napra szánni, és a maradék háromszázhatvan-jóegypár napon nem fogja olyan volumenben megbecsülni a védőnői hálózatot vagy adott esetben az egyéb egészségügyi dolgozókat. Más aktuális kihívásokkal is meg kell küzdeni, szembe kell nézni. Az egyik ilyen aktuális kihívás egy kicsit régebbi és talán már oldódóban lévő, ez a 2013-as szelektív béremelés fiaskója volt. Ez csak azért érdekes, mert gyakorlatilag változatlan kormány van kormányon, és az egészségügyi államtitkársági azért részben hasonló elveket, illetve irányvonalat próbál képviselni, ami korábban elkezdődött az egészségügyben. Így hát mindenképpen okulnunk kell abból a 2013-as szelektív béremelésből, ami egészen odáig fajult, hogy a védőnők az Alkotmánybírósághoz fordultak saját, egyébként körülbelül féléves csúszásban lévő béremelésükkel kapcsolatban. Itt egyébként a Magyar Egészségügyi Szakdolgozói Kamara és több száz védőnő intézte a beadványt, miszerint az alapellátásban dolgozó védőnőket hátrányosan érintette ez a béremelés. Ez talán egy felkiáltójel és egy villogó jel kell legyen a kormány előtt is, hogy a hasonló szelektív béremelések mindig ilyen bérfeszültségeket fognak eredményezni. Talán itt a védőnők most már két évvel ezelőtti esete rávilágított arra, hogy óvatosan kell bánni az ilyen béremelésekkel. A másik ilyen fiaskó egy új keletű ügy, ami szintén egy érdekes anomáliára hívta fel a figyelmet, ez a méhnyakrákszűréssel kapcsolatos. Ez szintén említésre került. Itt a védőnők által végezhető méhnyakrák-szűrés elhalasztása jött be a 9/2015. szaktárcai vegyes rendeletben. Itt a módosításban a 2015. május 1-jei határidőt október 1-re tolta ki a tárca, amikorra a védőnőket fel kell szerelni a méhnyakrákszűréshez szükséges általános és speciális eszközökkel. Ilyen például egyébként a szélessávú internetelérés vagy a nőgyógyászati vizsgálóasztal. Ez a csúszás is egy felkiáltójel, bár egy apró hibát jelent, de mégis, komolyságot úgy is kell tanúsítanunk, hogy az ilyen hibákat megpróbáljuk kiküszöbölni. A másik nagyon érdekes pontja, hogy az eszközöket, egyelőre úgy néz ki, nem is kapják meg a védőnők, de már határidőt kaptak, és lényegében a 40 órás képzést 2018. december 31-ig el kell végezniük, és igazolniuk is kell. Úgy gondolom, hogy ebben a kérdéskörben is mindenképpen hanyagolni kellene a barátságtalan intézkedéseket. Tudom, hogy egyébként az egészségügyi államtitkárság arra törekszik, hogy a lehető legkomfortosabbá tegye az egészségügyi szakdolgozók életét, és bármilyen újítás van, zökkenőmentes átállás legyen, azonban mindenképpen folyamatosan szűrni kell ezeket a lehetőségeket, hogy ne sikerüljenek esetleg barátságtalanra, például a védőnők vonatkozásában az egyes vegyes rendeletek és rendeletmódosítások. A másik nagyon érdekes kérdéskör a bérezés. Itt az egészségügyet, mondjuk úgy, teljesen sújtó bérrendezési problémával állunk szemben, és azt az egyébként 4 ezer körüli védőnőt is érinti saját bértáblájuk hiányzó volta és a bérrendezés még mindig kiáltó mivolta. Itt hasonló cipőben jár, ezt korábban így mondtam, akár az ápolók, akár az orvosok bérrendezése is. A védőnők sincsenek sokkal jobb helyzetben. Az ő bérezésük is nagyon - csúnyán mondva - kritikán alulira sikerült, és ebben az elmúlt 25 év változása nyomon követhető. Ugyanis szintén meglehetősen alacsony bérért dolgoznak akár a pályájukon kezdő védőnők, és még 40 évnyi szolgálati viszony után is mondhatjuk, hogy egy magyar átlagkeresethez képest is elég gyenge bérben részesülnek. Tehát mindenképpen tisztességes bérezés elérése szükséges, ha szeretnénk biztosítani egyáltalán azt, hogy az egyébként 4400 körzetből legalább az a 4100 körzet, ahol most van ellátás, biztosított legyen. Már azt is megemlítették előttem, hogy közel 300 betöltetlen körzet van. Csak felhívnám a figyelmet a párhuzamosságra és a hasonlóságra, az alapellátás másik vonalára, a tartósan betöltetlen, illetve betöltetlen háziorvosi praxisokra, amely nagyjából hasonló számokat mutat. Tehát nagyon érdekes párhuzamok vannak ebben is. Talán az egyik megoldásával lehet, hogy a másik megoldásához is egy kicsit közelebb kerülünk, az alapellátást így globálisan nézve könnyebben megoldhatók a problémák. A negyedik problémafelvetés egy népegészségügyi cél, ami magában foglaltatott a védőnők működésében, és a népegészségügyi célok és programok konkurálásának problémája. Itt arról van szó, hogy a kormány uniós projektek keretében, de a saját maga által is elindított projektek keretében a népegészségügyi szűrések, illetve a megelőző, preventív medicina alkalmazásával egy komoly versenytársat alkotott a védőnők tevékenysége mellé. Ugyanis azt látjuk, hogy egyszerre futnak akár az OFI… - ez ugyan most névváltozáson ment át, de az egészségfejlesztési irodák is valamilyen szinten konkurenciaként működnek a védőnők mellett, és a védőnők a jelenlegi finanszírozási szinten nem biztos, hogy az egyébként projektkényszerben és időkényszerben lévő európai uniós projekttel fel tudják venni a versenyt. Azt látjuk, hogy nyilván milliárdok mennek el az európai uniós projektek megindítására, amelyek egyébként szintén jó célt szolgálnak. Tehát itt nem azt vitatom, hogy nem szolgálnak jó célt, csak ez egy párhuzamosságot hagy a rendszerben, és maguk a védőnők érzik így, sok esetben az ő rovásukra, az ő tevékenységük rovására működik. Az ötödik problémapont pedig a gyermekbántalmazással és a gyermekelhanyagolással kapcsolatos. [[12.40]] Itt szintén kulcsszerepe van a védőnőknek, és talán ez a pszichésen is legmegterhelőbb területük. Itt is látjuk, hogy azok a számbeli és bérezésbeli hiányosságok egy alapos munka elvégzésében akadályozzák a védőnőket, tehát úgy látjuk, hogy az alapos munkát csak a megfelelő létszámú körzetekkel lehetne elvégezni, és akkor nem kerülhetne sor olyan szomorú esetekre, mint amelyek az elmúlt hetekben, hónapokban a média által is hangoztatott gyermekbántalmazási ügyek voltak, és sokkal hatékonyabban és sokkal gyorsabban tudnának reagálni a gyermekvédelmi jelzőrendszerben benne lévő védőnők. Tehát úgy gondolom, az is egy nagyon fontos előrelépési pont lehetne, hogy a jelenlegi körzetszámok mellett gyakorlatilag a minőségi munka nem biztosítható, tehát valamilyen fejlesztési, bérrendezési, körzetátgondolási tervek a gyermekelhanyagolással és -bántalmazással kapcsolatosan mindenképpen szükségesek. Még egy utolsó problémapont, az magának az utánpótlásnak a kérdése. Mint sajnos egyébként az egészségügyi szakmák nagy része, a védőnői szakma sem egy vonzó hivatást kínál, így az utánpótlás itt is egy kritikus pont, csakúgy, mint egyébként a háziorvosoknál vagy bármely más egészségügyi dolgozóknál. Itt megfogalmazódott korábban is, ez határozottan jó álláspont, hogy indokolt lenne egy védőnői külön bértábla bevezetése is, amely talán megoldást nyújthatna erre. Összegezve mindazonáltal, amit elmondtam, és hogy ne csak úgymond a kellemetlen vagy a kicsit kényelmetlenebb problémák felfedése álljon utolsó szóként, érdemes azért összegezni, hogy az emléknap tényleg jó lehetőség egy ilyen vita lefolytatására, amely egyrészt felhívja azokra az értékekre a figyelmet, amelyeket az országos védőnői szolgálat és az őáltaluk száz éve végzett munka magában hordoz. És felhívja a figyelmet ez a vita mindenképpen a megoldandó problémákra, de felhívja azokra a megoldási javaslatokra is, amelyek részben elhangoztak, illetve talán el fognak hangzani zárszóként államtitkár úrtól. Mint ezt korábban mondtam, a Jobbik a határozati javaslatot támogatja, és az itt megfogalmazott, egyébként problémákként felvetett kérdések ügyében való előrelépést javasolja az államtitkárság és egyébként az Országgyűlés számára is. Köszönöm szépen. [[Taps a Jobbik soraiban.]]"
1,u2016-02-22-231,OTHER,0.72802734375,2016-02-22,0.11153218150138855,"Köszönöm szépen a szót, elnök úr. Tisztelt Képviselőtársaim! Tisztelt Elnök Úr! 2014. február 19-étől február 19-e, Kossuth Zsuzsanna születésnapja a magyar ápolók napja, amit most már két éve ünnepel a szakma, illetve két éve ünnepelnek azok, akik a magyar ápolás ügyéért igazán felelősséggel viseltetnek. A mai napi rendezvényen, amelyen volt szerencsém részt venni, a délelőtti nap folyamán osztották ki azokat a megtisztelő éves díjakat, amelyek az ápolásügyben, ha úgy tetszik, a legmagasabb szakmai kitüntetésnek számítanak. Ilyen volt ebben az esetben a Batthyány-Strattmann-díj, amelyben egy fő részesült, és amely Zala megyébe vándorolt, és emellett több ápoló évtizedes munkája végett, illetve annak kitüntetéseként Pro Sanitate-díjat kapott. Ezek közül hadd említsem meg Kátainé Jakl Annát, akinek ezúton is gratulálok, áldozatos munkáját a karcagi kórházban végzi most már évtizedek óta. Hadd említsem meg, hogy három darab Kossuth Zsuzsanna-díjas lett, amelyet a Magyar Ápolási Egyesület osztott ki, és egy tiszteletbeli ápoló díj is kiadásra került. De nem mindenkinek tudunk teljes örömmel gratulálni - a gratuláció természetesen jár a kitüntetetteknek -, hiszen ez az ápolók napja felhívta a figyelmet arra, hogy az ápolás ügye továbbra is egy helyben toporog, és az ápolók napja az üres kormányzati ígéretek napja is az ápolásüggyel szemben. Hogy mire alapozzuk, hogy üresek ezek az ápolásügyre vonatkozó ígéretek, azt jól mutatja, hogy milyen állapotban van jelenleg a szakma, 2016-ban hol áll az ápolók kérdése. Érdemes azt megjegyeznünk, hogy az ápolók 90 százaléka, a dolgozók 90 százaléka nő, átlagkoruk pedig 40-45 év, egyre öregedik a szakma, és nyugodtan mondhatjuk azt is, hogy egy olyan réteget képviselnek, amely egy 50-52 ezer fős réteg a magyar egészségügyi szakmában, tehát ha úgy tetszik, a derékhada az egészségügyi dolgozóknak. Nos, ezek a dolgozók azok, akik olyan bérek között végzik mindennapi tevékenységüket, gyakorta komoly műszakos beosztásban, fáradtan, elfásulva, kiégetten és egyébként létszámhiány mellett, akik, például mondjunk egy egyszerű példát: egy 40 éves munkatapasztalattal bíró, tehát most már a nyugdíjhoz közelítő vagy talán már a nyugdíjas évek előtt álló segédápoló összesen nettó 109 ezer forintot visz haza, de egy 30 éves munkatapasztalattal bíró szakápoló is csak 120 ezer forint nettót visz haza. Ezek egyébként nemzetgazdasági szinten is a szociális szférát követően a lista legalján állnak, a vásárlóerő paritásában az európai, de nemcsak európai, hanem a fejlett országokat tömörítő OECD átlagában is utolsó előtti helyen állnak, a magyar ápolóknak futja a lehető legkevesebbre a mindennapi fogyasztási cikkekből. De nem csak a bérekkel van gond; azok a munkakörülmények is nyomják az ő vállaikat, amelyek az általános egészségügyi problémákat takarják, amelyek intézményi infrastrukturális problémák, hogy milyen állapotban vannak a kórházak, hogy milyen állapotban van egy-egy betegszoba, ahol a napi tevékenységet kell elvégezni, és egyébként milyen feszültségek származnak abból, hogy ezekben a kórtermekben, amelyek sokszor lelakottak, eszközökkel rosszul felszereltek, olyan rosszkedvű betegek is tartózkodnak, amilyen rossz magának az intézménynek az állapota. Az államtitkár úr is elismerte most már több fórumon, Ónodi-Szűcs államtitkár úr, hogy bőségesen hiányzik ebből a szakmából utánpótlás is, illetve a jelenlegi dolgozói élőerő. Összességében azt is fontos megjegyezni az ápolók napján, hogy a szakma 27 ezer hiányzó embert tart számon, tehát az egészségügy biztonságos működéséhez 27 ezerrel több ápolóra van szükség, ami már nemcsak a kivándorlás kérdését veti föl, hanem az utánképzésnek, tehát az utánpótlás képzésének a problémáját is felveti, hiszen sorra szűntek meg azok a szakképző helyek, ahol a jó minőségű, jól oktatott és rátermett ápolókat képezték, és mára már alig maradt olyan iskola, ahol a szakápolókat, illetőleg az ápolási feladatot végzőket oktatják. De mondhatnánk azt az intézményi anomáliát is, ami például egy önálló minisztérium ígérete volt mindig, és amelyet egyébként sokszor a kormány elismert, hogy ő maga is önálló minisztériumot szeretne, majd ez sose került létrehozásra, helyette más minisztériumok sarjadtak a kormányzati elképzelésekből. De az országos vezető ápoló kérdése is olyan, amelyet régóta kért a szakma, önök ezt is megvalósították, viszont apparátust ehhez a tisztséghez nem adtak, úgy tűnik, hogy sem feladatköre, sem apparátusa nincs ennek a tisztségnek, díszből csináltak egy ilyet, pedig sokkal fontosabb szakmai feladatokat tudna ellátni, mint hogy egyébként egy államtitkársági struktúrában ücsörög valahol ez a személy. Mindenképpen szükséges tehát áttekinteni, hogy jelen helyzetben milyen problémák vannak az egészségügyben. Épp ezért indította el a Jobbik 2016-ban a valódi nemzeti konzultációt, amelyben az ápolásügyet, az ápolók helyzetét is fel fogja mérni, amelyben a szakmai szervezetek konzultációja alapján a megválaszolandó kérdéseket a lakossághoz fogja eljuttatni, és az ő válaszuk fogja meghatározni, hogy mit kell a kormánynak tennie 2016-ban az ápolás ügyében. Köszönöm szépen a türelmüket. [[Taps a Jobbik soraiban.]]"
1,u2019-07-01-5,OTHER,0.72216796875,2019-07-01,0.11668945848941803,"Köszönöm szépen a szót. Tisztelt Elnök Úr! Tisztelt Képviselőtársaim! Ahogy itt az üléskezdéskor is hallhatták, hallhattuk, Semmelweis Ignácra emlékezünk, és az ő emlékén keresztül a magyar egészségügyi dolgozókat méltatjuk a mai napon. Születésének emléknapja a magyar egészségügyben dolgozók tiszteletadásának a pillanata, illetve napja, annak ellenére, hogy mindennap természetesen tiszteletet érdemelnek az egészségügyi dolgozók, legyen szó akár ápolókról, orvosokról vagy egyébként azokról, akiket az egészségügyben dolgozóknak hívunk; arról a nagyon fontos technikai személyzetről, dolgozókról, akik a mindennapokat biztosítják ahhoz, hogy egy-egy szakrendelő, egy gyógyszertár vagy éppen egy kórház működőképes legyen. A tisztelet hangja mellett természetesen tartozunk számadással is, méghozzá azzal, és ez is a bevezetőben elhangzott, hogy ez az az alkalom, amikor a problémáról is beszélni lehet. Az egészségügyben az, hogy nehéz helyzet van, szerintem nem új keletű, és ebben a patkó különböző oldalán ülő politikusok is egyet tudnak érteni, hogy jócskán van tennivaló az egészségügynek a javítása, megmentése érdekében. Ez nem egy magyar hungarikum, hanem ez egy európai trend, egy világtrendbe illő probléma, ez az a probléma, amely minden államnak nagyon fontos kihívása, az, hogy az elöregedő társadalomban a technológiának a növekedése mellett miként tudunk az elvárásoknak megfelelni. Tisztelt képviselőtársaim, úgy néz ki a helyzet, hogy Magyarország azért mégiscsak lemaradásban van ebben a versenyben, aminek a végén a kárát, a levét a magyar betegek, a dolgozók isszák meg, és Magyarországnak még erősebben, még több pénzzel kell dolgozni azért, hogy a hátrányát letudja. Ha a problémát megnézzük, akkor összességében három olyan kérdésre kell koncentrálni, ami említést érdemel. Az egyik egy pénzügyi probléma, ami abból áll, hogy egy óriási technológiai növekedéssel, egy elöregedéssel, egy öregedő társadalommal állunk szemben, amely egy fokozott igénybevételt jelent az egészségügy számára, annak az egészségügynek a számára, amelynek egyébként az alulfinanszírozottsága meglehetősen kézzelfogható. Az imént tárgyaltuk, az elmúlt napokban a következő évi költségvetést, és ott sem tudott a kormány igazi kritikát mondani arra, hogy a mai modern egészségügyünkből, amelyet sokszor XXI. századinak szeretnénk látni, abból valójában 500-600 milliárd forint hiányzik évente. Ennek egy részét a kormány megpróbálja év közben odacsatornázni, csoportosítani, hogy segítse az abban dolgozók, az intézmények helyzetét, de ez önmagában, tisztelt képviselőtársaim, nem elég. Szintén szembeötlő sokszor a rossz fizikai állapot, tehát az épületek állapota. Európai uniós pénzből sok vidéki intézményben sikerült ezt javítani, Budapesten egyelőre nem. És, tisztelt képviselőtársaim, ha valakinek kriminális az, hogy a M3-as metró szaunaként működik, akkor menjen el nyugodtan egy budapesti kórházba, ahol sajnos most olyan helyzet van, hogy a betegek és a dolgozók szintén 30-35 fokban kell hogy bent legyenek és dolgozzanak. Ha van tennivalónk, ha van feladatunk, akkor ezen a téren bőségesen van, hiszen az egészségügyben, illetve a kórházakban nemcsak öt percig utazik valaki, és lesz beteg, hanem nagyjából egy hétig, két hétig, vagy egyébként ott dolgozóként a nap minden órájában, sőt sokszor 24 órában is ezt a terhelést kapja. Az emberierőforrás-problémának talán az egyik legnagyobb, legégetőbb problémája vagy krízispontja a kiégés, a dolgozók fáradtsága, a dolgozók fásultsága. Az Egészségügyi Szakdolgozói Kamara évekkel ezelőtt elkészítette azt a felmérést, amelyben azt támasztották alá, hogy az egészségügyi szakdolgozók, azok az ápolók, akik ott állnak a magyar betegágyak mellett, sokszor már betegebbek, mint azok, akiket ők ápolnak. Tisztelt Képviselőtársaim! Ebben kell szintén fellépnünk, ez a közös feladatunk, a politika felett álló közös feladatunk, hogy ezeket a munkakörülményeket javítsuk. De itt is nyugodtan mondhatjuk azt, hogy harmadik problémaként az átláthatóság hiánya növeli az egészségügy terhét. Az a modern egészségügy, amelyben megfér a régi szocialista időszak hálapénzének az intézménye, ahol titkolni lehet azt, hogy kórházi fertőzésekben valójában hányan halnak meg, hogy mely intézményekben van probléma, tisztelt képviselőtársaim, nem azért kell titkolni, vagy nem azért kell ezeket titkolni, és nem is szabad titkolni, mert meg akarjuk ezzel védeni az egészségügyet. Azért kell nyilvánosságra hozni ezeket az adatokat, hogy az ott dolgozókat és a betegeket meg tudjuk védeni, hogy fel lehessen lépni abban a kelet-magyarországi vagy éppen nyugat-magyarországi kórházban a kórházi fertőzések ellen, ahogy egyébként Semmelweis Ignác ezt megálmodta, és ahogy ő ezt kitalálta, és ahogy megvalósította a magyar egészségügyben. Ez a közös felelősségünk: a pénzügyi források biztosítása, a méltó munkakörülmények biztosítása és az átláthatóságnak a biztosítása. Zárásként, tisztelt képviselőtársaim, engedjék meg: a Jobbiknak nagyon régóta ismert álláspontja volt az, hogy minden olyan jobbító szándékú javaslatot, amely az ország érdekében születik, támogatni tudjuk. Sokadjára mondom, sokadjára javaslom: ki kell alakítani azt a politika felett álló egészségügyi minimumot, amely meghatározza azokat a területeket, amik az elkövetkezendő 20-25 évben a politika mindennapi csatározásaiból kivonhatók [[Az elnök csenget.]] és amelyekkel a betegek és a dolgozók biztonságát szavatolni lehet az egészségügyben. A Jobbik ehhez partner lesz. Köszönjük szépen. [[Taps a Jobbik soraiból.]]"
1,u2020-04-21-17,OTHER,-1.0,2020-04-21,0.11667794734239578,"Tisztelt Elnök Úr! Tisztelt Ház! El kell mondanom, hogy szomorú vagyok a tegnapi nap tapasztalatait illetően, hiszen egy járványügy okozta válsághelyzetben valódi összefogásra lenne szükség az országban, ehhez képest a parlament összpárti szinten szégyellheti magát. Először a felhatalmazási törvény körüli komédia, amit a kormányzat kirobbantott, majd az azt követő, egymás mellett elbeszélő polémiák egy olyan helyzetet idéznek elő, hogy ez a kormány bizony a pozitív, jobbító javaslatokat sem látszik meghallgatni, nem is reagál érdemben ezen szakmai felvetésekre. Szomorú vagyok, mert a tegnapi napon is úgy éreztem magam, tisztelet a kivételnek, mintha vallási fanatikusok vitatkoztak volna egymással: mindenki a saját véleménybuborékának az érveit pufogtatta a parlamentben, és minimális visszacsatolással adózott azoknak, akik egy kicsit is más árnyalattal, más optikával látják ugyanezt a történetet, pedig én úgy gondolom, hogy tisztességes hazafi a jelenlegi helyzetben csak használni akar a hazájának, és azt szeretné, hogy a járványügy okozta válsághelyzet felszámolásra kerülhessen, vagy legalábbis a különböző kárait csillapítani lehessen. A fertőzöttek számáról folytatott statisztika mentén itt számháborúznak egymással kormánypárti képviselők, miközben világszinten az egyik legkevesebb tesztet lakosságarányosan Magyarország végzi [[Dr. Orbán Balázs: Nem igaz!]] . Tehát önöknek fogalmuk sincsen arról, hogy a fertőzöttek száma valójában hol jár, különböző tippek és sötétben szaladgálás tapasztalható ebben a helyzetben. És hát, vannak valódi emberi tragédiák, vannak létező emberek, akiket két-három héttel egy amputáció után most hazaküldenek egy kórházból. És mit csinálnak önök? A saját véleménybuborékukba zárkózva azt mondják, hogy nem hiteles a forrás, márpedig ez nem igaz. Aztán kiderül, hogy hiteles a forrás, egy valódi ember előáll a valódi élettörténetével, aztán elkezdenek a 2010 előtti korszakra mutogatni, és ezen valódi ember valódi problémájára egy szóval sem reagálnak. Épp ezért volt üdvözítő számomra tegnap Szijjártó miniszter úr azon kiszólása, amely abszolút közös az én világlátásommal, hogy bizony itt konkrét szakmai kérdésekre konkrét szakmai válaszokat kellene adni, és egy szakmai diskurzus mentén talán eljuthatnánk oda, hogy a hasznos, jobbító ötletekből befogadjon valamit ez a kormányzat, és kimozduljon végre a saját véleménybuborékából, visszatérjen a magyar rögvalóság közelébe. Hiszen van, amiben egyetértünk: például a hiteltörlesztési moratóriumot a Jobbik felvetése nyomán nyilván a kormányzat azt fogja mondani, hogy saját kútfőből, teljesen mindegy legalább kilúgozott formában, de megvalósították, és én ezt üdvözlöm. Tehát tudunk találni olyan pontokat, ahol ellenzéki támogatás vagy éppen ellenzéki kezdeményezés adódik egy megoldás mellé, és én ezen pontokat keresem. Éppen ezért miniszter úrra hallgatva én most konkrét kérdéseket teszek fel, be is sorszámoztam őket, hogy a választ megkönnyítsem. Első körben azt szeretném kérdezni öntől, önöktől, hogy ez a bizonyos bérkipótlást illető 70 százalék hány százalék valójában. Mert azt látjuk, hogy a kieső bérek egy részét pótolná, és egy részének segítené a kormány a kipótlását, ugyanakkor a szakma becslései szerint mindez nem lehet több a teljes kieső bértömeg 20-25 százalékánál. És valóban azt látjuk, és a második kérdésem itt jön, hogy 75 ezer forint marad a plafonja annak, hogy valakinek a bérét kipótolják. Miniszter úr, akkor kijelenthető-e, hogy önök még az átlagbért kereső magyar ember kieső bérét sem tudják vagy akarják kipótolni? Hiszen ha ön kiszámolja az átlagbérnek ezt a megfelelő százalékát és ezt a 75 ezer forintos plafont, arra fog jutni, hogy aki átlagbért keres Magyarországon, és most kiesik a bérének adott esetben a fele, még annak az embernek a személyes esetében sem fogja Magyarország Kormánya segíteni ezen bérnek a visszapótlását; mert nem jön ki a matek, miniszter úr. A 75 ezer forint egy olyan minimális, eltörpülő összeg, amelyet átlagbért kereső emberek sem tudnak feltétlenül a saját boldogulásukra ezen kipótlás tekintetében 100 százalékig kihasználni, hiszen így is lesz kieső bérük, még az állami kipótlás mellett is. Harmadsorban, nagyon fontos kérdés, miniszter úr: mit üzennek annak, aki már elveszítette a munkáját? Itt folyt számháború a parlamentben arról, hogy ez most 100 ezer, 125 ezer vagy 300 ezer ember. Biztos, hogy szaporodni fog ez a szám, tehát teljesen felesleges nekünk számháborúba bonyolódni, de azt látom, hogy a kormányzati kommunikáció semmit nem üzen annak, aki már bajba került. Negyedsorban: miniszter úr, mint mondtam, én támogatom a hiteltörlesztési moratóriumot, de hogy fordulhat elő az, hogy különböző végrehajtói letiltások a mai napig a legkisebb nyugdíjat, a legalacsonyabb fizetést is érik. És ezek a végrehajtó rablóbandák, tisztelet a kivételnek, mert biztos, hogy van tisztességesen működő közöttük, zavartalanul halászhatnak a zavarosban, és azokat a végrehajtói letiltásokat, amelyek ellen egyébként többször már közösen szót emeltünk, egy válságidőszak közepette folytatják, tíz- és százmilliárdokat kihúzva indokolatlanul magyar emberek zsebéből. Ez egy társadalmi-szociális kataklizmahelyzet, és egy magát nemzetinek valló kormányzat nem hagyhatná helyben azt, hogy teljes társadalmi osztályokról, csoportokról mondjon le. [[Az elnök csengetéssel jelzi az időkeret leteltét.]] Ezen négy konkrét, körülhatárolt kérdésre tehát négy konkrét szakmai választ szeretnék kapni. Köszönöm a lehetőséget. [[Taps a Jobbik soraiban.]]"
1,u2020-04-20-137,OTHER,-1.0,2020-04-20,0.6401391625404358,"Tisztelt Országgyűlés! [[Dr. Budai Gyula közbeszól.]] Magyarország szívdobbanása ma ez a két szó: elég volt. [[Dr. Budai Gyula: Belőletek!]] Elég volt, hogy a beteg embereket, súlyos sérülteket ellátás helyett ide-oda küldözgessék az országban. Elég volt az elszegényedésből, hogy az emberek milliószám nem tudják a hó végén fizetni a számláikat. Elég volt abból, hogy a kormány nem veszi emberszámba az időseket, a betegeket, a diákokat, a rászorulókat. Elég volt a kíméletlenségből, az érzéketlenségből. Elég volt abból, hogy egyre nehezebb megélni, miközben egyre többet dolgoznak az emberek. Elég volt, hogy egyre kevesebb jut azoknak, akik gürcölnek, gyereket nevelnek, egymásról gondoskodnak, becsülettel próbálnak fennmaradni, miközben egyre több jut a léhűtőknek, a hazudozó milliárdos szélhámosoknak, az állam védelmét élvező ügyeskedőknek. Elég volt abból, hogy mindent elvesznek, amiért az emberek megdolgoztak, és mindent eladnak, ami az emberek közös vagyona. Elég volt abból, hogy egy kiváltságos csoport agyalágyultnak nézi az embereket, és azt vágja a képükbe, hogy nem jár nektek semmi, gondoskodjatok magatokról, és fizessetek többet és többet és többet. Elég volt abból, hogy az emberek mindig rosszul járnak, miközben a hatalmon lévők egyre több luxust, egyre nagyobb gazdagságot és egyre több kiváltságot szerezhetnek maguknak. Tisztelt Államtitkár Úr! A kérdésem címe az volt: miért csinál a kormány Taigetoszt [[Dr. Budai Gyula: Figyelj már oda!]] a magyar egészségügy maradékából? Konkrétan kérdezem azt, hogy vállaljáke önök a felelősséget azokért az emberekért, akiket sorsukra hagytak. Konkrétan kérdezem, hogy ki mondta, hogy ki kell üríteni a kórházi ágyak 60 százalékát. És konkrétan kérdezem, hogy milyen állami segítséget kapnak a beteg rokonukat otthon ápolók. [[Dr. Budai Gyula közbeszól.]]"
1,u2019-11-18-97,OTHER,-1.0,2019-11-18,0.5576382875442505,"Köszönöm a szót, elnök úr. Tisztelt Ház! Káosz, fejetlenség, szétbeszélés a magyar egészségügyben. Az Orbán-kormány különböző szerveinek munkája között szemmel láthatóan megbomlott az összhang. Nem elég, hogy magyarok ezrei halnak meg az Orbán-kormány miatt csupán azért, mert nem kapják meg időben a megfelelő orvosi ellátást. Nem elég, hogy nincs elég háziorvos, nem elég, hogy nincs elég gyermekorvos, hogy kórházi osztályok zárnak be, hogy kórházi fertőzésben többen halnak meg, mint autóbalesetben. Nem elég, hogy a kormány nem finanszírozza az izomsorvadásos gyermekek gyógyszeres kezelését. Most már ott tart a spórolás, és ez ügyben megkezdődött a jobb kéz és a bal kéz közötti koordinálatlan tevékenység, hogy most akkor felvehetneke embereket a kórházak vagy nem vehetnek fel, miközben a spórolásból kimarad a stadion, és kimarad például a Pénzügyminisztérium épülete, amely 50 milliárd forintjába kerül a magyar adófizetőknek. Ez azt jelenti, ez a koordinálatlanság, hogy ma már nem lehet tudni, hogy orvost és ápolót fel lehete venni. Természetesen jött a kormány illetékes szervétől a cáfolat, hogy de igen, fel lehet venni, eközben a Kórházszövetség pedig kiadott egy közleményt, amelyben azt tudatta, hogy az Állami Egészségügyi Ellátó Központ, az egészségügyért felelős államtitkár azt a tájékoztatást adta, hogy mindent megtesznek annak érdekében, hogy a kórházakban életbe léptetett létszámzárlat minél hamarabb feloldódjon. Tehát itt valami megint nem stimmel. Az egyik lépéssel azt mondják, hogy nincs létszámstop, a másiknál meg azt mondják, hogy igyekeznek ezt a létszámstopot feloldani. Kérdezem államtitkár urat, hogyan lehetséges, hogy az Orbán-kormány a betegeken spórol. Reálértéken 2010-hez képest több száz milliárd forintot vontak ki az egészségügyből, fogynak a magyarok, egyre kevesebb magyar csecsemő szüleik, minden hatodik magyar gyermek ma már külföldön látja meg a napvilágot. Brutális hosszúságú várólisták vannak, és ne is próbálja meg cáfolni, mert ismerjük a valóságot. Mikor oldják fel ezt a bizonyos létszámstopot? Mikor vehetnek fel újra ápolót és orvost a kórházak? Erre szeretnék választ kapni az államtitkártól. Köszönöm szépen. [[Taps a DK soraiból.]]"
2,u2017-06-06-193,Fidesz-KDNP,0.77294921875,2017-06-06,0.6585732102394104,"Köszönöm szépen. Tisztelt Elnök Úr! Tisztelt Államtitkár Úr! Tisztelt Képviselőtársaim! Először is szeretném megköszönni a lehetőséget, hogy ma itt a parlament plénuma előtt lehet beszélni, lehet vitázni a nyugdíjasok, időskorúak helyzetéről; lehet beszélni, lehet vitázni a nyugdíjakról. Számunkra ez azért is fontos, mert nagyon fontos számunkra a család, és a családon belül, azon kívül szüleink, nagyszüleink iránti szeretetünkön túl minden tiszteletünk és megbecsülésünk az idősebb generációké, a nyugdíjasoké. Számítunk a tudásukra, a tapasztalatukra, számítunk a támogatásukra. Törvényhozóként, túl most a magánszférán, tehát itt törvényhozóként igyekszünk mindent megtenni annak érdekében, hogy ők a nyugdíjas éveiket biztonságban, megbecsülésben, tiszteletben tudják tölteni. Ennek érdekében folytatjuk itt is a törvényhozói munkánkat. A mai nap ennek keretében érdemes visszatekinteni, hogy honnan indultunk el, érdemes megnézni, hogy mi történt akkor, amikor önök, szocialista-liberálisok kormányoztak, és érdemes visszatekinteni, megnézni, hogy 2010 óta, a Fidesz-KDNP kormányzása óta mennyi mindent sikerült tenni ezen a területen. Engedjék meg, hogy először beszéljek arról, hogy 2010-ben többek között vállaltuk azt, hogy megőrizzük a nyugdíjak vásárlóértékét. Ez egy nagyon komoly vállalás volt, hiszen 2010-ben - ahogy ezt államtitkár úr is elmondta - úgy vettük át az országot, hogy a gazdasága is tragikus állapotban volt, és a nyugdíjkassza is erőteljesen hiányos volt. [[Gőgös Zoltán: Volt benne 3000 milliárd.]] Jól mondja, tisztelt képviselőtársam, minden harmadik nyugdíjforint hiányzott a nyugdíjkasszából, úgy, hogy előtte szóba került az az önök részéről, hogy megint a Világbankhoz fordulnak, és segítséget kérnek, hogy egyáltalán nyugdíjakat lehessen fizetni. 2010-ben sikerült egyensúlyba hozni azt a nyugdíjkasszát, amelyből hónapról hónapra az időskorúak ellátását, a nyugdíjakat fizetjük. [[Gőgös Zoltán: Egyéni nyugdíjszámláról.]] Ez egy nagyon nagy teljesítmény volt, hiszen amellett, hogy mint mondtam, minden harmadik forint hiányzott a nyugdíjkasszából, amellett a gazdaság helyzete is tragikus volt. Tehát vállaltuk, hogy megőrizzük a nyugdíjak vásárlóértékét. Ezt nemcsak hogy teljesítettük, de sikerült a nyugdíjak vásárlóértékét, vásárlóerejét 10 százalékkal növelni. Amikor a nyugdíjasok életkörülményeiről, a nyugdíjasok helyzetéről, egzisztenciájáról beszélünk, akkor nemcsak önmagában a havi nyugdíj összegét kell nézni, hanem nagyon sok más olyan tényezőt is nézni kell, amely hatással van a nyugdíjasok életminőségére. Ilyenek tipikusan: a megélhetés költségei, a rezsiköltség, az élelmiszeráfa, de ilyenek a családtámogatási rendszer különböző elemei, vagy ilyenek azok az idézőjeles kiadások, amik az egészség megóvása vagy egy betegség kezelése esetén merülnek fel. Hát, nézzük! Nézzük a megélhetés költségeit! A rezsiköltség az idősek, a nyugdíjasok fogyasztói kosarában sokkal nagyobb százalékban szerepel, tehát számukra ezért is érzékeny kérdés, hogy havonta sárga csekken vagy a bankszámlán mennyi pénzt kell fizetni vízért, villanyért, csatornadíjért, szemétszállításért, kéményseprésért, és a többi. Ezért volt egy fontos vállalásunk, amit teljesítettünk is, hogy csökkenteni kell a rezsikiadásokat, amely persze az egész társadalomnak segítség, de nagyon nagy segítség, kiemelkedő segítség azoknak a nyugdíjasoknak, akiknek, mint mondtam, a fogyasztói kosarát nagyobb százalékban teszik ki ezek a kifizetések, ezek a költségek. 2010 előtt, tisztelt szocialista-liberális képviselőtársaim, döbbenetes volt, ahogy önök ehhez a rezsipolitikához viszonyultak. Államtitkár úr elmondta, hogy akkoriban jellemzően külföldi, javarészt multinacionális cégek tulajdonában, irányítása alatt álltak a közműszolgáltató cégek. Ezek a cégek teljesen természetes módon csak azt nézték, hogy minél nagyobb profitra, minél nagyobb nyereségre tudjanak szert tenni, őket nem érdekelte az, hogy itt Magyarországon a magyar állampolgárok, a magyar emberek, a nyugdíjasok hogyan tudják kifizetni a havi számlákat. Önmagában ez érthető, hiszen egy multinacionális cégnek csak és kizárólag ez az érdeke, az azonban érthetetlen, hogy egy kormány, amely legalábbis papírforma szerint a saját állampolgáraitól kapott felhatalmazást, és őket képviseli - erre vonatkozik a papírforma -, miért ír olyan szerződést vagy miért tart hatályban olyan szerződést, amely ezeknek a multinacionális cégeknek garantálja ezt az extraprofitot, és nem törődik azzal, hogy az ő országában, amit ő kormányoz, a nyugdíjasok hónapról hónapra, évről évre egyre többet kell hogy kifizessenek a szolgáltató cégeknek. Elmondtuk többször, két tucatszor emelték meg a rezsidíjakat, a szocialista-liberális kormányok idején több mint két tucatszor lett megemelve a gáz, a villany, s a többi, a rezsiköltség. Fájó, de igenis kifizettették ezt a magyar állampolgárokkal, köztük a nyugdíjasokkal, duplájára emelték az áram díját és háromszorosára a gáz árát, a gáz díját. 2010-től, elég nagy hangzavar kíséretében sikerült ezen a helyzeten változtatni, és sikerült csökkenteni a rezsiszámlákat, sikerült csökkenteni azokat a költségeket, amelyeket többek között a nyugdíjasok is kifizettek. [[Gőgös Zoltán: 2010-ben? Dr. Tóth Bertalan: ’10-ben? 2012-ben! Közbeszólások az MSZP soraiból. Az elnök csenget.]] A megélhetés költségei között nagyon fontos szintén a nyugdíjasoknál a fogyasztói kosárban, hogy mennyit költenek élelmiszerre. Az élelmiszerek áfája az, amin keresztül befolyásolni lehet az élelmiszerek árát, ezért úgy döntött a kormány és a Fidesz-KDNP-koalíció, hogy csökkentjük az alapvető élelmiszerek áfáját. Ez elkezdődött, megtörtént, és a jövő évre most az előterjesztés szerint a hal áfáját szeretnénk csökkenteni; itt szó volt a sertéshús, a baromfi, a tojás, a tejtermékek áfájáról, ez egy nagyon fontos lépés volt. Államtitkár úr beszélt az úgynevezett „Nők 40” programról. 2010-ben az első intézkedések egyike volt, az első törvények egyike volt, ami bejött ide a parlament elé, hogy az a nő, az a hölgy, édesanya, aki 40 évet ledolgozott, 40 év szolgálati idővel rendelkezik, beleértve a gyermekneveléssel eltöltött éveket, az menjen el, mehessen el, egészen pontosan elmehessen teljes értékű időskori nyugdíjra. A társadalomban ez pozitív volt és nagyon nagy igenlést váltott ki, hiszen azok az édesanyák is örültek, akiknek olyan típusú segítséget tudott ez nyújtani, hogy a nagymama el tudott menni nyugdíjba, és be tudott segíteni a gyermeknevelésbe, otthon tudott maradni a gyermekekkel. Államtitkár úr elmondta, hogy már több mint 190 ezer azoknak a nőknek a száma, akik igénybe vették a 40 év ledolgozott munkaév utáni nyugdíjba menetel lehetőségét. Államtitkár úr beszélt arról, hogy nagyon sokat számít az, hogy az egészségügyi kiadások mekkorák. Képviselőtársaim is fognak majd erről részletesen beszélni, hiszen én azt hiszem, hogy európai szinten nagy eredményt sikerült elérni az úgynevezett vaklicittel, ahol a támogatott gyógyszerkészítmények térítési díját csökkentjük, magyarul, ha olyan készítményt, olyan gyógyszerkészítményt vásárolnak a patikákban, amin van társadalombiztosítási támogatás, azoknak a térítési díjait sikerült jelentősen lecsökkenteni. Itt elmondom, hogy nem került bevezetésre a vizitdíj és a kórházi napidíj, sikerült megállítani, ez is jelentős költséget jelentett volna időskorú társaink, honfitársaink számára. [[15.20]] Beszéljünk egy kicsit a jövőről! Megemlíteném a nyugdíjprémiumot. A nyugdíjprémium lehetősége, és az a lehetőség, hogy egyáltalán tudunk róla beszélni, igazából az egész magyar társadalom munkájának eredménye, hiszen nyugdíjprémiumot akkor lehet adni, ha a gazdasági növekedés 3,5 százalék fölött van. Mi azt mondjuk, hogy a nyugdíjasok is részesüljenek egy ilyen teljesítményből: ha növekszik az ország gazdasági teljesítőképessége, akkor tudjanak ők is a nyugdíjemelésen túl részesülni a nyugdíjprémiumban. Az Erzsébet-program szintén egy Európa-szinten is kiemelkedő lépése a kormánynak, illetve a Fidesz-KDNP-frakciónak, hiszen nagyon sok nyugdíjas tudott így elmenni üdülni, pihenni különböző helyekre a kormány, illetve a költségvetés támogatásával. A munkahelyvédelmi akció egy nagyon fontos törvényhozói döntésünk volt, hiszen azt mondtuk, hogy vannak sérülékeny csoportok a társadalomban, ilyenek a kisgyermeket nevelő családok például, és ilyenek a nyugdíj előtt álló emberek, akik nehezen tudnak elhelyezkedni, vagy bizonytalanná vált a munkahelyük. A munkahelyvédelmi akció nagyon látványos eredményekkel járt, és az államtitkár úr is beszélt arról, hogy hány nyugdíj előtt álló honfitársunk munkahelyét sikerült ezzel megőrizni, megtartani, és aki szeretett volna még nyugdíj előtt dolgozni, az ott tudott maradni, tudott dolgozni. A nyugdíjasok foglalkoztatásáról még hadd beszéljek. KDNP-s képviselőtársaink nyújtottak be egy olyan törvénymódosítást, amely most, a jövő héten kerül majd elfogadásra, ez a nyugdíjas-szövetkezetekről szól. Ezt is nagyon fontosnak érzem, hiszen a diákszövetkezetek mintájára lehetőséget tudunk adni a nyugdíjasoknak arra [[Bangóné Borbély Ildikó: Az unoka a nagymamával együtt pakolja a polcot, úgyhogy nagyon jó lesz!]] , hogy ha szeretnének, akkor úgy tudjanak munkát vállalni, hogy rugalmas legyen a munkaidő, tehát lehet heti egy napot, két napot, lehet szezonális munkát vállalni, lehet akár egy-két órát is vállalni egy nap. És ami nagyon fontos, hogy nem fogja befolyásolni a nyugdíjfolyósítást, tehát nem áll meg a nyugdíjkifizetés, nem lesz összevonva, nem lesz összevont adózás. A szocialistáknak ismerős lehet ez az összevont adózás, hiszen az ő idejükben született meg az a törvény, hogy ha egy nyugdíjas elmegy dolgozni, akkor összevonják a fizetését és a nyugdíját, és együttesen kell adózni, tehát megadóztatták a nyugdíjakat. Ha most az adóztatásról beszélünk, azért még azt hadd mondjam el, visszatekintve az elmúlt évekre, a 2010 előtti időkre, hogy szocialista-liberális képviselőtársaim voltak azok, köztük Korózs Lajos, aki szerette volna a nyugdíjakat megadóztatni. Na, itt most az államtitkár úr expozéja, beszéde alatt, hogy mondjam, kis zajongás volt a szocialista padsorosokban. Hadd hozzak ide egy hírt, méghozzá az rtlhirek.hu-ról - kormánypárti elfogultsággal nem vádolható. 2009. május 11-én a hírek a következőképpen szóltak az rtlhirek.hu-n: „A társadalombiztosítási nyugellátásról szóló 1997. évi törvény módosításáról szavazott a parlament. Az Országgyűlés hétfői ülésén név szerinti szavazás után 199 igen,” - köztük Korózs Lajos is - „163 nem és 8 tartózkodás mellett módosította a nyugellátásról szóló törvényt. A legfontosabb változás, hogy júliustól megszűnik a 13. havi nyugdíj, és 2012-től fokozatosan, évente hat hónappal 65 évre emelkedik a korhatár.” Ne velem tessék vitatkozni, ha nem így volt; rtlklub.hu, jegyzőkönyv, az államtitkár úr pedig a szavazási listát felsorolta. Megadóztatták volna a nyugdíjakat, eltörölték a 13. havi nyugdíjat, és elvettek a nyugdíjasoktól sok-sok pénzt azzal, hogy emelték a rezsiköltséget [[Gőgös Zoltán: És miért nem adták vissza, képviselő asszony?]] be akarták vezetni a vizitdíjat [[Gőgös Zoltán: Miért nem adták vissza?]] [[Gőgös Zoltán: Miért nem adták vissza?]] be akarták vezetni a napi kórházi hozzájárulást (Gőgös Zoltán: Miért nem adták vissza?), magas volt az infláció, és sorolhatnám még hosszan. [[Az elnök csenget.]] Tisztelt Képviselőtársaim! A Fidesz-KDNP-frakcióra a jövőben is számíthatnak a nyugdíjasok [[Gőgös Zoltán: 14. havit ígért Schmitt Pál! Megmutassam?]] a 2010 óta folytatott politikánkat a jövőben is hasonlóképpen kívánjuk folytatni. Köszönöm szépen. [[Taps a kormánypártok soraiban. Gőgös Zoltán: 14. havit ígért a Fidesz!]]"
2,u2016-06-13-224,Fidesz-KDNP,0.75439453125,2016-06-13,0.5618027448654175,"Köszönöm szépen, elnök úr. És köszönöm szépen képviselő úr felszólalását, nyilvánvalóan a parlamenti szezon zárásakor, az utolsó órákban, amikor még az utolsó adok-kapok időszaka is van, üdítő pillanat, amikor van olyan téma, amiben ellenzéki és kormányoldal azonosul és egyet tud érteni. Köszönöm szépen képviselő úrnak, hogy felhangosította, kihangosította felszólalásával a sportolók és szurkolók zarándoklatát, ezt az ünnepi eseményt, amit Mátraverebély-Szentkúton hagyományteremtő szándékkal reményeink szerint majd a következő években is sikerül megrendezni. Nagyon fontos a helyszín meghatározása, hiszen a ferences atyák és a Magyar Katolikus Egyház indítványát a kormány elfogadva, az elmúlt esztendőben egy nagyon jelentős felújítási programon esett át a kegyhely, és ennek köszönhetően 2015 szeptemberében - nem is egy esztendeje - 2,76 milliárd forintos európai uniós, illetve magyar állami támogatással megújulhatott a kegyhely, és Áder János köztársasági elnök úr részvételével vehették birtokba az atyák és a zarándokok. Én azt gondolom, hogy a megszépült, megújult és funkciójában is kibővült zarándokhely pontosan az ilyen társadalmi alkalmaknak lehet új otthona a jövőben, és ezért is tartjuk valóban fontosnak azt, hogy felekezeti hovatartozásra való tekintet nélkül, illetve hitbéli meggyőződés nélkül tudjunk közösen, közösségként kiállni olyan értékeinkért, amelyek a magyar kultúrában, az európaiságunkban is ott gyökereznek egyszerre. Én azt hiszem, hogy ez a kezdeményezés Mátraverebély-Szentkúton egy megújult kegytemplomban, a ferences atyák megújult rendházában, a kültéri miséző oltár által sugalmazott lelki nyugalomban, a komfortossá vált zarándokházban, ahol, azt hiszem, 140 új zarándokhely került kialakításra, olyan méltó és nemzetközi rangú helyet biztosítanak az ilyen és ehhez hasonló események számára, amelyekre igenis elementáris szüksége van a magyar társadalomnak, ön helyesen fogalmazott, szívből egyetértek ezzel a megfogalmazással.Ha megengedi, képviselő úr, eltekintenék attól, hogy nyilvánvalóan az egyház, a történelmi egyházak általában, de akár a katolikus egyház sporttal, illetve egészséggel kapcsolatos tanításait és gazdag, megfontolásra is érdemes intézkedéseit számba vegyem, azt hiszem, hogy majd az ünnepi alkalom szentmiséjén nálam avatottabban majd a prédikáló püspök úr ezt meg fogja tenni, de a sportolók és a szurkolók búcsúja mindenképpen egy követendő esemény, amire nagyon bizakodunk, hogy az ország több szegletében is folytatás történik. Azért is tartjuk ezt fontosnak, mert az elmúlt napokban, ha kinyitottuk az újságokat vagy ránéztünk az internetes hírekre, akkor elég szomorúan valóban azt tapasztalhattuk, amire ön is utalt, hogy a nemzetközi nagy rendezvények kísérőjelensége a futballhuliganizmus, a vandalizmus és a borzasztó negatív cselekmények, ezek körbelengik sajnos még a futball-Európa-bajnokságot is napjainkban. Mi nyilvánvalóan, akik szeretünk a sporthoz úgy közelíteni, hogy ez egy társadalmi esemény, ami a lelket és a testet is erősíti és nemesíti - ugye, klasszikus értékek alapján már az ókori görögök és a rómaiak is ezt tették -, komolyan gondoljuk azt, hogy egy lelki elcsendesedés valóban hozzájárulhat ahhoz - szurkolói és sportolói oldalról is -, hogy ezeket a társadalmi jelenségeket csökkentsük, és akár meg is szüntessük. Ez, azt hiszem, nekünk, magyaroknak különleges és kiemelt érdekünk, de ha ezzel egy kicsit példával járhatunk elöl az európai nagy események irányába, akkor már többet tettünk, mint ami vállalható.Mindenképpen azt kívánom, önnel egyetértésben, hogy a zarándoklat után egy testben és lélekben is megújult, megfrissült szurkolói és sportolói magyar közönség és csapat, illetve a csapatokat követő szurkolói tábor mindig a „Ria, Ria, Hungária!” felkiáltással a nemzeti önazonosság és az egészséges életmód mellett tudjanak kiállni. Ehhez a kormány a rátartozó segítséget mindig meg fogja adni. Köszönöm szépen felszólalását, képviselő úr. [[Mirkóczki Ádám tapsol.]]"
2,u2021-05-18-58,Fidesz-KDNP,0.744140625,2021-05-18,0.9954057931900024,"Köszönöm a szót. Tisztelt Elnök Úr! Tisztelt Országgyűlés! Képviselőtársaim! Tisztelt Államtitkár Úr! Egyetértek az előttem szólókkal abban, hogy egy nagyon fontos témát, egy nagyon fontos törvényjavaslatot tárgyal az Országgyűlés most ezekben az órákban. Azt gondolom, egy ilyen törvényjavaslat vitájának a kezdetén köszönetet kell mondani a szülőknek, hogy az elmúlt egy évben helytálltak az otthoni tanításban, az otthonmaradásban, a gyermekeik nevelésében, és ez fokozottan igaz az egyszülős családokban a szülőkre, hiszen ott még nagyobb volt a teher, ott nem oszlott ketté az a teher, amit a járvány és a magyar emberek egészségének megóvása érdekében bevezetett korlátozó intézkedések és például a közösségi élet, a szakkörök, a sportesemények vagy éppen az iskola ilyen módon való hiánya vagy digitálisra való átállása okozott. Úgyhogy innen is szeretnénk köszönetet mondani a szülőknek. Abban, hogy ez egy fontos vita Z. Kárpát képviselőtársam is azt mondta, hogy ez egy fontos téma, fontos vita , én egyetértek. Kár, hogy több baloldali frakció úgy döntött, hogy nem vesz részt ebben a vitában, és nem fontos nekik eléggé az egyszülős családok kérdése, akár a Párbeszédnek, akár a Gyurcsány-pártnak, akár az LMP-nek nem fontos annyira ez a kérdés, hogy vegyék a fáradságot, és hozzászóljanak ehhez a vitához. Azt gondolom, ez egy nagyon előremutató és fontos törvényjavaslat, olyan döntéseket, olyan irányokat tartalmaz, amelyek segíteni fogják az egyszülős családokat. Sokszor vitatkozunk Z. Kárpát képviselőtársammal arról, hogy ő termelési jelentésnek hívja a tényeket. Mi tényeket soroltunk fel a magyar családtámogatási rendszer elmúlt 10-11 évéből, ő ezt mindig lekicsinylően, lenézően termelési jelentésnek hívja, pedig, tisztelt képviselőtársam, ezek a tények, amelyeket államtitkár úr és képviselőtársam is felsorolt. Nagyon szeretném kiemelni azt, hogy ebben a témában nem mehetünk el szó nélkül amellett, hogy kedvező fordulat, kedvező tendenciák mutatkoznak meg a magyar társadalomban. Ha például az egyszülős családokról beszélünk, akkor el kell azt mondani, hogy örömteli az, hogy 60 éve nem látott mélységben van a válások száma Magyarországon, jelentősen csökkent 2010-hez képest a válások száma. Így tehát az a reményünk és a tendenciát látva azt reméljük, hogy ez folytatódni fog , hogy évről évre egyre kevesebb családban történik meg az, hogy valamilyen okból külön kell válniuk a szülőknek, és évről évre egyre kevesebb család lesz érintett majd az egyszülős családdá válásban. Azt gondolom, ez örömteli, mint ahogy az is örömteli, hogy a házasságkötések száma is a duplájára növekedett 2010-hez képest. Demográfiai, népesedési kérdésekben sokszor vitatkoztunk már, és szerintem fogunk is Z. Kárpát Dániel képviselőtársammal. Én sosem használtam a „trendforduló” szót, ugyanakkor Magyarországon a gyermekvállalási kedv 24 százalékkal nőtt 2010 óta volt honnan! Volt honnan, hiszen nagyon alacsony adatról beszélünk a 2010-es gyermekvállalási kedvet mutató termékenységi rátánál, de azt kell elmondanunk, hogy ez Európa legjobbja. Senki nem mondta, hogy ez a cél, vagy hogy ez tökéletes, ezzel meg lennénk elégedve, sőt szerintem kormánypárti politikusoktól olyan dolgokat tud idézni, mindannyian azt mondtuk, hogy tovább kell ezen az úton menni, még tovább kell növelni a gyermekvállalási kedvet, még jobban segíteni kell a szülőket ahhoz, hogy a kívánt gyermekek megszülethessenek. De az, hogy 2010 óta 24 százalékkal nőtt a gyermekvállalási kedv, és ezzel éllovasok vagyunk az Európai Unióban, azt gondolom, pozitív tendenciát, biztató jeleket mutat, és fontos, hogy ha a biztató jelek mögött eredmények, emberi döntések vannak, akkor tovább folytassuk, segítsük azokat a döntéseket, amelyeket meghoztak a magyar családok a gyermekvállalásukat illetően. A „nők 40” kérdését is idehozta a képviselőtársam, amit, ugye, ő nem szavazott meg, de idehozta a családtámogatási költségvetést, amelyről én is szerettem volna szót ejteni, hiszen holnap kezdődik a 2022-es költségvetés vitája, amelyben most már a 2010-es, utolsó baloldali költségvetéshez képest háromszor akkora összeg szerepel a családtámogatások tekintetében: 960 milliárd forint volt az az összeg, amit az utolsó szocialista-baloldali kormány a családokra kívánt költeni, de a jövő évi költségvetésben, ha a mostani formáját megőrizve elfogadja a parlament, akkor háromszor ekkora összeg áll majd a családtámogatásra rendelkezésre. [[13.50]] Képviselőtársam, azt a vitát le lehet folytatni, hogy ki mit számol bele a családtámogatások rendszerébe. Javaslom képviselőtársamnak, aki minden európai parlamentet és európai kormányt annyira szakmainak nevezett és csak a magyar kormányra mondta, hogy politikai alapon dönti el, mi van benne a családtámogatási rendszerben, a többi európai kormány pedig elképesztően szakmai, hogy nézze meg, például Angliában, de számos nyugat-európai országban, így Belgiumban vagy Hollandiában beleszámítják a családtámogatások rendszerébe a különböző fizetett szabadnapokat, amelyeket apasági, anyasági szabadságként vesznek igénybe. Szerintem ez pusztán munkajogi, természetesen a családokat segítő, de munkajogi kötelezettség, mégis beleszámolják a családtámogatások rendszerébe, így, ilyen beleszámolásokkal együtt tudjuk elmondani, hogy Magyarország GDP-arányosan a legtöbbet költi a családok támogatására. Azt gondoljuk, hogy a magyar családokat védeni, támogatni, segíteni kell, és erről szólt a 2010-es családbarát fordulat óta minden egyes döntésünk. Emlékezhetünk arra, hogy korábban mi történt, hiszen a ma már természetesnek tűnő családtámogatási intézkedések messze nem voltak elképzelhetők a Gyurcsány-érában, tudjuk, hogy leépítették a családtámogatási rendszert, megszüntették a lakástámogatási rendszert, a kedvezményes lakáshiteleket, a családi adókedvezményt, csökkentették a gyes időtartamát, és egyébként Európa-bajnok rezsiárakat fizettettek a magyar családokkal. Ki tudjuk mondani, hogy nagy átlagban, lényegében a Gyurcsány-kormány idején gyermeket vállalni egyet jelentett a szegénységgel. Teljesen megfordult ez azóta, 2010 óta, hiszen azt gondoljuk, hogy a magyar családok támogatásait, lehetőségeit folyamatosan bővíteni kell. Minden évben történik olyan bővítés, olyan lépés, amit ön nevezhet nem elégségesnek az ön kedvenc szavát idézve: fékezett habzásúnak , ön kritizálhatja különböző módokon ezeket a döntéseket [[Z. Kárpát Dániel: Na, terjed? Jogdíjat nem kérek.]] de mégis konzekvensen, 2010 óta folyamatosan bővítjük, szélesítjük a családtámogatási rendszert, és egyébként ezek közül a legtöbb intézkedés és legtöbb támogatási lehetőség elérhető az egyszülős családok számára is. Például [[Szi-lágyi György: Például a családi pótlék emelése!]] az otthonteremtési kedvezmények, például az autóvásárlási támogatás, például a családi adókedvezmény, például az otthonfelújítási támogatás vagy az ahhoz kapcsolódó kedvezményes hitellehetőség, számtalan olyan intézkedés van, amely széles körben a magyar családok mindegyikét tudja érinteni. Önök mindig a családi pótlékról meg segélyalapú családtámogatásokról beszélnek, de a családi adókedvezmény intézményét a jogosult családok 98 százaléka igénybe veszi, tisztelt képviselő úr. Ki tud mondani ennél szélesebb családtámogatási intézkedést? Azt gondolom, hogy ez a helyes irány. Emlékezhetünk arra, hogy a szocialisták idejében semmilyen segítséget nem kaptak a fiatalok a családalapításhoz vagy az önálló életkezdéshez, az egyetlen üzenet feléjük akkor az volt, hogy el lehet innen menni. Ez volt az életkezdéshez nyújtott szocialista baloldali támogatás. Háromszorosára növelték a gázárakat, megduplázták az élelmiszeráfát, a magyar családoknak 15-szörös gáz- és villanyáremelés miatt Európa legmagasabb rezsiárait kellett fizetniük, ezzel sanyargatták a magyar családokat. Magas volt a munkanélküliség, sok ember nem tudta eltartani a saját családját, és egyébként, ha már a témánál vagyunk, sok ember akkoriban, mivel az utcára tették és 12 százalékos munkanélküliséget hoztak össze a szocialisták, nem tudta a tartásdíjat sem fizetni. Pontosan tudjuk, hogy a kormány döntéseinek köszönhetően az egyszülős családok előnyt élveznek a bölcsődei felvételnél, magasabb összegű családi pótlékot kapnak, biztosított számukra az ingyenes, illetve kedvezményes intézményi gyermekétkeztetés, illetve külön helyeket biztosít a kormány számukra az Erzsébet-táborokban is. Itt szeretném megjegyezni, hogy örömteli a kormánynak a napokban bejelentett döntése, miszerint idén nyáron is, a járvány harmadik hullámának lecsengése után is lesz lehetőség Erzsébet-táborokra, lesz lehetőség sok ezer magyar gyermeknek és fiatalnak szép környezetben minőségi időt eltölteni pihenéssel. Szerintem rájuk fér, az elmúlt időszakban a digitális oktatás, a közösség hiánya miatt nagyon fontos lépés, az újraindítás egy lépése, hogy az Erzsébet-táborok újra várni fogják a gyermekeket, ahol egyébként külön kiemelt helyet kapnak az egyszülős családok gyermekei. A mostani törvényjavaslatról beszéltek már képviselőtársaim, illetve államtitkár úr is részletesen ismertette az általam abszolút támogathatónak tartott intézkedéseket. Képviselőtársam, Z. Kárpát Dániel beszélt arról, hogy talán a Jobbiknak is voltak már korábban javaslatai az egyszülős családokkal kapcsolatban. Nem tudom, képviselő úr járte már a pár éve megnyílt Egyszülős Központban, és láttae, hogy milyen fantasztikus munkát végeznek ott, milyen megható és erőt adó az a munka, amelyet a központ keretében az egyszülős családokért tesznek, és az a munka, szolgálat, amit nap mint nap végeznek, mennyi családnak tud egyébként segíteni. A mostani törvényjavaslat is egyébként például az Egyszülős Központba befutott tapasztalatok alapján készült, hiszen nagyon fontos, hogy a valós igényekhez, a realitásokhoz, az életszerűséghez alkalmazkodjon a jogalkotás is, ezért tudtuk a terepről összegyűjteni azokat a tapasztalatokat, amelyek alapján ez a törvényjavaslat megfogalmazásra került, és amelynek az a célja, hogy segítse az egyszülős családokat. A gyermektartásdíjjal összefüggő végrehajtási szabályok, a bírósági szabályok egyszerűsítése, az ügyintézés gyorsasága mindenképpen támogatható, azt gondolom. Minden olyan határidő csökkentése és az ügyintézés felgyorsítása, amely lehetővé teszi, hogy hamarabb megszülessenek a döntések, és ne sok hónapon, akár éven keresztül bizonytalanságban tartsa a szülőket és legfőképpen a gyermekeket, az mindenképpen támogatható. Az is támogatandó, hogy a különböző megelőlegezhető tartásdíjösszegek növelésre kerülnek, az is, hogy szigorúbban lépünk fel azok ellen, akik a tartásdíjakat nem fizetik, akik nem hajlandók a közös gyermeknevelés költségeibe beleszállni. Azt tudom mondani, tisztelt Országgyűlés, hogy ez a törvényjavaslat is egy újabb lépés abba az irányba, hogy a családbarát Magyarország kiteljesedhessen, egy újabb lépés, sokadik lépés a családok védelme, támogatása és segítése érdekében. Azt gondolom, közös nemzeti ügyünk, hogy a magyar családokat megvédjük, megerősítsük, támogassuk és segítsük. A társadalom alapja a család, a családra egy értékhordozó, értékteremtő közösségként tekintünk. Ezért csak azt kérem a képviselőtársaimtól, hogy támogassák ezt a törvényjavaslatot, amely segíteni fog több százezer egyszülős családon, szülőkön és az ezekben a családokban nevelkedő gyermekeken. Nekünk a gyermek az első. Köszönöm szépen. [[Taps a kormánypártok padsoraiból.]]"
2,u2021-11-30-15,Fidesz-KDNP,-1.0,2021-11-30,0.3397013247013092,"Köszönöm szépen a szót, elnök úr. Tisztelt Képviselő Asszony! Tisztelt Ház! Valótlanságok sora, amit ön mondott, tisztelt képviselő asszony, és mivel ezt ön is tudja, ezért a saját felszólalása is beismerése annak, hogy amiről beszélt, abból bizony egy szó sem igaz. Ezt úgy ismerte be ön, hogy egyetlenegy számot sem mondott akkor, amikor különböző arányokról meg különböző folyamatokról beszélt. Ön azt mondta, hogy az Európai Unió adatai szerint elszegényedés van és hasonlók, ehhez képest pedig egyetlenegy számot sem mondott, ami ezt alátámasztotta volna. Engedje meg, hogy nagyon egyszerűen cáfoljam azt, amit ön mondott, mégpedig számokkal, mégpedig az Eurostatnak, az Uniónak a számaival! Hogyan alakult a teljes lakosságot tekintve a súlyos anyagi nélkülözésben élőknek az aránya az Európai Unióban és Magyarországon, tisztelt képviselő asszony? Egy évtizedet nézzünk, 2010 és 2020 között! Ön azt mondta, hogy itt, Magyarországon, azt hiszem, az idősek körében a négyszeresére nőtt vagy hasonló számot mondott a szegénység. Nos, az Unióban 2010-ben a súlyos anyagi nélkülözésben élőknek az aránya 8,9 százalék volt, és egy évtized alatt ez 5,5 százalékra csökkent, körülbelül az egyharmadával, míg Magyarországon az önök kormányzásának a végén nem 8,9 százalék volt, mint ahogy az uniós átlag, hanem 23,4 százalék. Önök idevezették Magyarországot azzal, hogy elvették az idősektől egyhavi nyugdíjukat, azzal, hogy elvették a tanároktól, az orvosoktól, az ápolóktól, a rendőröktől, minden közszférában dolgozótól az egyhavi fizetésüket, azzal, hogy 15-ször megemelték a rezsinek az árát, és még folytathatnám a sort, ezzel önök Magyarországon a súlyos anyagi nélkülözésben élőknek az arányát az Unió statisztikái szerint 23,4 százalékos magasságokba vitték, tisztelt képviselő asszony. Ebben része volt annak, hogy rekordmagas volt a munkanélküliség, és nagyon alacsony volt a foglalkoztatottság. Ez a 23,4 százalék kétharmadával csökkent a mi kormányzásunk alatt, ahogy ezt az Eurostat is kimutatta, 8,3 százalékra, az Unióban pedig 8,9-ről 5,5-re. Tehát ott egy egyharmados, nálunk egy kétharmados csökkenés volt az elmúlt években. Akkor miről beszél ön, tisztelt képviselő asszony? Az önök idejében ezek rettenetesen magas számok voltak, nyomasztóan magas számok, most pedig jóval kisebbek. [[9.40]] De nézzük csak az időseket, ön például az idősekről külön beszélt: az ő esetükben ez 16,6 százalékról 6,6 százalékra csökkent az Eurostat kimutatásai szerint. Ön azért nem mondott egyetlenegy számot sem, képviselő asszony, mert ha bármilyen számot idéznie kellett volna, akkor kiderült volna, hogy amit mond, amit állít, az nem igaz. Ugyanúgy nem igaz, amit a szegénységről mondott; és ugyanúgy nem igaz, amit előtte Kövér Lászlóról mondott, mert olyan mondatokat mondott, amelyeket a házelnök nem mondott el, tisztelt képviselő asszony. Ebből látszik, hogy az önök politikája az emberek számára a szegénységet, a nélkülözést jelenti. Azt mondták, hogy időskorban a nőknek is minél kedvezőbb nyugdíjlehetőségeket kell biztosítani. Akkor a „Nők 40”-et miért nem szavazták meg itt a parlamentben? Itt volt a lehetőség, hogy szavazzanak a „Nők 40”-ről. Megszavazták? Nem szavazták meg, képviselő asszony, mert amikor dönteni kell erről, akkor önök bizony nem állnak ki az idősek mellett. Vagy a gyermekek otthongondozási díját megszavazták, amivel a nagyon nehéz helyzetben lévő, otthon a beteg gyermeküket gondozóknak a minimálbér szintjére felemeltük a nekik juttatandó szociális juttatást? Azt sem szavazták meg, tisztelt képviselő asszony! Az önök politikája vitte Magyarországon rekordmagas szintre a nők foglalkoztatását, vagy a mi politikánk? Azért nem mondott számokat, mert az önök idejében alacsony volt a nők foglalkoztatottsága, most pedig, 2021-ben meg ’20-ban, az előző években rekordmagas szintre tudtuk vinni a nők foglalkoztatottságát. Ez azt jelenti, hogy amikor majd időskorban nyugdíjat kapnak, akkor jóval magasabb összegű nyugdíjat kapnak, a „Nők 40”-nél jóval kedvezőbben mehetnek nyugdíjba. Azzal, hogy családi kedvezmények vannak, vannak, akiknek már személyi jövedelemadót sem kell fizetniük itt Magyarországon életük végéig, és vannak azok, akiknek pedig addig nem kell fizetniük, vagy kevesebbet kell fizetniük, amíg a gyermeket nevelik, hogy a nők számára is, a gyermeket nevelő édesanyák számára is kevesebb szociális kockázat legyen Magyarországon. Amikor cselekedni kell, önök sosem a szegények érdekében cselekedtek. Mióta kormányon vannak, az önök szegénységgel kapcsolatos politikája egész egyszerűen a szavazatszerzésről szól; azoknak az embereknek érdemi segítséget, munkahelyet nem teremtenek, hanem a munkát agyonadóztatják. Ezért az embereket egy szürke- vagy feketefoglalkoztatásra ösztönzik, és mellette a segélyek világába küldik ezeket az embereket, hogy politikai függőségben tartsák őket, és így próbálnak utána önök szavazatokat találni vagy szerezni tőlük, tisztelt képviselő asszony. Ez az, amivel önök a kormányzásuk idején valójában foglalkoznak. Akik nehéz helyzetben vannak és minimálbért keresnek, azok sem számíthatnak önökre, hiszen önök csigatempóban emelték a minimálbért, mi pedig úgy megemeltük a minimálbért, a legkevesebbet keresőknek a minimális jövedelmét, hogy az most már magasabb lesz január 1-jétől, mint az önök idején az átlagbér. Ez a különbség, amit a keveset keresők vagy a nélkülözők láthatnak egy baloldali és egy jobboldali kormányzás között. Köszönöm szépen. [[Taps a kormánypártok padsoraiból.]]"
2,u2020-04-20-69,Fidesz-KDNP,-1.0,2020-04-20,0.3459373712539673,"Köszönöm szépen a szót, elnök úr. Tisztelt Képviselő Asszony! Tisztelt Ház! Ha önöket idéznénk az elmúlt hetekből, önök azt állították, hogy ezek fiktív felszerelések, nem is léteznek; hogy ez óriási kamu; hogy itt biztos üres dobozokról és üres raktárakról van szó; és önök majd odamennek, és jól leleplezik, és majd élőznek a Facebookon, és megmutatják, hogy semmifajta felszerelés nincsen. A korábbiakban még azt is tagadták, hogy egyáltalán a kormány erőfeszítéseket tett volna azért, hogy ezeket megszerezze. Majd eljutottak oda, és a valósággal szembesültek nincs annál sokkolóbb egy baloldali liberális politikus számára, mint maga a valóság, ez az, ami leginkább orrba szokta őket ütni , és látták, hogy valóban, Magyarország, egy tízmilliós ország milyen léptékben tudott védőfelszereléseket beszerezni, tisztelt képviselő asszony. És menekülnek előre tovább, és azt mondták, hogy akkor rögtön az egész készletet ki kell osztani Magyarországon. Tisztelt Képviselő Asszony! Sehol sem egyik napról a másikra tűnik el a járvány, egyik országban sem, sem Ázsiában, sem Európában, sem Amerikában, hanem egy nagyon hosszú védekezésről van szó, ahol elsősorban az egészségügyben dolgozókat kell megvédeni, a rendvédelmi dolgozókat, a betegeket, azokat, akik a frontvonalban dolgoznak, sőt küzdenek, azt is mondhatjuk, és utána lehet szó bármilyen más osztásról. Ezért van itt egy előre, nagyon jól meghatározott rend, ami szerint beszerezzük ezeket a védőfelszereléseket, és ami szerint kiosztjuk. Akinek erre szüksége van, mert veszélyben van az egészsége, vagy veszélyeztet másokat, mert ő megfertőződött, mindenki kap Magyarországon. És ezt nemcsak én mondom, meg nemcsak mi itt a kormányban mondjuk, hanem a WHO, az Egészségügyi Világszervezet is mondja, mind a védőfelszerelések, mind pedig a tesztek kapcsán. Tisztelt Képviselő Asszony! Azt mondta Ledia Lazeri, a WHO magyarországi irodavezetője, ráadásul egy baloldali médiumban, hogy elég koronavírustesztet végez el Magyarország, és hatékony a szűrés. Azt mondja, hogy a WHO szerint az az optimális, ha egy betegre, egy igazolt fertőzésre tíz tesztelés jut. Magyarországon egy igazolt fertőzésre 30 tesztelés jut. Azt mondta tehát a WHO, hogy háromszorosan jobbak a mutatóink, mint ami a WHO elvárása. Köszönöm szépen. [[Taps a kormánypártok soraiból.]]"
2,u2020-06-15-15,Fidesz-KDNP,-1.0,2020-06-15,0.6068970561027527,"Köszönöm szépen a szót. Tisztelt Elnök Úr! Tisztelt Képviselőtársaim! Majdnem visszamondtam a napirend előtti felszólalási igényemet, annyira megdöbbentett Tordai képviselő úr néhány mondata: mi az, hogy Fehéroroszország az utolsó európai diktatúra?! Hát, én eddig azt hittem, hogy azok mi vagyunk, képviselő úr. [[Derültség.]] Hónapok óta azt szajkózzák, hogy az, ahol önök élnek, az egy diktatúra. Ehhez képest, amilyen megdöbbentő, legalább olyan megnyugtató, hogy már ön sem tudja, hogy mit beszél. Kérdés, hogy nem fogjáke ezért megfeddni. De, miniszter úr, csak hogy ott folytassam, ahol abbahagyta, nyilván idő hiányában nem volt módja arra, hogy kifejtse, viszont az alkalom tökéletes arra, hogy megemlékezzünk róla, hogy ugyanez a baloldal volt az, amelyik még a négyötödös szavazásnál azt sem támogatta, hogy meghosszabbíthassuk a veszélyhelyzetet. [[13.50]] Ha már feltették a kérdést, Tóth képviselőtársam is és Arató képviselőtársam is, akik szintén végigülték ezeket az egyeztetéseket, magam képviseltem a kormánypárti frakciót ezeken, úgyhogy tisztán emlékszem rá, ott is elmondtuk önöknek, hogy az akkori járványügyi szakemberek által megfogalmazott tudás szerint nem mondható meg, hogy 60, 90, 120 vagy 150 napig tarthat a járvány, vagy érdemes ezt a helyzetet elrendelni. Azt mondtuk, hogy amint nem lesz indokolt, és amint a járványhelyzetnek vége van, eltöröljük ez így is történt , minden más esetben olyan kockázatot vállalt volna az ország, olyan egészségügyi kockázatot, amely ellentétes esetben vagy egy rosszabbul sikerült járványhelyzet esetén felelősért kiáltott volna. Ez volt a helyes és felelős magatartás. De hogy folytassam a miniszter úr által megkezdetteket, kivonták a baloldali önkormányzatok magukat a szolidaritás fogalma alól. 34 milliárd forinttal kellett az önkormányzati szektornak hozzájárulnia egy 2400 milliárd forintos járványkezelő alaphoz, amelynek egyébként ez mindösszesen alig 1,5 százaléka, kevesebb, mint amit a multik és a pénzügyi szektor tett be hozzájárulásként, és természetesen jóval kevesebb, mint amit a kormány a saját büdzséjéből csoportosított át. Arról is érdemes megemlékezni, hogy kivonták magukat a védekezésből. Arató képviselő úr, önnek felhívom a figyelmét azokra az idézetekre, amelyeknek, kötve hiszem, hogy mindegyike nyelvbotlás lett volna. Például ön azt mondta, hogy „sajnos az alacsony halálozás számában sem állunk olyan rosszul”, Vágó párttársa azt mondta, hogy „kevesebb teszt, kevesebb nyugdíjas, ügyes megoldás”. Önöknél lehet, hogy ez az ügyesség fokmérője, nálunk éppen az emberek egészségének a megőrzése volt az. Szabó Timea odáig merészkedett, hogy „az egész világon Magyarországon halnak meg a legeslegtöbben”, Hadházy Ákos pedig polgári engedetlenségre szólította föl a magyarokat. Hazudtak a kórházakról, a védőfelszerelésekről, de még jutott idejük a határon túli magyarok gyalázásra is. [[Közbeszólások a Fidesz soraiból, köztük: Úgy van!]] Mindemellett megtámadták a családokat, az álláskeresők támogatásait, az érettségit, és megalázták és meggyalázták azokat, akik a védekezésben részt vettek, különös tekintettel Müller Cecíliára, akit még hitében is gyaláztak a saját propagandasajtójukban. [[Közbeszólások a Fidesz soraiból, köztük: Szégyen!]] Ideillik, ebbe a sorba illik az a baloldali kamuvideó, amelynek a rendezője, a producere most éppen távol tartózkodik, de gyönyörűen koronázza meg ezt a folyamatot, és semmilyen meglepetés nincs abban, hogy a következmények ezúttal is elmaradnak. Éppen ezért, miniszter úr, én eggyel tovább mennék, ne adjuk ezt ilyen könnyen, kérjenek csak szépen bocsánatot a baloldali képviselők azért, amit tettek az egész járványhelyzet alatt, és amit azóta is tettek. Ideidézve még azt is, hogy amikor módjuk volt rá… [[Tordai Bence a fejét ingatva közbeszól.]] Ne hümmögjön, Tordai képviselő úr, mert ön volt a leghangosabb, amikor az érettségi eltörlésén munkálkodtak, és megpróbálták a magyar oktatási rendszert is romokba dönteni! Tehát mindaz a tevékenység, ami önökhöz kötődik, mindaz a tevékenység, ami a parlamenti baloldalhoz kötődik a járványhelyzet kapcsán, az egy dolgot mutatott meg, hogy a bajban sem lehet a magyar baloldalra számítani. Még egy dolgot szeretnék önöknek elmondani, ha már az ellenzékkel folytatott egyezkedésekről szót ejtettek képviselőtársaim. Ragaszkodtak hozzá, és be is került a koronavírus elleni törvénybe a szükségesség és arányosság kérdése. Kérdés az, hogy ahol önök kormányoznak, például a VII. kerületben, mennyire volt szükséges és arányos a járványhelyzet mögé bújva Czeglédy Csabával egy 40 millió forintos szerződést kötni, vagy mondjuk, Komáromi Zoltánnal mennyire volt indokolt szerződést kötni, mennyire volt szükséges és arányos, és mennyire illeszkedett a védekezésbe, vagy mondjuk, Óbudán megemelni az albérleti díjakat, mennyire volt szükséges, arányos és összeegyeztethető a járvány elleni védekezéssel. Éppen ezért önöknek tényleg nincs más választásuk, mint az, hogy bocsánatot kérjenek [[Zaj a kormánypártok soraiban. Az elnök a csengő megkocogtatásával jelzi az időkeret leteltét.]] ha pedig a választókra bízzuk, akkor a Szocialista Párt lassan leküzdi magát szövetségese, a Párbeszéd támogatottsági szintjére is. Köszönöm, elnök úr. [[Taps a kormánypártok soraiból.]]"
2,u2017-06-12-19,Opposition,0.70849609375,2017-06-12,0.9968971014022827,"Köszönöm a szót, elnök úr. Tisztelt Képviselőtársaim! Ott folytatom, ahol abbahagytam, szeretném megerősíteni ismét a köszönetemet, bár ritkán szoktam ilyet mondani itt a Ház falai között, hiszen Kövér László és Semjén Zsolt javaslatára emlékezhetünk Szent Lászlóra, hiszen Szent László uralkodása és hagyatéka mindannyiunk számára példaértékű. Szent László erőskezű, hatalmas termetű férfi volt, ahogy a források mondják, a többi ember közül vállal kimagaslott, nagy testi erejét még 50 éves korában is megőrizte, és ahogy említettem már, László volt az, aki 940 évvel ezelőtt talán először mondta ki, hogy tegyünk igazságot, a tolvajt meg kell büntetni. Itt hadd reagáljak frakcióvezető-társam és miniszterelnök úr néhány mondatára. Olyan ügyeket említettek, amelyekben büntetőeljárás indult, de rendkívül érdekes, hogy sem Mészáros Lőrinc ellen, sem Habony Árpád ellen, sem Rogán Antal ellen, sem Tombor András ellen, sem Tiborcz István ellen ma Magyarországon semmilyen eljárás nincs, sem MET-ügyben, sem MNB-alapítványi ügyekben. A Legfőbb Ügyészség, az ügyészség minden egyes ilyen kezdeményezést elutasít, tulajdonképpen politikai megrendelésre akadályozza Magyarországon az igazságszolgáltatást. Ahogy említettem, Szent László törvényeinek több mint fele a tulajdon védelméről szól. Ugye, emlékszünk arra, hogy a törvény alapján vagy kézlevágás, vagy akár akasztás is járt a lopásért. Akkoriban igen erős volt az igény a tulajdon védelmére és a lopások megállítására. Ez az igény ma is megvan a magyar társadalomban. Ahogy 1077-ben a lopásért kézlevágás járt, úgy 2010-en az önök alelnöke, Pokorni Zoltán is ezt javasolta a tolvajok ellen, de képviselőtársaim, az a baj, hogy a miniszterelnök, a Viktor nevű Soros-ösztöndíjas nemhogy a közös tulajdont védené, hanem ő maga a tolvajok vezére. Pokornit félretették, jött helyette Németh Szilárd, s az oligarchák immáron hét éve rabolják szét Magyarországot. Játsszunk el a gondolattal, hogy mi lenne, ha most is érvényben lennének ezek a törvények. Hol lenne a felcsúti nem stróman Mészáros Lőrinc, hol lennének Rogánok, Habonyok, Garancsik, Tomborok, Vajnák, hol lennének azok, akik adóforintjaink és az EU-s százmilliárdok ellopásából gazdagodnak? És mehetne panaszra Tiborcz, Szent László törvényei rá is vonatkoznának. De, tisztelt képviselőtársaim, László 940 évvel ezelőtt pontosan érezte és tudta, hogy a szövetséget hol kell keresni. Itt nem kívánok most történelemórába bonyolódni, miniszterelnök úr, azért egy kicsit bonyolultabb volt annak idején ez a külpolitika, de a vége az volt, hogy igenis Nyugaton kell keresni a szövetségest, ahogy nagy királyaink általában tették, és ahogy ezt a Viktor nevű Soros-ösztöndíjas most abszolút nem teszi, hiszen orosz érdekeket szolgálva atomerőművet építtet, az adatokat továbbítja az orosz titkosszolgálatoknak, és korlátozza orosz mintára a magyar civil szervezeteket. Tisztelt Képviselőtársaim! László király lovagkirály is volt, erényekben gazdag uralkodó, védte a szegényeket, védte a nőket. Ezzel szemben ma azt látjuk, hogy a Viktor nevű Soros-ösztöndíjas nem hajlandó fellépni a nők elleni erőszak ügyében, a szegényeket, elesetteket pedig kitaszítja, magára hagyja; vak komondor és közmunka, ez jár a magyar nőknek és a szegények millióinak. Tisztelt Képviselőtársaim! Jövőre egy László nevű fogja váltani a Viktor nevű Soros-ösztöndíjast, az erőskezű Lászlóval pedig jön majd az igazságtétel. Az ügyészséget megtisztítjuk a politikától, büntetés vár majd minden tolvajra, helyreállítjuk a jogállamot, a nőket egyenrangú állampolgárokká és egyenrangú munkavállalókká tesszük, bevezetjük a megélhetési minimumot, megemeljük a közmunkások, közalkalmazottak bérét, és újra adómentessé tesszük a minimálbért. Megerősítjük a munkavállalói jogokat, az orvosok, ápolók, nővérek végre újra tisztességes fizetést kapnak, visszaállítjuk a tankötelezettséget 18 évre, és visszaadjuk az iskoláknak a szabad oktatás jogát, az egyetemeknek pedig az autonómiát, a fideszes kancellárokat pedig elzavarjuk. [[Közbeszólás az MSZP soraiból: Helyes!]] [[11.40]] A megújuló energiát fogjuk előnyben részesíteni. Átfogó bérlakásprogramot indítunk. Duplájára emeljük a nyugdíjminimumot, és visszaadjuk a 13. havi nyugdíjakat. Meggyőződésem, hogy ma Szent László is ezt tenné, közös jövőnkért, Magyarországért. Köszönöm a figyelmet."
2,u2018-11-29-57,Opposition,0.67626953125,2018-11-29,0.07468283176422119,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Három témakörről szeretnék beszélni. Az első: inkább csak a hangsúly végett én is hadd ismételjem meg, hogy az otthonápolási díjon lévők, az otthonápolást végzők helyzetét javítandó minden intézkedés jó. Tehát én azt tudom mondani, hogy a kormány olyan lépései, amelyek bármilyen módon is, de segítik azokat az embereket, akik otthon ápolják a családtagjaikat, az mindenféleképpen jó irány és az támogatandó. Bízunk benne, hogy azokat a javaslatokat is majd támogatják, amelyek esetleg ezt a kezdeményezést vagy ezt az irányt akarják még tökéletesebbé tenni. De figyeltem Nacsa képviselő úr hozzászólását is, nagyon szakmai, szép mondatok hangzanak el. Én arra biztatnám a Fideszt, hogy ezen a területen is bátrabban lépjen. Tehát, ahogy Varju László már mondta, ha stadionépítésben ilyen bátran lépnek, nagyon sok pénzt költenek el rá, a focisták fizetésében bátran lépnek, nem bíbelődnek a nagyon mély szakmai magyarázatokkal, akkor szerintem ezen a területen is lehet bátrabban és nagyobbat lépni. És tudja mit, vigyék el azt a kreditet, hogy önök nagyobbat lépnek, mint a szocialista kormány! Legyenek önökre büszkébbek a magyarok és azok a családok, akik ilyen helyzetben vannak. Mondják azt, hogy ők önökre fognak szavazni, mert önök sokkal többet segítettek, mint a korábbi szocialista kormány, és higgye el, hogy ezen a területen ezen intézkedések miatt nem leszünk irigyek, és egyáltalán nem fogjuk sajnálni, hogy adott esetben emiatt elveszítjük azt a pár tízezer szavazót, mert önök sokkal komolyabb és nagyobb segítséget adnak. Ez azért is nagyon fontos, és talán azt érdemes hangsúlyozni, hogy szerintem se jó, ha különbséget teszünk a gyermeket nevelő vagy éppen egyéb más családtagját otthon ápoló között, ugyanis általában azt szokták mondani, hogy akik ilyen helyzetbe kerülnek, hogy valakinek otthon kell ápolnia valamelyik családtagját, az egyenlő tulajdonképpen az elszegényedéssel, hiszen számos olyan probléma adódik ebből az élethelyzetből, ami újabb és újabb konfliktusokat és gondokat jelent a család számára. Tehát éppen ezért én is egy kiemelt témakörnek tartom ezt. És azt is hozzáteszem, hogy itt a civileket pont nem szabad vádolni sem azzal, hogy álcivilek, sem azzal, hogy pártpolitizálnak, hiszen bármilyen interjút adtak az érdekképviseleti civilek vagy a vezetőik, mindig kihangsúlyozták azt, hogy mi mindent tett a kormányzó vagy kormánypárti képviselő, mi mindent tett az ellenzéki képviselő, és tudatosan távol tartották magukat a pártpolitikától. Egyébként erre volt egy jó példa, a Költségvetési bizottságban Varju László elnök úrral közösen, egységesen, és a fideszes többséggel egységesen döntöttünk amellett, hogy milyen módon, hogyan kezelünk különböző beadványokat ezzel a témakörrel kapcsolatban, tehát ez szerintem mindenféleképpen egy pozitív jel volt, hogy igenis létezhet akár pártpolitika felett álló témakör, amiben mindenki egyetért, és hajlandó a saját úgymond pártpolitikai érdekét háttérbe szorítani ezért. Na, ez az első téma. A másik a hajléktalanság kérdése. Én nem pontosan értem, hogy ebben a tekintetben is miért ilyen bátortalan a kormány, hiszen látszatmódon próbálnak kezelni egy fontos, súlyos társadalmi problémát, és ezért nem értem, hogy államtitkár úrék miért nem használják azt, ami már a kezükben van. Én bevallom őszintén, mivel érdekelt a téma, elolvastam a nyáron a „Hajléktalanügyi teendők 2015; Utcától lakásig; Javaslatok a hajléktalan emberek ellátásának átalakítására”, ez egy 2015. augusztusi stratégia. „A szakértői dokumentum a Hajléktalanokért Közalapítvány által megvalósított, ’Az utcán élő hajléktalan személyek társadalmi visszailleszkedésének, sikeres munkaerő-piaci integrációjának megalapozása’” címmel egy TÁMOP-projekt keretében valósult meg; Széchenyi 2020, Magyarország Kormánya és a többi, és a többi. Tehát itt van egy olyan dokumentáció, egy olyan stratégia, amit nem a szocialista kormány idején írtak, nem mi finanszíroztuk, semmi köze hozzá a szocialistáknak, egyszerűen a hozzáértő emberek megírták, majdnem 50 oldalban, az úgynevezett hajléktalanügyi stratégiát, amiben egyszerűen, csak így, ha végignézi, államtitkár úr, a tartalomjegyzéket, le van írva, hogy mit kellene tenni annak érdekében, hogy a hajléktalanoknak tudjunk segíteni. És mondjuk, ebből a stratégiából világosan látszik az, hogy ez egy komplex kérdés; hogy ez egyáltalán nem büntetőjogi kérdés; hogy nem lehet ezt a kérdést kriminalizációval megoldani. Lehet azt mondani, hogy biztos vannak olyanok, akik azt gondolják, hogy nem tetszik nekik, ha valaki éppen az utcán él vagy ott fekszik, vagy adott esetben még félhetnek is néha tőle az emberek értem, hogy erre próbálnak önök alapozni , de azért arra is alapozzanak, hogy a magyar társadalom túlnyomó többsége segíteni akar a hajléktalanokon, tehát van hozzá egy pozitív támogatás az emberek részéről, hogy valós megoldást adjanak erre a kérdésre. Ebben a stratégiai dokumentumban még egyszer mondom, ez majdnem 50 oldalas anyag a 3. fejezetnek az a címe, hogy „A hajléktalanság kezelését, csökkentését szolgáló további teendők”, és ebben olyan megfogalmazások vagy alpontok vannak, mind például „Új ellátási forma a „Szociális lakásotthon’”, vagy „Új szabályozók a ’Biztonságos bérlet’ rendszere”, vagy „Új pénzügyi ösztönzők a bérbeadást ösztönző adók”, „Új szervezeti forma a ’Szociális lakásügynökség’”, „Önkormányzati bérlakások”, ez a 3.3.8. pont, „Új védőháló a magáncsőd eljárás bevezetése” és a többi. Tehát, államtitkár úr, ott van a kormány kezében egy stratégiai dokumentum. Én elolvastam, nem vagyok a téma szakértője, de laikusként annyit mondhatok, hogy abszolút racionális és megvalósítható programpontokat fogalmaz meg. Olyan szakemberek dolgoztak ezen az anyagon a neveiket ismerem korábbi időszakomból fakadóan , akik valóban hozzáértői ennek a témakörnek. [[12.20]] Én pusztán csak azt kérném államtitkár úrtól, hogy a saját maguk által támogatott, finanszírozott, fölkért szakértők véleményét vegyék figyelembe; ne az ellenzék véleményét, lehet ránk legyinteni. De azoknak a szakembereknek a véleményére ne legyintsenek, akik önöknek dolgoznak, vagy az önök támogatásával dolgoznak, mert igenis ők valóban jó stratégiai dokumentumot tettek le az asztalra. Magyarul, ne a látszatmegoldást, hanem a valós megoldást válasszák. Nem véletlen, hogy ennek a dokumentumnak a címe, államtitkár úr, az, hogy az utcától a lakásig. Tehát nem a börtönig, hanem az utcától a lakásig, és ez egy fontos különbség, bármennyire is az önök számára ez nem jelent jelentős különbséget. A harmadik téma az álcivilek. Állandóan azt hallom, hogy itt mindenki álcivil. Aki bármilyen véleményt fogalmaz meg, esetleg kritikusan áll a kormányhoz, az álcivil. Így lehet a legkönnyebben aláásni a fideszes szavazók körében ezeknek a civileknek a tekintélyét. Én az önök helyében inkább odafigyelnék ezeknek a civileknek a mondataira. Én sokkal inkább álcivilnek tartom például a CÖF-öt, amelyik félmilliárd forintot kap közgondolkodás fejlesztésére, és annyira transzparensen működik. Egyáltalán, hogy tudjuk, hogy ennyit kapott, azért külön pereskedni kellett. Most azért kell külön pereskedni, hogy egyáltalán tudjuk, milyen tevékenységre költötték el ezeket a forrásokat. Bevallom őszintén, hogy én ezeket a civil szervezeteket, mint amilyen például a CÖF, sokkal inkább polgári öntevékeny csoportnak szoktam hívni, rövidítve PÖCS-nek. S azt gondolom, a munkájuk is olyan, mint amilyen a nevük. Polgári öntevékeny csoportként működnek, tehát tulajdonképpen PÖCS-ök. Köszönöm szépen."
2,u2014-11-21-141,Opposition,0.6611328125,2014-11-21,0.5062614679336548,"Köszönöm szépen. Erre meg én nem számítottam, hogy ilyen gyorsan sorra kerülök. Azzal szeretném kezdeni, annak fölöttébb örülök, hogy vannak olyan megszólalások, amelyeket az ember pozitívan bírál el, és szeretne hozzá kapcsolódni. Ilyen többek között Tapolczai Gergely képviselő úr indítványa, illetve felszólalása, amelyet a legmesszebbmenőkig tudunk támogatni, annál is inkább, mert fölöttébb nemes ügyről van szó a jelnyelvi tolmácsszolgálatok finanszírozásában. Úgyhogy nagyon szépen köszönöm, hogy képviselő úr beadta ezt a módosító indítványt. Egyébként tettem én is ilyen próbálkozást a módosítások kapcsán. A másik dolog pedig a nemzetiségi szószólók megszólalása. Nekem nem volt még lehetőségem arra, hogy ezt legalább egy mondatban kifejtsem. Azt gondolom, hogy ebben a házban mindenki egy kicsit nemzetiségi. Nincs olyan család, ahol ne lenne egy német származású, ne lenne egy horvát vagy szerb, ne lenne egy szlovák vagy román. Ezt azért mondom csak el önöknek, az én nagyapám soha az életében ki nem tette a lábát a Kárpát-medencéből, mégis a családunkban van békési román, bunyevác, felvidéki szlovák és Baranya megyei sváb. Tehát minden olyan törekvést, amelyet a két nemzetiségi szószóló elmondott, a legmesszebbmenőkig tudunk támogatni. Tisztelt Ház! A tegnapi nap folyamán említettem, hogy ma, ha még az időkeretbe beleférünk, akkor néhány dologról szeretnék szót ejteni, többek között az egészségügy kapcsán. Teszem ezt elsősorban azért, mert pontosan tudom ? lévén, meglehetősen hosszú ideje képviselősködöm ?, hogy a társadalmi alrendszerek átalakítása nem egy egyszerű feladat, legyen bármilyen színű is egy kormányzat. Az ilyen nagy rendszerek, mint az oktatás, az egészségügy vagy a nyugdíjrendszer átalakítása bizony nagyon-nagyon alapos előkészítő munkát igényel. Ezen túlmenően pedig mi már belekóstoltunk abba, hogy mit jelent az, amikor a benne szereplők egy-egy csoportja nem támogat egy ilyen átalakítást, az bizony borzasztó kudarcos tud lenni. Szeretnék utalni a 2006 után eldöntött kezdeményezésünkre akár az egészségügy átalakítása kapcsán. Kérem önöket ? bár úgy látom, főorvos asszony éppen már elment, de nem is ezért mondom, hanem igyekszem jobbító szándékkal elmondani a véleményemet annak érdekében, hogy az sem mindegy, hogy ha egy kormány leköszön a mandátumáról, a következő kormány lehetőség szerint jobb állapotban vegye át azt a területet, mint ahogy átadta annak idején. Ebből a megfontolásból szeretnék kitérni az egészségügy néhány problémájára. Az vitathatlan, hogy ebben az évben több forrást szán a költségvetés az egészségügy finanszírozására, de azért azt meg kell jegyeznem, hogy a tavalyelőtti szintet sem éri még el a jövő évi költségvetés kiadási oldala, amelyet az egészségügyre szeretnének fordítani. Csak hogy egy nagyon egyszerű példát hozzak rá: a kórházi tevékenységek és szolgáltatások finanszírozására vitathatatlan, hogy több forrást állít be a költségvetésbe a kormány, de ez a több forrás nem éri el a 2013-as szintet sem. Következésképpen le lehet vonni, hogy az elmúlt években bizony itt több száz milliárd forintos kivonás történt az egészségügyből. Ha jól összeszámoljuk, az előző kormányzati ciklusban, már a Fidesz kormányzati ciklusában ez meghaladta a 300 milliárd forintot. Számos elmaradása van, azt gondolom, a kormánynak a fejlesztések területén. Volt itt egy utalás, azt hiszem, Szakács képviselő úr utalt rá, hogy bizony a várólisták még hosszabbak, és a műtétre váró betegek száma ma már eléri a 45 ezer főt. Ezt azért nem lehet a dicsőségtáblára felírni. Mindenki számára elérhető, ingyenes egészségügy biztosításáról beszéltek többen is, az előző államtitkár is, a jelenlegi egészségügyi államtitkár is, miközben azt látom, hogy a magánkórházak avatóján a kormányzati potentátok szívesen paroláznak a különböző egészségügyi befektetőkkel. Egyes tervek szerint a kötelező szűrésekről való távolmaradás ? ez kiderül a dokumentumokból ? a teljes társadalombiztosítási jogosultság elvesztését fogja eredményezni. Nem mintha nem értenék egyet azzal, hogy a lehető legtöbb ember menjen el szűrésre, mert az az első lépés ahhoz, hogy a későbbi problémákat megoldjuk. Mint ahogy egyetértek főorvos asszonnyal, Molnár Ágnes képviselő asszonnyal abban is, hogy lehetőség szerint az alapellátásokat erősítsük annak érdekében, hogy ne minden beteg automatikusan a kórházakra szabaduljon rá ? ezt idézőjelbe tettem természetesen ?, mert annál drágább ellátás nincs, mint a kórházat finanszírozni. [[18.10]] Elképzelhető a mostani felvetések szerint, hogy megyénként csak egyetlen kórház marad. Sokat elárul az ország egészségi helyzetéről és állapotáról két olyan ügy, amelyet szeretnék megemlíteni. Az európai uniós tagállamok közül a születéskor várható élettartam Magyarországon az egyik legalacsonyabb, és erre nem lehet büszke egyetlenegy kormány se, többek között az Orbán-kormány se, és Magyarországon sajnos az Európai Unióban a legmagasabb a koraszülések száma. Erre se lehet büszke senki.Hölgyeim és Uraim! A Magyar Kórházszövetség elnökét szeretném idézni. A jövő évi költségvetés kapcsán azt mondja a Kórházszövetség elnöke, hogy „a költségvetésben ugyan valóban több pénzt szán az egészségügyre a kormány, ennek ellenére a dologi kiadások fedezetének inflálódására, a minimálbér emelésére nincs fedezet, a kórházi adósság újratermelődése ilyen módon pedig nem megakadályozható”. Kiemelte a Kórházszövetség elnöke, hogy „a béremelésre sincs fedezet, miközben a mozgóbérek és a túlórapénzek kritikusan alacsonyak, és semmilyen fizetésemelésben nem részesültek a gazdasági, műszaki területen dolgozók”. Tehát hangsúlyozom, ezeket a mondatokat nem én mondtam, hanem a Magyar Kórházszövetség elnöke.Ha megnézzük a különböző tételeket a költségvetésben, akkor szeretném ezek közül kiemelni először is a gyógyító-megelőző szektor kapcsán, hogy minimális többletforráshoz jut ugyan, de érdemi javulásra itt sem lehet számítani meggyőződésem szerint. A kórházak a csaknem 100 milliárdos adósságukat kénytelenek lesznek továbbgörgetni maguk előtt. Hangsúlyozni szeretném, hogy az első félévben már akkora volt a kórházak adósságállománya, amely szinte kezelhetetlennek látszott, és az nyilvánvaló, hogy kormányzati beavatkozás nélkül ezeket a problémákat nem lehet megoldani.Nem szeretnék anekdotázni és otthonról hozni a példát, de mégis megteszem most. Kedves Barátaim! Én egy megyei kórházzal szemben lakom, és a biztonsági őrök elmondják, hogy a kórházba szállított gyógyszerek kapcsán a gépkocsivezető és a kocsikísérő megkérdezi, hogy nézd meg a listát, kifizették-e az előző szállítás ellentételezését, mert ha nem, akkor a gyógyszert vissza fogják pakolni a trailerre, és elmennek. Magyarul, a gyógyszerszállítók egy jelentős része már csak készpénzre hajlandó a kórházaknak is gyógyszert szállítani. Miközben ecsetelte Molnár képviselő asszony a gyógyszerkassza helyzetét. Ami intézkedés történt, annak egy részével egyet tudok érteni, egy részével nem, de mégiscsak áldatlan helyzet az, hogy lassan 100 milliárd forintra rúg már a kórházak adósságállománya.Szeretném idézni Rétvári Bence államtitkár urat. Szerinte „60 milliárd forintos általános céltartalék szolgálja jövőre a költségvetés intézményeinek adósságrendezését, ezen belül a kórházakét is”. Gondoljanak bele! Azt mondja államtitkár úr, hogy van 60 milliárd forint a költségvetési intézmények hiányainak finanszírozására, benne a kórházaké, amelyeknek egyedül több mint 100 milliárd adósságuk van már. Az, hogy pontosan ennek hányadrészét fordítják majd a kórházak adósságainak csökkentésére, csak év közben derül ki, és függ attól is természetesen, hogy a kórházak milyen garanciákat vállalnak az adósságuk újratermelődésének elkerülése érdekében. Egy biztos, hogy ha nincs rendszerszerű beavatkozás, akkor ezek az adósságok újra és újra termelődni fognak, és nagy valószínűséggel a jelenleginél csak magasabbak lesznek.Államtitkár úr jelezte a rezidensek ösztöndíjprogramját is, és azt mondta, hogy tovább bővítik jövőre, a jelenlegi 1700 résztvevőhöz további 700 rezidens csatlakozhat pluszforrásoknak köszönhetően. A Rezidens Szövetség elnöke viszont azt mondja: „A humánerőforrás-bomba ketyeg az egészségügyben. A jelenlegi tendenciát alapul véve a 2013-as, már nagyon alacsony szakemberhiányos szintnek a 60 százalékára csökken az orvosi létszám 2023-ra.” Tehát nem én állítom, a Rezidens Szövetség elnöke. Ezek kardinális kérdések. Kedves Barátaim! Egybefüggő területet mondok. Az Észak-Jászságban csak egyetlenegy problémát, a háziorvosi ellátottság ügyét hozom fel példának. Két évvel ezelőtt, amikor megtiltották, hogy nyugdíj mellett lehessen dolgozni, illetve pontosabban a törvényt úgy módosították, hogy a miniszter külön elbírálhatja, hogy kinek ad jogosultságot ehhez, akkor engem megkerestek ott élő emberek, és elmondták, hogy 23 településen ? egybefüggő településrendszerben, Észak-Jászságban ? csak és kizárólag nyugdíjas háziorvosok vannak. Kedves Barátaim! Az egész abaúji térségben az orvosoknak több mint kétharmada 70 éven felüli. Ezt csak így margó szélén jegyeztem meg. Ha 2023-ra ilyen állapotok lesznek a Rezidens Szövetség felmérése alapján ? egyértelmű, hogy egyáltalán nem csökken az orvoselvándorlás ?, a 25-29 évesek többsége még a szakvizsga megszerzése előtt távozik az országból. Ezt is a Rezidens Szövetség elnöke mondja. Hangsúlyozni szeretném, hogy miről van szó, hogy a szakvizsga letétele előtt elmennek ebből az országból. Úgy tűnik, hogy a kormány hiába adott az előző ciklusban ösztöndíjat a rezidenseknek, mert a szakvizsgával vége a plusz 100 vagy 200 ezer forintos állami támogatásnak, és az addig egyébként közel 300 ezer forintot kapott rezidens, amikor kezdő orvosként beáll és megkapja az első fizetését, ez a közel 300 ezer forintos fizetés le fog esni 150-160 ezer forintra. Következésképpen nem vállalja ezt az életszínvonal-csökkenést, és még a szakvizsgája előtt, ahogy mondja az elnök úr, elhagyja az országot. Szeretnék egy másik ügyre is kitérni, az államosítás vagy nem államosítás kérdésére. Zombor Gábor államtitkár úr tett már utalásokat arra, hogy a jövő évben a kormány hogyan viszonyul ehhez az ügyhöz. Ennek kapcsán érdemes kiemelni, hogy a költségvetés általános indokolása szerint ? hangsúlyozni szeretném, most idézek a költségvetésből – „a kormány alapvetőnek tartja, hogy a társadalombiztosítási alapon működő állami egészségügy teljes egészében ingyenes lesz, pluszfizetési kötelezettség a betegeket nem fogja terhelni”. Két pici megjegyzést szeretnék tenni. Hivatalosan, kedves barátaim, Magyarországon három év óta nincs társadalombiztosítás. Az Alaptörvényből önök ki tetszettek ezt hagyni, ez a szó benne sincs, hogy társadalombiztosítás. Következésképpen minden olyan jogosultság vagy járandóság, legyen ez pénzbeli ellátás vagy szolgáltatás, amelyet ezen a rovaton le akarnak csökkenteni vagy el akarnak venni, ezt bármikor megteheti a kormány jogszerűen, mert hivatalosan Magyarországon nincs társadalombiztosítás. Ezek a folyamatok, ahogy én látom az államtitkári megszólalásokat és szerepléseket, illetve a kormány kommunikációját, meglehetősen ellentmondóak. Egyfelől mostanában úton-útfélen arról beszélnek, hogy szétválasztják fizikailag is a magán- és az állami egészségügyet, de azt is tudjuk, hogy eközben támogatni akarják a magánegészségügy fejlesztését is. Tehát továbbra is homályos, hogy a lopakodó reformmal állunk szemben, vagy valóban csak tisztázni akarják a viszonyokat. Kérdés, hogy ennek mi az ára, ja, és persze ki fogja majd megfizetni.Közel egy évtizeddel ezelőtt, amikor mi is belekerültünk abba a helyzetbe, hogy gondolkodnunk kellett többek között ennek az alrendszernek az átalakításán, számomra világos volt: soha nem tud ez a gazdaság, ez a társadalom ilyen jövedelmek mellett annyi adót és járulékot beszedni, amely szükséges lenne az egészségügy, az oktatás és egyáltalán az állam működtetéséhez. Na most, kérem szépen, hogy ha ez így van, márpedig így van, akkor utána kellene nézni valamilyen friss pénznek. Ilyen friss pénz lehetett volna annak idején a 300 forintos vizitdíj, amelyet éppen ez a kormányzó párt torpedózott meg, pedig az a pénz ott maradt az orvosoknál. Tévedés ne essék, én nem sírom vissza ezt a helyzetet, csupán szeretnék ráutalni arra, hogy kérem szépen, nem tudják megspórolni, hogy ne legyen az egészségügyben friss pénz, új pénz, mert egyébként le fog pusztulni az egész, mint ahogy a szemünk láttára pusztul lefelé az egészségügyi ellátórendszer évről évre.Szakértők mondják, és szerintük mindezek alapján tiszta, igazságos helyzet, de szegény- és gazdagellátásra szakadó egészségügy is lehet az átalakítások eredményeképpen. Az első bejelentést követő bizonytalanság után egyelőre csak az irány biztos, ugyanis a magán- és a közellátás jelenleg meglehetősen összekeveredik, legalábbis ami a tulajdonviszonyokat, illetve az orvosok jogviszonyát illeti. Hangsúlyozom, ezt az egészségügyhöz professzionális szinten értő emberek állítják. [[18.20]] Az állami kórházakban például olyan műveseállomások, képalkotó diagnosztikai központok és laboratóriumok is működnek, amelyek magántulajdonban vannak, de ellátják az intézmény ellátási területén élőket. Ugye, nem kell itt hosszan ecsetelni a példákat erre. Bizonyos mennyiségű ellátásra szerződtek, amit az OEP finanszíroz, emellett pénzért magánellátást is nyújtanak. Egyelőre valószínűleg maradnak, ahogy az államtitkár úr szavaiból is kiderült, az állam nem tudja kivásárolni őket, sem akkora léptékben nem tud új fejlesztéseket végrehajtani. Tehát először bemondanak valamit, aztán visszakoznak belőle, mert rájönnek, hogy azt nem lehet megvalósítani, legalábbis úgy, ahogy szeretnék. Ha megengedik, néhány következtetést mégiscsak le lehet vonni abból, ami az elmúlt egy hónapban történt ezen a területen. Hangsúlyozom, többször hangot adott Zombor Gábor államtitkár úr ennek. A következtetések: egyelőre nem lehet orvost, kórházat, illetve rendelőt választani; egyelőre nem lehet. Még nem tudni, hogy pluszpénzért lehet-e majd orvost, kórházat vagy rendelőt választani. A harmadik következtetés: nem kapja majd meg mindenki a legjobb ellátást, és főleg nem gyorsan. A negyedik következtetés: az állami intézményben nem működhet privát szolgáltató, de hát átmenetileg mégiscsak működhet. S még egy következtetés: magánszolgáltató nem kaphat OEP-finanszírozást, de átmenetileg mégiscsak kaphat OEP-finanszírozást. Végezetül: a közreműködő szerződéssel dolgozó kórházi orvosok nem magánszolgáltatók. Ha ezeket mind mint következtetést levonjuk, akkor engedtessék meg az az egyetlenegy mondat, hogy borzasztó nagy a bizonytalanság, és az orvosok meg a kórházigazgatók vannak a legjobban összezavarodva. Tisztelt Ház! Ugye, emlékszünk még arra a szlogenre, hogy az egészségügy nem üzlet. Ezt maga Orbán Viktor többször emlegette 2008 óta, akkor a Fidesz még ellenezte, hogy az egészségügyben megjelenjenek a magánbiztosítók, sőt népszavazással tették lehetetlenné, hogy az előbb említett 300 forintos vizitdíjat megfizesse egy beteg, és az az orvoshoz kerüljön, vagy ott maradjon az orvosnál. Viszont 2010-ben hatalomra kerülve Orbán Viktor már mást gondolt. Azt mondta 2010-ben ? szó szerint idézem ?, hogy új alapokra kell helyezni az egészségügyet, az emberek más egészségügyi rendszert akarnak, mint amit a kormány próbál rájuk erőltetni. Az egészségügyet úgy kell megújítani, hogy ne káoszba vezessen, mint ma, hanem hogy jobban működjön, úgy kell megújítani, hogy az emberek ne betegebbek legyenek, mint ma, hanem egészségesebbek. Az állam több felelősséget vállaljon, ne kevesebbet, több pénzt költsön az egészségügyre és az oktatásra, és ne kevesebbet. Ezt maga a miniszterelnök úr mondta. S arra is emlékszünk, ugye, amikor azt mondta, hogy ne arra figyeljenek, amit mondok, hanem amit csinálok. Ahogy említettem, korábban szerepelt a régi alkotmányban, hogy az államnak kötelessége az egészségügyi ellátás megszervezése és finanszírozása, és ez a tb útján történik, magyarán: járulék fejében ellátás jár az állampolgárnak. Ahogy említettem, az Alaptörvényből ez a passzus kimaradt, még az állami egészségügyi ellátás biztosítására sem vállal kötelezettséget az állam. Az Alaptörvényből pedig a társadalombiztosítás kifejezést is törölték, ahogy említettem az előbb. Lényegében megszüntették a biztosításalapú egészségügyet, hiszen a munkaadói kötelezettségként befizetett 27 százalékos tb-járulékot átkeresztelték szociális hozzájárulási adóra. Itt jegyzem meg, hogy ha ez szociális hozzájárulási adó és nem társadalombiztosítási járulék, akkor, kedves barátaim ? itt ül a gazdasági tárca képviselője; én ugyan szociológus vagyok, de ezt még én is tudom ?, ez adó. Az adó az közteher. A közteher után meg nem jár ellenszolgáltatás ? hallgatás beleegyezés. [[Vargha Tamás: De vicces vagy!]] Azután Orbán úr kedvezményeket ígért a profitorientált magánbiztosítóknak, módosították az adótörvényeket annak érdekében, hogy a cégek adó- és járulékmentesen köthessenek magán-egészségbiztosítást a dolgozóik számára. Mindez a mostani folyamatok szempontjából meglehetősen lényeges. A forráskivonást csak egyszerűsíti, ha egy kézből irányítanak mindent. Egyelőre azt látjuk, hogy amióta az állam átvette a kórházak működtetését, nagyjából duplájára nőtt az adósságállományuk, eközben szépen bekúsznak a magánszolgáltatások és a fizetős ellátások. Hát, kedves barátaim, jól nézünk ki itt az Úr színe előtt! Valószínűleg lesz a szegényeknek egy egészségügyi ellátás, meg lesz a gazdagoknak magas színvonalon, amit jól meg tudnak majd fizetni. Hát ebbe az irányba megyünk, úgy látom, de mi ehhez nemigen fogunk asszisztálni. Nagyon szépen köszönöm, hogy meghallgattak."
2,u2015-11-02-349,Opposition,-1.0,2015-11-02,0.6475575566291809,"Köszönöm szépen, elnök úr. Amikor a vitát két héttel ezelőtt folytattuk, akkor is méltatlannak tartottuk azt, hogy a vita kapcsán az NMHH meg az MTVA részéről is gyakorlatilag mondhatjuk, hogy képviselet-nélküliség jellemezte a vitát. [[22.50]] Ott ült a kolléga akkor is, ahol most, a páholyban, de az MTVA vezetői vagy épp az NMHH vezető tisztségviselői nem sorakoztak fel és nem erősítették. Nem azt akarom ismételni, hogy most is így van ez, mert nagyjából már megérteném, ha az első alkalommal nem így történt volna, de nem baj visszaemlékezni arra, hogy akkor, amikor egy adott év költségvetése kapcsán - 2014-ről beszélünk - az NMHH tekintetében 63 milliárd forintról beszélünk, és ha az MTVA-val egybekötjük a plusz nyolccal, akkor 143 milliárd forintról beszélünk, ami az elmúlt 5-6 esztendőben is a legnagyobb mértékű pénzügyi forrás volt. Nyilván 2014-ről van szó, ez egy érdekes esztendő. Nem akarok politikai elemzésekbe bocsátkozni, de látható módon jövőorientáltság is volt ilyen értelemben, politikai érdekű jövőorientáltság is volt a gondolkodásukban. Az én legnagyobb problémám igazából az, hogy a felügyelet úgy működik, hogy ellenzéki képviselet nélkül. Ha valami kontroll, belső ellenzéki képviselet nélkül működik, akkor gyakorlatilag a torzó könnyedén ki tud alakulni, és ebből fakad az is nyilván, hogy bizonyos értelemben a hírszelekció, a kormányzati érdekek érvényesülésének mikéntje, sok minden egyéb más könnyebben tud érvényesülni. Magyarul a Fidesz kommunikációs eszközévé vált a közszolgálati média, és az NMHH, nem tudok mást mondani, nyilván közreműködése szükségeltetik vagy szükségeltetett mindehhez. Akkor, amikor mondtam, 2014-ben összességében MTVA, NMHH 143 milliárd forint finanszírozási eszközzel rendelkezik, akkor szinte törvényszerű, hogy a Fidesz, a kormányzó párt a médiát nyomás alatt tudja tartani. Ilyen pénzek mozgatásával, befolyásolásával nem lehet azt mondani, hogy a személyi függetlenség megmarad, fennáll. Nem lehet azt mondani, hogy pénzügyileg vagy intézményi vonatkozásban függetlenség van. Inkább azt lehet mondani, hogy akik együttműködnek, azok számíthatnak a jutalmazásra. Akik pedig egy kicsit is másképp gondolkodnak, hát, ők másra számíthatnak. Mondhatom, a közszolgáltatás ilyen értelemben megítélésem szerint megszűnt. Kőkemény politikai befolyásoltság alatt működik a média. És ezt úgy teszik, hogy 2011 és 2016 tervezett költségvetési számait figyelembe véve az MTVA és az NMHH több mint 700 milliárd forint pénzügyi kondícióval bír. Azt hiszem, nem mondok helytelent akkor, ha úgy gondolom, és azt mondom, hogy kifizetőhelyként használják gyakorlatilag a közmédiát. Arról már nem is akarok beszélni, amit nem én mondok, hanem mások állításain alapul, médiafelületeken is utolérhető, hogy hírhamisítások zajlanak menet közben. Azt gondolom, ilyenkor elég nagy baj van. Arról meg nem akarok beszélni túl sokat, ami szóba került már más törvénytervezetek kapcsán, hogy miért is fontos az állam által mozgásba hozott forrásoknak a nyomkövetése, a közbeszerzések mikéntje. Vagy hogy hogyan és miképpen történhet közbeszerzések nélküli beszerzés. Nem megyek mélyebbre. Nem akarok nagyon turkálódni. Csak azt akarom mondani, hogy úgy látom, hogy az NMHH kormányzati politikai befolyásoltság alatt, egy kiszolgáló intézményként funkcionál. Érvényre juttatják azt, amit maga a kormányzó párt fogalmazott meg: csak a Fidesz. Csak a Fidesz, semmi más. Látható ez nyilván a médiafelületeken való visszaköszönés tekintetében is. Összegezve és összességében azt szeretném mondani, hogy ha ilyen nagyságrendű forrásokat a politikai érdekek érvényesülése végett használnak fel, és olyan torz módon, mint ahogy én azt tapasztalom az elmúlt öt esztendőben, akkor nem lenne-e vagy nem lett volna-e érdemes elgondolkodni azon, hogy ezek a nagyságrendű pénzek talán jobban is hasznosulhattak volna, például akkor, ha a kórházak adósságállományának csökkentésére fordították volna egy jelentős részét, vagy épp a KLIK közműtartozásait és egyéb tartozásait finanszírozták volna mindebből. Egy, talán csak egy érdekes összehasonlítást mindenképpen megtennék. 2014, mint mondtam, 80 milliárd forint MTVA, 63 milliárd forint NMHH, összességében 143 milliárd forint. 2016 tervezett számai az Országos Mentőszolgálat finanszírozását érintően nem érik el a 33 milliárd forintot. Ugyanazt mondhatom, mint amit képviselőtársaim az előző törvénytervezet kapcsán mondtak. Nem propagandaminisztérium kell, nem ehhez illesztett háttérintézmények, amelyek kiszolgálnak, hanem olyan államigazgatási szervek kellenek, amelyek az emberek ügyes-bajos dolgait oldják meg, amelyek az emberek érdekében működnek. Nem olyanok, amelyek be akarják csapni az embereket. Érdemesebb lett volna inkább az elmúlt időszakban erre figyelni. Köszönöm szépen megtisztelő figyelmüket."
2,u2020-03-24-87,Opposition,-1.0,2020-03-24,0.6814669370651245,"Köszönöm a szót, elnök úr. Már megijedtem, hogy az egész vitát lezárja elnök úr, de akkor ezek szerint csak a képviselő asszonnyal folytatott vitát zárta le.Tisztelt Képviselőtársaim! Meghallgatva itt a kormánypárti felszólalásokat, meg kell állapítanom, hogy sajnos igazam volt. Önök a legaljasabb, legundorítóbb módon uszítanak az ellenzéki képviselőkkel szemben. Olyan stílust és modort engednek meg maguknak, amely csak jelzem elnök úrnak a már elfogadott házszabály-módosítás szerint bőven kimeríti az illetlen beszédet, de nyilván nem az a céljuk ezzel, hogy megsértsék ezt a szabályt, hanem leginkább az, hogy megtalálják az újabb ellenséget, Habony Árpád hazatért, felépítsenek egy újabb olyan kommunikációt, amely eltakarja a járványvédelemmel kapcsolatos mulasztásaikat. Azért legaljasabb és legundorítóbb, mert tulajdonképpen azzal vádolják az ellenzéki képviselőket, hogy megakadályozzák a járványügyi intézkedéseket, és itt felvillantották azt, hogy mi történik majd itt csütörtöktől. Képviselőtársaim, a fideszes kormány, Orbán Viktor nem terjesztette a parlament elé, hogy a kormányrendeleteket, a veszélyhelyzet alatt meghozott kormányrendeletek hatályát a parlament hosszabbítsa meg. Önök veszélyeztetik a magyar emberek egészségét! Önök veszélyeztetik a járványvédelmet [[Közbeszólások az MSZP soraiból: Így van! Taps az MSZP soraiból.]] , mert nem hozták ide a kormányrendeleteket, amelyeket feles törvénnyel simán el lehetett volna fogadni. És ne haragudjanak, házszabálytól eltéréssel is, mert ha a kormányrendeleteket hozták volna ide, akkor az ellenzék megadta volna a négyötödös felhatalmazást, sőt meg is szavaztuk volna ezeket a rendelkezéseket. Tisztelt Képviselőtársaim! Nincs mindenben egyetértés közöttünk, ugyanis nem itt ül 133 legbátrabb magyar ember, hanem a legbátrabb magyar emberek a kórházakban vannak [[Bangóné Borbély Ildikó: Bizony!]] , akik hetek óta védőfelszerelés nélkül látják el a feladatukat. A szociális ágazatban vannak a legbátrabb emberek, akik kiviszik az ételt az időseknek, a gyermekeknek, akik segítik azokat, akiket most az otthonaikban kell ellátni. Ők a legbátrabb magyar emberek, nem önök! És ha már a miniszter asszony fegyelemről meg rendről beszél, akkor B. Nagy László mit keres itt a parlamentben? Mit keresett itt?! És ne haragudjon, amikor azt hirdetik, hogy kerüljük a személyes kontaktust, akkor azt látjuk, hogy a Fidesz frakcióvezetője nagy kézfogásokkal gratulál az új alkotmánybírónak. Milyen példát mutatnak maguk? [[Bangóné Borbély Ildikó: Bizony! Kunhalmi Ágnes: Na?]] Nem az ellenzéki képviselők az önök ellenségei, meg a mi ellenségeink sem önök, hanem ez a vírus. Ja, hogy a vírust nem lehet kiplakátolni? Ja, hogy a vírust nem lehet listázni? És akkor ki kell találni, szándékosan előállítani azt a helyzetet, hogy az ellenzéki képviselők támadhatók legyenek? Önök ezt szándékosan csinálták, ezt már a legeslegelején kitalálták! Kitalálták azt, hogy hogy lehet előállítani azt a helyzetet, hogy lehessen támadni az ellenzéki képviselőket, meg aztán majd listázni, meg aztán majd fenyegetni, hogy itt majd következmények lesznek. Önöknek kell elszámolni a saját lelkiismeretükkel, hogy a mai napon miért nem tudtunk szavazni arról, hogy a kormányrendeletek hatályát meghosszabbítjuk. Államtitkár úr, miért nem tudtunk ma erről szavazni? Árulja el nekem, miért nem tudtunk erről szavazni! Miért nem hozták ide ezeket a kormányrendeleteket a távoktatásról, a határzárról, a karanténról? Miért nincsenek itt? Ma eldönthettük volna, meghosszabbítottuk volna. Nem ezt tették, hanem előállítottak egy olyan helyzetet, ahol az ellenzéki képviselőket lehet támadni. Önök együttműködést kérnek, és azt mondják, hogy gondoljuk meg magunkat. [[15.20]] Rendben. Itt van a módosító javaslat, amit beterjesztettünk. 90 napra hosszabbítsuk meg a rendeletek hatályát abban a tárgykörben, amit önök kérnek, és ha nem tud összeülni az Országgyűlés, teremtse meg a lehetőséget a Házbizottság, hogy elektronikus úton hosszabbítsuk meg újabb 30 napra. Ugye, ez már 120 nap?! Miért nem szavazzák meg? Szavazzák meg, és mi megszavazzuk a törvényt! Tegyenek gesztust, ezt kértem, de önök nem gesztust akarnak tenni, hanem uszítanak, aljas módon uszítanak! A hangulatot önök teremtik meg, önök azok, akik nem hajlandók azt tudomásul venni, hogy ma a bizalom a legfontosabb. És elmondom még egyszer, lehet jogilag indokolni mindent, de ma az ellenzéki szavazók nem bíznak önökben, és ezzel az egy módosítással a mi, ellenzéki képviselők közreműködésével meg tudnánk teremteni ezt a bizalmat. És jönnek önök, hogy ez majd kiállja az alkotmányosság próbáját, hogy majd a kormány újra kiadja a rendeleteket? A rokkantnyugdíjasok kapcsán, az ő kártalanításuk kapcsán miért nem zavarja önöket az alkotmánysértés, árulják el! [[Közbeszólások az MSZP soraiból: Így van! Taps az ellenzéki padsorokban.]] Az nem zavarja önöket, ugye, amikor az Alkotmánybíróság kimondta, hogy kártalanítani kell a rokkantnyugdíjasokat, de nem foglalkoznak vele, most meg aggályoskodnak. Úgy is tudjuk, hogy meg fognak születni ezek a kormányrendeletek, ráadásul hétvégén meg nem lesz iskola. Képviselőtársaim! Önökön a sor, és önöknek van lehetőségük arra, hogy megteremtsék a konszenzust a parlamentben. Ne fenyegessenek minket, ne írják elő azt, hogy mi hogyan gondoljuk meg magunkat és hogyan nem! Mi meggondoljuk magunkat, ha ezt a módosító javaslatot el tetszenek fogadni, és jövő hét hétfőn vagy kedden egyhangúlag megszavazhatja az Országgyűlés ezt a felhatalmazó törvényt, egyhangúlag meg tudjuk szavazni. Önök gondolkodjanak el! Van még pár napjuk, teremtsék meg a konszenzust! És ha már a legbátrabb emberekről van szó, na, önök akkor lettek volna a legbátrabbak, ha itt a vezérüknek azt mondják, hogy miniszterelnök úr, vagy Viktor, vagy ahogy szólítják [[Dr. Völner Pál: Az nálatok van!]] gondold meg magad! Gondold meg magad, rakjuk be ezt a 90-30, ezt a 120 napos határidőt, rakjuk bele, és meglesz a konszenzus. Na, akkor lettek volna bátrak! Így viszont csak uszítanak, és ez az önök felelőssége. Köszönöm szépen."
2,u2021-05-17-13,Opposition,-1.0,2021-05-17,0.9953310489654541,"Köszönöm a szót, elnök úr. Tisztelt Képviselőtársaim! Tudják, mit látok mostanában, ha fideszes és KDNP-s képviselőkre nézek, a szorongáson kívül? [[Derültség a kormánypárti padsorokban. Dr. Rétvári Bence: Ezt te mondod?]] Olyan diákokat, akik nemcsak bukásra állnak, hanem még az osztálypénzt is ellopják. [[Németh Szilárd István: Hoppá!]] Hamarosan jön a bizonyítványosztás, és tudják, hogy amit eddig műveltek [[Németh Szilárd István: A takarékbélyeget!]] , arra csak egyetlen osztályzat jár: az elégtelen. Ám ahelyett, hogy megpróbálnának javítani, inkább csalnak, lopnak és fenyegetőznek, megpróbálják elhitetni, hogy mindenki rosszul lát, de ugyanúgy csak a saját egyéni érdekeiket követik. Vegyük például a ma délelőtti eseményeket, egészen friss példákat tudok hozni. Ülést tartott a Gazdasági bizottság, két törvényjavaslatról kellett dönteniük, hogy mi kerüljön ide, a plenáris ülés elé. Az egyik egy fiatal, de szerzésben már sokat tapasztalt fideszes képviselőnek a javaslata volt, amely egy szűk, jellemzően vagyonosabb csoport és a lakásmaffia érdekeit szolgálja. Röviden arról van szó, hogyan végezzék ki az önkormányzati bérlakásrendszert egy szűk, vagyonos elit gazdagítása érdekében. Ez volt az egyik javaslat. A másik egy ellenzéki, MSZP-s javaslat, amely az alacsony fizetések felzárkóztatását célozta mintegy 2 millió 300 ezer munkavállaló érdekében. Azt rögzítette, hogy legyen adómentes a minimálbér, és csökkenjen az átlag alatti fizetések mértéke, hogy a magyar minimálbér ne kullogjon már a szlovák, a cseh, a lengyel vagy éppen a román minimálbér után a sorban, hanem a magyar dolgozó is kapjon a tisztességes munkájáért tisztességes bért, amiből becsülettel meg tud élni. Nos, lement ez a bizottsági ülés. Találják ki, önök szerint mit csináltak a lakásmaffiás törvényjavaslattal a fideszes képviselők Bánki Erik bizottságában! Úgy van, a lakásmaffiás törvényjavaslatot támogatták, megszavazták. És önök szerint mit tettek a fideszesek az alacsony fizetéseket felzárkóztató törvényjavaslattal? Úgy van, nemmel szavaztak, mert szerintük rendben van, hogy a legalacsonyabb fizetések ugyanúgy adózzanak, mint Mészáros „nemstróman” Lőrinc jövedelme. Nem szégyellik magukat? Önök szerint a kispénzű embereknek nem jár a nagyobb jólét? Egészen elképesztő! Már-már izgultam, nehogy eltévesszék, és egyszer kivételesen, véletlenül a magyar emberek széles körének kedvező javaslatot támogassanak egy bűnözői kört kiszolgáló, a nemzeti vagyont lerabló javaslat helyett. De a fideszes képviselők nem okoztak csalódást, pont ezt lehetett várni ettől a csapattól; élősködő politika, amit csinálnak. Tisztelt Képviselőtársaim! Az Orbán-kormány és az őt támogató fideszes elit ezt csinálja tizenegy éve, lényegében minden területen. Tizenegy évnyi parlamenti kétharmad után tényleg nem lehet megmagyarázni, hogy önök miért hagyták lezülleszteni az állami egészségügyi ellátórendszert. Nincs magyarázat arra, hogy a kormányzati teljhatalom mellett miért kellett elüldözniük közel ötezer orvost és ápolót. Miért nem lehetett megszervezni a tömeges tesztelést? Miért nem dobtak mentőövet a járvány nyomában járó megélhetési válsággal érintett százezreknek? Miért zsigerelik ki az önkormányzatokat a válság idején? Tizenegy év alatt egyre több magyar ember él lehetetlen körülmények között, egyre szélesebb tömegeket érint meg a lecsúszás veszélye. A Fidesz-rezsim vezetői és az oligarchái azonban csak a lopással törődnek: fideszes magánalapítványokba pakolják a nemzet vagyonát, teletömik a zsebüket kínai és orosz pénzzel, és kiárusítják az országot: 500 milliárd forintért egyetemet építenek Kínának, és ennek fejében még el is adósítják a magyar embereket; 10-30 százalékos áron akarják elkótyavetyélni az önkormányzati bérlakásokat, hogy így játsszák át az ingatlanokat a fideszes haveroknak és a lakásmaffiának. Tisztelt Képviselőtársaim! Kormányváltás és korszakváltás kell. A bukott diákot el kell számoltatni, szabad, igazságos, szolidáris országot kell létrehozni, az egy százalék uralmát pedig meg kell törni közös jövőnkért, Magyarországért."
2,u2022-05-10-45,OTHER,0.7529296875,2022-05-10,0.32097524404525757,"Köszönöm a szót, elnök asszony. Igen tisztelt Képviselőtársak! Tisztelt Miniszter Asszony! Tisztelt Országgyűlés! Tekintettel arra, hogy először szólalok fel a Házban, engedjék meg, hogy innen is köszönetet mondjak annak a több mint 25 ezer hegyvidéki és bel-budai választónak, szavazónak, aki bizalmat szavazott nekem az április 3-ai választásokon. Igyekszem ezt a bizalmat megszolgálni, és azokat is képviselni, akik esetleg másra adták a voksukat, illetve javaslom tisztelt képviselőtársaimnak is, hogy tegyenek ugyanígy. Különleges helyzetben vagyok, hiszen több képviselőtársam is hegyvidéki vagy éppen bel-budai lakos, valamint, azt hiszem, miniszter asszony és a miniszterelnök is. [[Közbeszólás a kormánypártok soraiból: Eddig nem láttunk.]] Őket is arra biztatnám, amennyiben szintén a választókerületemben élnek, akkor forduljanak hozzám bizalommal. [[Dr. Simicskó István: Mindenképpen. Derültség a kormánypártok soraiban.]] Én ugyanis azt vallom, hogy a politika alapja a képviselet, a képviselet helye parlamentáris demokráciákban pedig maga a parlament. Magyarországon ez az Országgyűlés kellene hogy legyen. Éppen ezért olyan fontos ez a mai vita, hiszen a mai előterjesztés arról is szól, hogy itt vitathassuke meg közös ügyeinket, vagy már ennek a lehetőségét is feladjuk mondvacsinált okokkal. Tisztelt Képviselőtársak! Mielőtt belemegyünk a vitába, ha már a veszélyhelyzetről van szó, mi, a Momentum országgyűlési képviselői, tagjai, aktivistái mindenekelőtt szeretnénk kifejezni köszönetünket és hálánkat, köszönetünket azoknak az egészségügyi dolgozóknak, akik a járványhelyzet során az emberéletek mentésén dolgoztak. Ha pedig a szomszédban zajló orosz agresszióról beszélünk, mindenekelőtt köszönet és hála illeti azokat a civil szervezeteket és egyházakat, valamint az önkormányzatokat is, akik az orosz agresszió első napjától kezdve segítik a menekülteket, a menekülő családokat. Sajnos, miközben a magyar nép először a járvány, majd a gazdasági válság, majd a háború okozta viszontagságokkal küzd, itt a parlamenti képviselőtársaim Varga Judit miniszter vezetésével hatalmi barkácsolásba fogtak, a saját maguk által egykor gránitszilárdságúnak titulált Alaptörvény tizedik módosítására készülnek. Arról döntünk, hogy adunke újabb két okot arra a kormánynak, hogy veszélyhelyzetet hirdessen ki Magyarországon, és folytassa azt a rendeleti kormányzást, most már ki tudja, meddig. Szerintünk a magyar embereknek nem újabb veszélyhelyzetre, nem újabb rendeleti kormányzásra, nem hatalmi barkácsolásra, hanem biztonságra van szükségük. Biztonságban szeretnék tudni a szeretteiket egy világjárvány alatt, és akkor is, amikor egy agresszív nagyhatalom hódító háborúba kezd a szomszédunkban. Biztonságban szeretnék tudni az életszínvonalukat, amiért keményen megdolgoztak, biztonságban szeretnék tudni a megtakarításukat, amit félre tudtak tenni. A kormánynak pedig a folyamatos veszélyhelyzetek helyett ezen kellene dolgoznia. Értjük azt, hogy a kormánynak fontos, hogy a magyar emberek folyamatosan féljenek valamitől. Ezért van az, hogy 2015 óta megszakítás nélkül fenntartják az illegális bevándorlás miatti válsághelyzetet, függetlenül attól, hogy hetente 2, 20 vagy 20 ezer bevándorló érkezett a kerítéshez az elmúlt évek során. Ezért riogatnak kitalált veszélyekkel minden évben más-más plakátkampánnyal, ezért kezdtek el most kormánypárti megmondóemberek az általános hadkötelezettség bevezetéséről beszélni. Remélem, nem azért, mert be akarnák vezetni, hanem azért, hogy az emberek féljenek. [[Dr. Simicskó István: Pedig rád férne!]] Mert aki fél, azt mindig könnyebb irányítani, annak mindig könnyebb a torkán lenyomni a jogszűkítést, a megszorítást. A kormány azt szeretné, ha félnénk, ha gyomorideggel mennénk mindennap munkába, arra gondolva, hogy az oroszok elzárhatják a gázt, és hazaérve talán már áram sem lesz a lakásban, ha félve bontanánk ki a banktól kapott borítékot, hogy mennyivel emelkedett a törlesztő, ha aggódva böngésznénk az akciósújságot, hogy vajon mennyit drágult a paradicsom múlt hét óta. Azért szeretnék, hogy féljünk, hogy azután kivont karddal azt mondhassák: joggal féltek, de íme, itt vagyunk, hogy megvédjünk benneteket. Azoktól a veszélyektől akarnak megvédeni, amelyeknek egy jó kormányzás alatt be sem kellett volna következniük. [[Dr. Hoppál Péter: Kerítés?]] A jó kormány ugyanis megelőzi a bajt. Az igazán jó kormány pedig olyan kormányzást folytat, ahol az emberek nem szorulnak folyton az állam segítségére, az állam védelmére, mert egészségben, jólétben és biztonságban élnek. Az, hogy a magyar emberek félelemben élnek, a kormányon kívül senki másnak nem jó. Senki nem akar félni ebben az országban, függetlenül attól egyébként, hogy mit hisz, kiben bízik, vagy akár, hogy melyik pártra adta a szavazatát. Tisztelt Országgyűlés! Mi a Momentumban azt szeretnénk, hogy béke, nyugalom és biztonság legyen Magyarországon. Azt szeretnénk, ha az embereknek nem kellene folyton valamitől félniük, és azt gondoljuk, hogy ebben egy kétharmados többséggel rendelkező kormánynak kiemelkedő és egyértelmű a felelőssége. A kormánynak nem a veszélyhelyzet fenntartása a dolga, hanem annak a megszüntetése. Ha pedig a kormány is azt szeretné, hogy a magyar emberek ne féljenek, akkor ne azzal foglalkozzon, hogy milyen ürügyekkel tud újabb és újabb veszélyhelyzeteket kihirdetni és megteremteni, hanem azon dolgozzon, hogy hogyan tudja a magyar emberek biztonságát, megélhetését és jólétét garantálni. Munka van bőven. A gazdasági válság hatását mindannyian érezzük. A kormánynak meg kell fékeznie az áremelkedést, helyre kell állítania a teljesen felborult állami költségvetést, segítséget kell nyújtani a gazdasági válság áldozatainak, a bajba jutott kisvállalkozásoknak, és haladéktalanul el kell kezdenie hazánk orosz kitettségének a felszámolását. Ezek az ország előtt álló valódi feladatok, melyek közül egyikhez sincs szükség a veszélyhelyzet fenntartására és a rendeleti kormányzásra. Ezekhez nincs szükség a veszélyhelyzet fenntartására. A veszélyhelyzet fenntartására csak azért van szükség, hogy önök továbbra is jogi és politikai értelemben is gátlástalanul kormányozzanak. Amire viszont nagy szükség van mindezekhez, az a lassan egy éve elzárt EU-s pénzcsapok újranyitása. Haza kell hoznunk azokat az EU-s pénzeket, melyek megilletik Magyarországot, de addig nem fogunk tudni hozzájuk jutni, amíg a kormány nem tartja be az EU szabályait. Minden közösség így működik: ha nem tartod be a szabályokat, nem részesülhetsz az előnyeiből. Ráadásul ezeket a szabályokat, tisztelt képviselőtársaim, például a lisszaboni szerződést önök, bizony önök fogadták el, nem Brüsszel, nem Soros, nem más, hanem önök fogadták el. Ezért arra kérjük a kormányt, hogy ahelyett, hogy felesleges alaptörvény-módosításokra pazarolja az időt, mihamarabb tegyen lépéseket az EU-s támogatások újraindításáért. Értjük, hogy a kormány talán már letett arról, hogy az EU-s pénzekhez rögtön hozzájusson, értjük, hogy a kormány az infláció szabadon engedésével, a magyar kisvállalkozások sanyargatásával, városaink kisemmizésével próbál úrrá lenni ezeknek a pénzeknek a hiányán és a gazdaság problémáin. És értjük azt is, hogy a veszélyhelyzet és a rendeleti kormányzás kihirdetése valójában azért készülnek, hogy tovább folytathassák ezeket a megszorításokat. De arra kérjük a kormányt, hogy a megszorítások, a magyar kisvállalkozások kisemmizése, az önkormányzatok sanyargatása és a veszélyhelyzet helyett kezdjen végre el azon dolgozni, hogy mihamarabb hazahozza a Magyarországot megillető EU-s forrásokat, és azokat költse a magyar emberekre, jól működő kórházakra, színvonalas iskolákra és biztos megélhetésre. [[11.50]] A Momentum ebben partnere lesz a kormánynak, mert az egész ország érdeke, politikai oldaltól függetlenül, hogy rövid időn belül hozzájussunk az EU-s pénzekhez. Tisztelt Képviselőtársaim! Ezek lennének az igazán fontos kérdések, ezzel kellene ma is foglalkoznunk, ehelyett alaptörvény-módosítókkal foglalkozik a kormány. Ám legyen, lelkük rajta! Vegyük akkor nagyító alá az alaptörvény-módosítót! Először is, ez a módosító szükségtelen. Az előterjesztés indokolásában foglalt célok a veszélyhelyzet kihirdetése nélkül is hatékonyan kezelhetők, a veszélyhelyzeti esetek körének bővítése kizárólag a rendeleti kormányzás minél hosszabb időszakra elhúzását szolgálja és célozza. Másodszor, ez a módosító visszaélésre ad okot, és ennek láttuk már példáját. A kormány már eddig is számos esetben túlterjeszkedett a veszélyhelyzet konkrét indokát adó járványhelyzetet érintő rendelkezéseken. Hogy csak egy példát emeljek ki önöknek, a választókerületemben is mindennapi problémát jelentő zöldterület-beépítéseket, ingatlanberuházásokat is könnyebbé tettek a koronavírus leple alatt. Mi köze a kettőnek egymáshoz? kérdezem én. Harmadszor: ez a módosító, ahogy az már elhangzott, egy antidemokratikus biankó csekk a kormánynak, hogy a veszélyhelyzetet tetszése szerint tovább hosszabbítgathatják, a veszélyhelyzeti lehetőségeket kibővítsék, és rendeletileg azt tegyen, amit akar. Gyakorlatilag erre irányul ez a módosító. Nem elég önöknek a parlamenti kétharmad, ami a teljhatalommal egyenlő, ezt mindannyian tudjuk, de a rendeleti kormányzás még gyorsabb, még titkosabb, ezért szeretnék önök ezt folytatni; antidemokratikus, de gyorsabb. A fékek és ellensúlyok rendszerének folytatólagos kiiktatását jelenti ez a tervezet. [[Moraj a kormánypártok soraiban.]] Azért folytatólagos kiiktatását, mert sajnos ez a folyamat nem ma kezdődött, az Alaptörvény már most sem szab gátat a központi hatalomgyakorlásnak. Vélhetően a tervezetet ennek ellenére majd megszavazzák a fideszes képviselők gondolom, akkor mindannyian be fognak jönni , de egy európai demokráciában az lenne a minimumelvárás, hogy legyenek jogszabályi korlátok, amelyek a központi hatalomgyakorlásnak gátat szabnak. Elegáns lenne az önök részéről valamifajta önkorlátozás, hogy például az időbeli korlátról mindig az Országgyűlés dönthessen, és ne adják ezt a döntési jogkört ab ovo a végrehajtó hatalomnak ahogy az Alaptörvény 53. cikkének (3) bekezdésében most is teszik , hanem mindig újra be kelljen terjeszteniük ezt az igényt az Országgyűlés elé. (Az elnöki széket dr. Latorcai János, az Országgyűlés alelnöke foglalja el.) Az összefoglalóan különleges jogrendnek nevezett különböző speciális közjogi helyzetek például rendkívüli állapot, szükségállapot, terrorveszély és végül a veszélyhelyzet lényege, hogy az állam a saját maga által meghatározott keretek között működhet. Logikusan gondolkodva tehát különleges jogrendet szabályozó alkotmányos intézményt a jogalkotónak úgy illene létrehoznia, hogy 1. talál egy problémát, ami miatt alkotmányos keretek között nem működtethető a jogállam a közjó érdekében, ezt a problémát most nem látjuk; 2. definiálja, milyen eszközökre van szüksége ahhoz, hogy a probléma miatti akadályokat leküzdje önök gyakorlatilag mindenre is kérnek felhatalmazást; 3. az eszközök igénybevételét alkotmányos garanciákhoz rögzíti, legalább a feltételek rendszeres felülvizsgálatának kötelezettségével ez nem történik meg; 4. majd ezt a teljes csomagot elnevezik, és a különleges jogrendek körében kodifikálják. Nagyjából ez az utolsó dolog sikerült, az első három nem. Ehhez képest most azt látjuk, hogy a kormány egy bejáratott, eleve sok sebből vérző, veszélyhelyzeti intézményeinek még több sebből vérző eszköztárát próbálja valamilyen szedett-vedett indokkal fenntartani. Ebben az esetben nem lehet arra hivatkozni, mint a veszélyhelyzeti jogszabályok járvány esetére való részletszabályozásakor, vagyis hogy Szájer József a brüsszeli vonaton az iPad-jét nézegetve ne gondolt volna egy jövőbeli járványra, ugyanis az Alaptörvény már elfogadása óta eleve tartalmaz egy olyan kitételt, ami a háborús helyzetről szól. Rendkívüli állapot hirdethető ki az Országgyűlés kétharmada által hadiállapot kinyilvánítása esetén vagy idegen hatalom fegyveres támadásának közvetlen veszélye, háborús veszély esetén 48. cikk (1) bekezdés. Az, hogy mi a mai napon itt vagyunk, és vitázni tudunk erről a módosítóról, a legjobb bizonyíték arra, hogy ez a módosító miért szükségtelen. Még az Országgyűlés is képes összeülni. A szomszédban lévő orosz agresszió súlyos áldozatokat követelt, de nem teremtett olyan körülményeket, amik miatt hazánk alkotmányos jogrendjében fennakadást kellene okoznunk. Tisztelt Országgyűlés! Közel kétmillió ember kifejezetten azzal bízott meg minket, hogy képviseljük őket a parlamentben. Ehhez képest azt várják tőlünk, hogy legelső döntésünkkel mondjunk le erről, és adjuk át önként önöknek ezt a jogot és kötelességet? Nem! Önöknek igenis dolga kikérni a parlament véleményét és beszámolni a parlamentnek. Nem járulunk hozzá, hogy a Karmelitából kiküldött rendeleteikkel kormányozzanak egy ilyen helyzetben. Ne feledjük, önöket már legalább kétszer becsapta Putyin. Először akkor, amikor azt hitték, hogy békemisszióra megy hozzá a miniszterelnök, és alig ért haza a háború elől, másodjára pedig most, amikor csak azért sem akart május 9-ére az ígért béke megszületni. Higgyék el, mindenkinek jobb lesz, ha közösen is megvitatjuk ezeket az ügyeket. Mi erősíteni akarjuk Magyarország egyre gyengülő pozícióját. Ne most akarjanak rendeletekkel kormányozni! Ezt érdemlik az önök és a mi választóink is. Köszönöm szépen. [[Taps a Momentum, a Párbeszéd és az LMP soraiban.]]"
2,u2020-05-19-216,OTHER,0.74658203125,2020-05-19,0.19071583449840546,"Köszönöm a szót, elnök úr. Tisztelt Országgyűlés! Tisztelt Államtitkár Úr! Az előttünk fekvő törvényjavaslat az Erzsébet-táborokról, legalábbis ennek a preambuluma a következőként szól: az Erzsébet-táborok hozzájárulnak a gyermekek élethelyzetének javításához, különösen az egészséges étkezés, az életkoruknak megfelelő egészségi állapot elérését segítő szolgáltatások, valamint az aktív kikapcsolódás lehetőségének biztosításával. Nos, ezek fontos és támogatandó célkitűzések, mint ahogy az is fontos és támogatandó, hogy a gyermekek egészségének megóvásában és elsősorban a rászoruló gyermekek táboroztatásában az állam kiemelt feladatot vállaljon. És ha már erről beszélünk, akkor az is egy elvárandó és megoldandó feladat lenne, hogy a megszületendő gyermekeink a lakóhelyükhöz legközelebb eső kórházban születhessenek meg, illetőleg a beteggé vált gyermekek a lakóhelyükhöz legközelebb eső kórházban kapják meg a szükséges egészségügyi ellátást. Ez a marcali járásban, jelesül a marcali kórházban évtizedeken keresztül biztosított volt, de sajnos a Fidesz-kormánynak köszönhetően előbb a szülészet-nőgyógyászat, utóbb a gyermekosztály szűnt meg, zárt be, és ennek „köszönhetően” az állapotos kismamáknak, illetőleg a beteg gyermekeknek és szüleiknek 60 kilométert kell utazniuk az egészségügyi szolgáltatások igénybevételéért. Semmiképpen nem egy ideális állapot, és akkor csak finoman fogalmaztam. De visszatérve a törvényjavaslatra és az Erzsébet-táborokra, államtitkár urat most meginvitálnám egy képzeletbeli utazásra, üljünk be Marcaliban egy helikopterbe, bocsánat, egy gépjárműbe, és haladjunk északkeleti irányba Fonyódligetig! Mit fogunk látni, államtitkár úr? Azt látjuk, hogy adott egy másfél kilométer hosszú ingatlan a Balaton partján, amelyet a zánkaival együtt korábban 17,5 milliárd forintra becsültek fel. Ez az ingatlan egyébként saját sportpályával és saját balatoni stranddal rendelkezik, amely korábban 900 gyermek táboroztatását biztosította. Jelen pillanatban pedig azt látjuk, hogy… hát mit látunk? Nem az épülést, az építkezést, hanem a rombolás fázisát. Tavalyi évben egyetlenegy gyermek sem üdülhetett az Erzsébet-tábor keretein belül Fonyódligeten, és várhatóan az idén sem fog, és nem elsősorban a koronavírus-járványnak köszönhetően, hanem azért, mert a feltételek nem adottak. A somogyi emberek nem értik igazából, és legyen kedves erre választ adni, hogy miért volt szükség egy ilyen sok milliárd forintot érő ingatlant, állami tulajdonú ingatlant egy alapítvány tulajdonába adni, ráadásul egy olyan alapítvány tulajdonába, amelynek a kuratóriumi tagjai között jó néhány ember kötődik ezer szállal a jelenlegi hatalomhoz. Ezt nem értjük, pontosabban értjük, csak nem értünk ezzel egyet. Az sem világos a somogyi emberek számára, hogy az Erzsébet a Kárpát-medencei Gyerekekért Alapítvány a 26 milliárd forint fejlesztésre szánt pénzből – ugye, itt adóforintokról van szó mennyit költött ebből igazából a fonyódligeti táborra, ahol, még egyszer mondom, semmiféle építkezés nem zajlik, hanem a faházak bontása, az épületek belső részének bontása, vizesblokkok bontása. A mai napig, ha kimegyünk a területre, akkor ezt láthatjuk. Azt sem világos, és ugye, a törvény arról rendelkezik, hogy az Erzsébet-táborok üzemeltetését akár külföldön bejegyzett gazdasági társaságok, vállalkozások is elláthatják majd a jövőben. Ez azért furcsa, mert miért nem magyar vállalkozások látják el ezt; például helyi vállalkozások, például olyan fonyódi vállalkozások, amelyek hosszú évek óta magas színvonalon rendeznek különböző fesztiválokat például a fonyódi kolbászfesztivált és egyéb eseményeket , akik egyébként helyben fizetnének ebből adót. Ha már itt tartunk, Fonyód város önkormányzatának jelentős érvágást jelent a gépjárműadó elvétele, és nem utolsósorban a fonyódligeti gyermeküdültetés elmaradása okán most az éves szinten milliós nagyságrendű adóbevétel-kiesés is akkor, amikor sokan helyi lakosok az önkormányzattól várnak egyébként segítséget a koronavírus-járvány okozta helyzetben. És engedje meg, államtitkár úr, hogy hangot adjak a helyi lakosok aggályának, annak, hogy ennek a tábornak egy része majd a jövőben egyes, mindenki által ismert gazdasági körökhöz fog kerülni, akik majd luxusjachtkikötőt és esetleg luxusapartmanokat fognak építeni ezen a rendkívül értékes Balaton-parti ingatlanon. Úgyhogy kérem, nyugtasson meg minket, hogy nem ez fog bekövetkezni a jövőben, nagyon megköszönném, és szeretném, ha garanciákat is vállalna Magyarország Kormánya nevében és képviseletében. És akkor a somogyi emberek képviselőjeként fel kell tennem kérdéseket, például azt, hogy a fonyódligeti gyermektábor állami tulajdonból miért került egy alapítványhoz. Miért vannak ennek az alapítványnak a kurátorai között a Fideszhez, a jelenlegi hatalomhoz ezer szállal kötődő emberek? Miért nem láthatják el a fonyódligeti gyermekek táboroztatását helyi cégek, helyi vállalkozások? Mi a garancia arra, hogy majd nem fognak az előbb általam említett gazdasági üzleti körökbe, jelesül Mészáros Lőrinc érdekeltségi körébe kerülni ezek az ingatlanok? És nem utolsósorban, államtitkár úr, legyen kedves, árulja el végre, hogy a fonyódligeti gyermeküdülő mikor lesz végre alkalmas állapotban gyermekek üdültetésére. Várjuk a feltett kérdésekre a válaszokat. Köszönöm, hogy meghallgattak."
2,u2020-11-20-153,OTHER,0.70703125,2020-11-20,0.49015501141548157,"Tisztelt Ház! Tisztelt Elnök Úr! Tisztelt Államtitkár Úr! Tisztelt Képviselőtársaim! Az elején én is le szeretném szögezni, hogy támogatni fogjuk ezt a törvényjavaslatot. Nagyon pozitív észrevétel a részemről az, hogy tényleg folytattak az anyakönyvvezetőkkel konzultációt, mielőtt ezt a törvényjavaslatot az asztalra tették. Ezt jómagam is megtettem, és az anyakönyvvezetők üzenetét hozom: köszönik szépen, hogy egyeztettek velük. Sok pozitív változtatást tartalmaz a javaslat. Tény és való, hogy egyszerűsíti a rendszert, egyszerűsíti az egészet, és mi minden digitalizációval kapcsolatos tevékenységnek nagyon örülünk, így a névváltoztatás egyszerűsítésének, helyben tartásának és egyéb ilyen dolgoknak. Mindazonáltal, tekintve, hogy tényleg egyeztettünk anyakönyvvezetőkkel, egy-két kritikát hadd fogalmazzak meg, amit remélem, hogy a kormányzat talán megfontol és elfogad. Először is az EAK-ról szeretnék szólni. Az EAK rendszerét 2014 óta tényleg kedvelik és szeretik az anyakönyvvezetők, de azt ne felejtsük el, hogy az EAK pluszmunkát is jelentett az anyakönyvvezetőknek. Míg a budapesti kerületekben előfordulhat az, hogy nyolc-tíz anyakönyvvezető van egy önkormányzatnál, addig vidéken, a nagyobb városokban azt mondják, hogy minimum két anyakönyvvezetőt kell tartani. Ugyanakkor ne felejtsük el, hogy egy önkormányzat általában, és ez tényleg nem költségvetési kritika vagy ilyesmi, valóban két minimumot tud tartani. Az EAK bevezetésével azért többletmunka is jelentkezett annak ellenére, hogy az anyakönyvvezetők szeretik az EAK rendszerét, de ehhez a többletmunkához nem tudnak mindig többletforrást, illetve többletdolgozót is adni. [[16.50]] Megfontolandó lenne az, hogy az önkormányzatoknak egy olyan segítséget nyújtson a kormányzat esetleg, hogy az anyakönyvvezetőket segítsék plusz-munkaerőforrással. Főleg beszélhetünk plusz-munkaerőforrásról azokon a településeken, amelyek nem nagy települések, mégis kórházzal rendelkeznek. Egy kórház egy anyakönyvvezetőre pluszmunkát ró, ugyanis ott születnek, és ott halnak meg az emberek, és nem biztos, hogy mind helyi lakosok, akik ott születnek, és éppen ott halnak meg sajnálatos módon. Ezért a helyi anyakönyvvezetőknek többletmunkát jelentenek ezek. Ha a kormányzat tudná biztosítani azt, hogy többletforrást kapjanak kizárólag erre a célra az önkormányzatok, akkor könnyíteni tudnánk ezeket a terheket. Azt is el kell mondani az EAK-ról és ezt is egy anyakönyvvezetővel beszéltem meg , hogy az EAK-ot egy nagyon jó dolognak tartják, de azt sérelmezik, illetve hiányolják, hogy az EAK-nak nincsen egy jó marketingje, nincsen egy nagyon jó reklámozása. Nagyon sok esetben sokan nem tudnak az EAK létezéséről, pedig azért dicsérik pont az anyakönyvvezetőt, mert egyszerűsíti a munkát. Egy kicsit nagyobb marketinget, egy kicsit nagyobb felhajtást szeretnének kérni az EAK-hoz, hogy tudják a hivatalok, hogy létezik ilyen rendszer, ebben a rendszerben sokkal egyszerűbbé tudják tenni az átlag állampolgárok munkáját, illetve létezését. Az EAK-kal kapcsolatban van még egy észrevétel. Az EAK-kal kapcsolatban az is könnyebbség lenne, hogyha nem nyúlhatnának hozzá, de betekintést nyerhetnének magyar állami szervek, mint például a bíróság, a rendőrség. Ez megkönnyíthetné az ő munkájukat. Még egyszer mondom, nem kellene hogy belenyúljanak. Nem kellene hogy belenyúljanak, de lehet, hogy betekintési jogot érdemes lenne ezeknek a szerveknek biztosítani. Visszatérhetünk arra, hogy most ez az új törvénytervezet személyi igazolvány kibocsátására is feljogosíthatja az anyakönyvvezetőt, ami megint csak pluszmunka. Tehát megint csak pluszforrást kéne rendelni ehhez a javaslathoz. Végül engedjék meg nekem, megmondom őszintén, nem feltétlenül értek egyet az ilyen vitákban azzal a sokszor ellenzéki állásponttal, hogy most akkor mindent zúdítsunk a kormányzatra. De ha már az anyakönyvvezetők szóba jöttek, és ha már szó van itt házasságról, egy dolgot mégis engedjenek meg nekem, hogy megjegyezzek röviden, ez pedig a Jobbiknak egy nagyon régi programpontja. Bízom abban, és tényleg nem úgy mondom, hogy most jól beolvasok a nemzeti keresztény kormánynak, hanem bízom abban, hogy a nemzeti keresztény kormány ezt megfontolja, és elfelejti azt a csúnya szót, hogy szekularizáció. Szeretném azt kérni, hogy a fiataloknak, illetve nem fiataloknak, bárkinek, aki házasodni szeretne, első házasodás előtt áll, megkönnyítsük a dolgát. Elég rossz metódusnak és gyakorlatnak tartjuk azt, hogy egy kezdő párnak kétszer kell kimondania az igent. Egyszer, ha templomi esküvőt akarnak, akkor a templomban, egyszer pedig egy anyakönyvvezető előtt is az önkormányzatban, a hivatalban. Szerintünk ez egy rossz metódus. Azt is szeretném elmondani az esetleges baloldali kritikára, hogy ez nem azt jelenti, hogy az államot bevonjuk az egyházba, vagy az egyházat bevonjuk az államba. Az egyház eddig is vállalt olyan feladatokat, amelyek állami feladatok, akár az árvagondozásra, akár a tanításra gondolok. Egy olyan dolognak tartjuk, rossz dolognak, rossz gyakorlatnak tartjuk azt, hogy meg kell esküdni egyszer az állam előtt, és meg kell esküdni a vallási felekezet szerint az egyházunk előtt is. Úgy gondolom, hogy ha van erre akarat, akkor ezt a dolgot meg lehetne tenni. Ezt a gyakorlatba be lehetne úgy ültetni, hogy az ne sértse senkinek az érdekét. Úgy gondolom, hogy ez egy praktikus dolog lenne. Ez egy egyéni döntés, nem állami döntés, nem egyházi döntés. Ha én úgy gondolom, hogy csak egyszer szeretném kimondani a boldogító igent, Isten színe előtt, akkor erre adjuk meg a lehetőséget, akár teremtsük meg, mert az anyakönyvvezetőknek, illetve az önkormányzatoknak ebből van anyagi bevétele. De én úgy gondolom, hogy vannak olyan anyakönyvvezetők, akik keresztény szellemiséggel igenis bevállalnák azt, hogy esetleg egy templomba beüljenek, és a két igent elfogadják úgy, hogy ebben az állam is részt vett, és az állam is elfogadja. Szerintem ez egy könnyítés lenne. Ha már ez a törvénytervezet itt van, amit mondom, ismétlem még egyszer egy-két hibája ellenére támogatni fogunk, én ezt megfontolásra küldeném a kormánynak, hogy ezt is vegyük be, illetve ennek a lehetőségét is biztosítsuk. Köszönöm szépen. [[Taps a függetlenek soraiból.]]"
2,u2021-05-17-61,OTHER,-1.0,2021-05-17,0.5578336715698242,"Köszönöm szépen a szót, elnök úr. Államtitkár úr, önnek nagyon nehéz lehet az élete: mindennap úgy kell felkelnie, hogy vajon fogoke tudni eleget gyurcsányozni ma ahhoz [[Derültség a DK és a Jobbik soraiból.]] , hogy a főnökeim megdicsérjenek, megvakargassák a buksimat, és azt mondják, hogy rendben van, ma is sikerült gyurcsányozni. Ön ma itt a parlamentben nem volt képes értelmes mondatot mondani ezeknek az embereknek a jövőjéről. De tudja mit, államtitkár úr: jöjjön el velem Erzsébet- és Terézvárosba, ne bent, az irodában beszéljen ezekről az emberekről! Egyszer merjen a szemükbe nézni! Jöjjön el velem, ketten menjünk el, és ezeket az intézményeket járjuk végig! Ön könnyen beszél innen a távolból! De látott ön már egyébként élő bölcsődei dolgozót, kisgyermeknevelő dajkát, családsegítő szociális munkást, esetmenedzsert, bentlakásos gondozót és ápolót, házi segítségnyújtásban gondozót? És ne felejtkezzünk el itt a támogató területen dolgozókról, az üzemeltetésben dolgozókról se, legyen szó pszichológusról, gyógytornászról, mentálhigiénés dolgozóról [[Dr. Rétvári Bence: Nekik csökkentettétek a bérüket!]] takarítóról és portásokról! Jöjjön el velem Erzsébet- és Terézvárosba! Köszönöm szépen. [[Taps a DK és a Jobbik soraiból.]]"
2,u2020-05-25-115,OTHER,-1.0,2020-05-25,0.34923255443573,"Köszönöm szépen, miniszterelnök úr. Varga Mihály miniszterelnök-helyettes úrtól nemcsak azt a választ kaptam meg korábban, hogy maszkokra 426 milliárd forintot költöttek el bizonytalanul , de azt is, hogy nem szívesen lát a parlamentben engem. Ön is, úgy látom, sokkal jobban örülne, ha a rendőrséggel vitethetnének el innét [[Derültség és moraj a kormánypárti padsorokban. Zaj. Az elnök csenget.]] de ezt a szívességet most nem teszem meg önöknek.Még egyszer kérdezem öntől: mikor veszi ki a részét a válságkezelésből a kormány? Mikor fizeti ki az önkormányzatoknak az önök helyett elvégzett munka költségeit? Mikor fizet a kormány támogatást azoknak a családoknak, akiknek a beteg hozzátartozójukat küldték haza a kórházból? És mikor fog ön kormányozni, miniszterelnök úr? Válaszoljon, legyen szíves! Mikor veszi ki a részét a kormány a munkából? Mikor kapják meg az emberek, az önkormányzatok azt, ami nekik jár? Köszönöm. Várom válaszát. [[Taps a DK soraiból.]]"
2,u2018-06-05-50,OTHER,-1.0,2018-06-05,0.2640080451965332,"Köszönöm a szót, elnök úr. Itt már sokan elmondták előttem, hogy elfogadhatatlan nemcsak tartalmilag ez az alaptörvény-módosítás, hanem hogy egy ilyen salátaként terjesztik elő. A saját maguk által gránitszilárdságúnak nevezett Alaptörvényt sem tartják annyira tiszteletben, hogy legalább olyan módosító indítványt terjesszenek elő, ami valóban méltó egy Alaptörvényhez. Ez nem gránitszilárdságú alaptörvény, ez egy vattacukor Alaptörvény. A mostani módosítások nagy része ráadásul teljesen értelmezhetetlen, alkalmazhatatlan, a bíráknak, az Alkotmánybíróságnak semmilyen támpontot nem fog nyújtani a továbbiakban sem, ugyanúgy nem fognak tudni erre támaszkodni például a gyülekezés kapcsán, mint ahogy azt korábban sem tudták megtenni az elmúlt években. Ennek a módosítójavaslat-csomagnak, salátának egy jó része csak egy politikai lózung azért, hogy a valódi problémákról, az ország valós problémáiról eltereljék a figyelmet egyrészről, másrészről pedig elrejtsenek olyan aljasságokat, mint például a Fidesz-bíróságok létrehozása, amiről önök természetesen azért beszélni nem nagyon akarnak. Valódi problémákról akarja egyrészről elterelni a figyelmet ez az Alaptörvény, olyan problémákról, mint az egészségügy teljes szétverése, hogy a magyarok nagy része nem fér már hozzá ingyenes és jó minőségű betegellátáshoz; vagy arról, hogy gyakorlatilag nem emelkednek évek óta a nyugdíjak; vagy a katasztrofális demográfiai mutatókról, amiről tegnap napirend előtti felszólalásomban is beszéltem, hogy nemhogy nem nő a gyerekek születésének száma, hanem egyenesen csökken. Ezekről akarják maguk megint mindenféle kilencvenéves emberrel kapcsolatban elterelni a figyelmet. Aljasság, amit ebben az alaptörvény-módosításban benyújtottak, aljasság az igazságszolgáltatás szétverése, helyette egy Fidesz-bíróság létrehozása, vagy éppen a gyülekezés szabadságának korlátozására tett kísérlet. Itt elhangzott az előbb, hogy valóban volt a múlt héten Pintér Sándornak és Trócsányi Lászlónak egy úgynevezett tájékoztatása, csak hát éppen ezzel a tájékoztatással pont az volt a probléma, hogy semmilyen érdemi kérdésre nem tudtak a miniszter urak válaszolni. Ebből is látszott, hogy ez szakmailag teljesen megalapozatlan, nemcsak az alaptörvény-módosítás, hanem az ezután tárgyalandó következő törvénynek a módosítása is. Semmilyen olyan alap szakmai kérdésre nem tudtak válaszolni, például, hogy ezek hogyan felelnek meg az egyértelműség követelményének. Elképesztő az a hazugságcsomag, amit ezzel az egész módosító javaslattal itt önök tolnak, amennyire hülyének nézik maguk a magyar embereket. Jönnek itt az idegen népek betelepítésével, hogy akkor azt most akarják betenni az Alaptörvénybe. Eddig sem lehetett idegen népeket betelepíteni Magyarországra, most úgy csinálnak, mintha valami óriási nagy újítást és újdonságot tettek volna be ebbe a módosító javaslatba. Szánalmas az is, amit itt Dömötör Csaba korábban elmondott. De hiába próbálják önök eltitkolni a valóságot, azért ez nem fog sikerülni, azért vagyunk itt sokan a Házban, hogy az önök hazugságával szemben azért igyekezzünk rávilágítani a valóságra. De nézzük sorban akkor! Az idegen népek betelepítése, a menekültjog és a menedékjog kérdése. Totálisan értelmetlen ez az egész javaslatcsomag, kizárólag arra szolgál, hogy önök folytathassák azt a hazug gyűlöletkampányt, azt a megfélemlítést, amivel sajnos valóban meg tudták nyerni a választókat, amivel félrevezették a magyar emberek többségét. Pontosan tudjuk ugyanis, hogy egyébként ha már uniós jogról van szó, és itt megint Brüsszel az egyik ellenség a magyar közjog eddig sem ismerte el az uniós jog elsőbbségét a magyar alkotmánnyal szemben, az immár 14 éve hatályos csatlakozási klauzula két korlátot is tartalmaz jelenleg is az Európai Unió jogával szemben. Ráadásul ez a módosítás egyébként, az a vicc, hogy ha valóban kötelező betelepítési kvótát akarnának itt megakadályozni, akkor arra sem alkalmas, mert ez a mostani módosítás nem fogja ezt megakadályozni. Azért persze aranyos volt hallgatni egyébként Kocsis Máté felszólalását, aki itt a kvótanépszavazással kapcsolatban azt mondta, hogy mi hallgassunk a magyar emberekre, akik ezzel kapcsolatban szavaztak. Szeretném jelezni, hogy a kvótanépszavazás érvénytelen volt. Tehát lehet, hogy önök ezt nem vették tudomásul, de ez érvénytelen volt. Tehát többen voltak azok, akik vagy nem tartották ezt Magyarország valódi problémájának, vagy nemmel szavaztak erre. Tehát lehet ezt csűrni-csavarni, attól még a hazugság hazugság marad, amit önök tolnak ezzel kapcsolatban. [[Közbeszólások a Fidesz soraiból.]] Azt mondta Kocsis Máté, hogy reméli, hogy partnerre talál bennünk a hazugsággyáraik létrehozásában és működtetésében. Mi inkább abban reménykedünk, hogy mi találunk partnerre önökben abban, hogy fejezzük be közösen a hazudozást, és ha már kvótanépszavazásról volt szó, akkor tartsuk tiszteletben valóban a magyar emberek akaratát, akik azt mondták, hogy legyen érvénytelen ez a népszavazás. [[Boldog István: Ilyet mondtak a magyar emberek?]] Hát, bizony, ilyet mondtak. A rendőrség alkotmányos feladatainak határőrzéssel való kibővítésével kapcsolatban: teljesen egyértelmű, hogy a rendőrség eddig is végzett ilyen tevékenységet, most azért emelik be az Alaptörvénybe, hogy ezt valamilyen módon legitimálják. Egyébként itt megint nem a valódi problémákkal foglalkoznak, azzal, hogy a határőrzés miatt már a határokon kívül alig vannak rendőrök, nem tudják ellátni az elsődleges feladataikat, hiány van nagyvárosokban és kisvárosokban is rendőri állományból. Inkább azzal kellene foglalkozni, tisztelt kormánypárti képviselőtársaim, hogy megbecsüljék önök valóban a rendőrök munkáját, adjanak egy tisztességes fizetést a magyar rendőrállománynak, a túlórákat fizessék ki, pont azoknak a rendőröknek, akik egyébként a határon teljesítenek szolgálatot, azoknak a rendőröknek biztosítsanak ott megfelelő körülményeket. Pontosan a menekültválság derekán tapasztaltuk azt, hogy étlen-szomjan 12-24 órákat voltak rendőrök állományban. Erről fényképes híradások jelentek meg. Lehet ezt tagadni, én tudom, hogy önök iszonyatosan szeretik állandóan elhallgatni a valóságot, ettől még az sajnos megtörtént. Többek között olyan fotók jelentek meg, ahol a határon szolgáló rendőrök egy bottal szárították a mező közepén a vizes bakancsukat, mert semmilyen ellátást nem kaptak, nem mehettek haza 24 órán keresztül, még rendes szállást sem kaptak. Erről ennyit. Nézzük a harmadikat, ami már eggyel súlyosabb, ez a gyülekezés kérdése. Ezzel kapcsolatban is ellenzéki képviselőtársaim már elég sok mindent elmondtak. Ugye, önök beszéltek az otthon szentségéről, a magánszféra jogairól, itt Trócsányi László külön említette a drónokat, meg talán még Kocsis Máté is. Először kezdjük azzal, hogy az önök megbízásából ne szálljon fel, mondjuk, Vona Gábor háza fölé az ő gyerekeit megfigyelő drón. Ehhez nincs szükség Alaptörvényt módosítani, ehhez az kell, hogy maguk fejezzék be ezt az aljas viselkedést, és ne kémkedjenek ellenzéki képviselők után! Vagy éppen szintén az önök megbízásából, a TV2 riportere ne kamerázzon már be Juhász Péter magánlakásának az ablakán! Ehhez nem kell alaptörvény-módosítás, ehhez az kell, hogy önök ezt a mocsok viselkedést fejezzék be, a lakájmédiájuknak ne adjanak ki ilyen megrendeléseket, és akkor ebből semmi baj nem lesz ebben az országban! A mostani módosítással egyébként itt a gyülekezéssel kapcsolatban ez szintén elhangzott az a legnagyobb baj, hogy semmilyen formában nem fogja megoldani a problémát. Mert azt mi is elismerjük, hogy szükség van a magánszféra védelmére, csak az egész probléma 2014-ben kezdődött, az Orbán Viktor háza előtti tüntetésnél, amikor is a devizahitelesek szerettek volna ott tüntetni, majd ezt adminisztratív eszközökkel megakadályozták. [[13.00]] Ekkor az Alkotmánybíróság nem tudott ebben érdemben dönteni, és kérte is a jogalkotókat, hogy valahogy orvosolják azt a kérdést, hogy ha két alapjog ütközik, a magánszféra védelme, illetve a gyülekezési szabadság, akkor melyiket hogyan kell alkalmazni. Nagyrészt egyébként a bíróságok tudják ezt alkalmazni, de vannak olyan esetek, amikor nem tudják, például ebben az esetben is pont nem tudták. Ehhez képest önök négy éve a gyülekezési törvényhez nem tudtak úgy érdemben hozzányúlni, hogy valóban segítsék a bírák munkáit ezen a téren. Az a probléma, ahogy itt elhangzott, hogy megint olyan szinten nem felel meg ez a módosítás az egyértelműség követelményének, hogy innentől kezdve kérdés az, hogy mi számít a magánszféra védelmének. Az is a magánszféra védelme lesz-e, hogyha valaki, mondjuk, az Alkotmány utcában akar egy tüntetést tartani? Hiszen az Alkotmány utcában is laknak emberek, ott is zavarhat bárkit egy szimpla tüntetés. Azzal egyetértünk, hogy mondjuk, egy kertvárosi részben éjszaka ne lehessen bömbizni, mert az valóban zavaró, de ez meddig terjed ki, tisztelt képviselőtársaim? Erre semmilyen módon nem reflektál ez a mostani alaptörvény-módosítás, viszont lehetőséget ad a teljesen önkényes jogalkalmazásra, pláne, ha önök létrehozzák a Fidesz-bíróságokat, és gyakorlatilag lehetőséget biztosítanak arra, hogy sehol semmilyen formában ne lehessen a későbbiekben tüntetéseket tartani. Egyébként erre is rákérdeztünk Trócsányi Lászlónál és Pintér Sándornál. LMP-s képviselőtársammal ellentétben én azért nem tartanám ezt a fajta tájékoztatást olyan konstruktív megbeszélésnek, pontosan azért, mert az a konstruktív megbeszélés, ha valódi válaszokat kapunk a kérdéseinkre, és utána, ahogy egyébként a két miniszter úr megígérte, figyelembe veszik az aggályainkat, a javaslatainkat, és azt valamilyen módon beépítik, de erre nem került sor, és nagyon kétlem is, hogy erre sor fog bármilyen formában kerülni. [[Az elnöki széket Lezsák Sándor, az Országgyűlés alelnöke foglalja el.]] A negyedik és a legaljasabb módosítása ennek az Alaptörvénynek, amiről nem véletlenül alig esett szó itt a miniszteri expozéban, de akár a Fidesz vagy a KDNP felszólalásában is, a közigazgatási bírósági szervezetrendszer felállítása. Erre sem tudott sem Trócsányi László, sem Pintér Sándor érdemben válaszokat adni, és érdemben nem tudták elmondani, nem tudták egyszerűen megmagyarázni azt, hogy miért van szükség ennek a bíróságnak a felállítására. Teljesen egyértelmű számunkra, hiszen ők ezt nyilván nem fogják elmondani, hogy ez semmi más, mint az, hogy Orbán Viktor egyszerűen beváltja március 15-ei fenyegetéseit, és jogi és politikai elégtételt vesz azokon, akiket ő az ellenségeinek tart, akik megpróbálják megakadályozni bármilyen demokratikus és legitim módon az ő ámokfutását, legyen az egy civil szervezet, legyen az magánemberek gyülekezete vagy éppen most a bíróság. Magyarul: most ezzel a javaslattal a Fidesz és a kormánypártok a független Kúrián és a bíróságokon akarnak bosszút állni, le akarnak számolni önök a független igazságszolgáltatással, ezzel végleg be akarják zárni a demokrácia kapuit, megszüntetni a jogállamiság maradványait; semmi másról nem szól ez a javaslat. Orbán Viktor Magyarországból egyszerűen Észak-Koreát akar csinálni, és most már semmilyen eszközben nem válogat. Olyannyira nem… [[Moraj a kormánypártok soraiban.]] Hőböröghetnek, ez sajnos így van, és ez a legeslegaljasabb része ennek az egész alaptörvény-módosításnak, hangsúlyozom, nem véletlenül nem beszélnek önök erről. Orbán Viktor ezzel egy Fidesz-bíróságot akar létrehozni. Hogy miért? Mert a kormánytöbbség meg akar szabadulni a szakmailag túl autonóm kúriai közigazgatási ügyszakos bíráktól, ez ilyen egyszerű. Orbán Viktor maga üzente meg a választás után, idézem, hogy „a Kúria intellektuálisan nem nőtt fel feladatához”, a legfelsőbb bírói fórum szerinte súlyosan beavatkozott ugyanis a választásba, miután helybenhagyta a Nemzeti Választási Bizottság döntését, amely négyezer határon túlról érkezett levélszavazat érvénytelenítésével elvett egy listás mandátumot a kormánypártoktól. Vagy gondoljunk csak azokra a fideszes elszámoltatási biztos kezdeményezte ügyekre, amelyek egyáltalán eljutottak a vádemelésig; nem sok ilyen volt. A bíróságok részben felmentő ítéletet hoztak, részben az elvártnál lényegesen enyhébb szankciókkal éltek, és ezek után tavaly, emlékezzünk vissza, év végén Budai Gyula egyszerűen lekomcsizta az egész magyar bíróságot. Ennek fényében ezért nehéz másként tekinteni erre a javaslatra, mint szimpla politikai bosszúállásra. Ilyen mértékű politikai bosszúállásra, tisztelt képviselőtársaim, a felsőbírósági bírákkal szemben utoljára az 1956-os forradalom utáni megtorlás idején volt példa. A fideszes felsőbíróságot bizonyosan a kormányhoz lojális emberekkel, jogi szakvizsgával rendelkező kormánytisztviselőkkel fogják feltölteni, akik a ranglétrát végigjárt bírókhoz képest egészen más közegben szocializálódtak. Ezzel kapcsolatban nincsenek kétségeink, a közigazgatásban szó sem lehet ugyanis függetlenségről, ezt pontosan tudjuk, hiszen a rendszer egyértelműen az alá-fölé rendeltségi viszonyon alapul. Egyébként a közigazgatási bírák számát idén novemberig már egy tavalyi döntés alapján kétszázzal meg kellett volna emelni, szóval majd jöhetnek a bíróságoknál a megbízható fideszes katonák. Ha pedig olyan botcsinálta bírók dönthetnek az állam és polgárai közötti jogvitákban, akik korábban megszokták, hogy utasításra cselekszenek, ettől a beidegződéstől bizony, pontosan tudjuk azt is, nehezen fognak megszabadulni. Gondoljunk bele, mit lépne egy ilyen bíró vagy bíróság, ha Orbán Viktor számára kínos ügyről lenne szó; ha mondjuk, egy milliárdos áfaper, egy kormányhoz közeli vállalkozó, ne adj’ isten, Tiborcz István közbeszerzési pályázatának megítélése, a választások eredményét befolyásoló kifogás, esetleg egy, a kormány számára kínos közérdekűadat-igénylés megítélése a tét. Pontosan tudjuk, hogy mire számíthatunk egy önök által kinevezett bíró esetében ilyen döntésekben. Gulyás Gergely egyébként, a Miniszterelnökséget vezető miniszter, az első általa tartott kormányinfón el is mondta, hogy a felsőbíróság elnökét a parlament kétharmados többséggel választaná. Miután a játékszabályokat a Fidesz határozza meg, teljesen világos, hogy a szervezet élére nem egy hivatalban lévő bíró, hanem egy lojalitását már bizonyított kormánytisztviselő kerülhet. Nekünk ez legalábbis világos, de szerintem önöknek is világos ez. Egyetlenegy esetben lenne hihető az, hogy az új bíróság nem a Fidesz házi bírósága: ha a Kúria közigazgatási ügyszakos bíráit automatikusan átvenné ez az új bíróság, azaz nem kellene pályázni vagy bármilyen más módon szelektálni ezek között a bírák között. De amikor én ezen az úgynevezett tájékoztatáson megkérdeztem Trócsányi László minisztert, hogy automatikus lesz-e ezeknek a bíráknak az átvétele, vagy kell bármilyen módon pályázni, akkor azt mondta, hogy nem lesz automatikus, feláll egy bizottság, és majd valamiféle versenyvizsga fogja eldönteni azt, hogy kik folytathatják a munkát. Tisztelt Képviselőtársaim! De ez az egyik része, hogy önök politikai célokra akarják használni ezt az új Fidesz-bíróságot; más, ennél sokkal banálisabb oka is van ennek a létrehozásának: az, hogy maguk imádnak lopni, és ezt a szokásukat nem hajlandók feladni. Folytatni kívánják az uniós pénzek lenyúlását, és nem hajlandóak vizsgálni majd a közbeszerzéseket, vagy nyilvánvalóan, ha bármi probléma merül fel ezeknek az uniós közbeszerzéseknek a megszerzésénél, akkor majd kiosztják erre az új Fidesz-bíróság által alkalmazott új Fidesz-bíróra. De sem a politikai bosszút, tisztelt képviselőtársaim, sem az uniós közbeszerzések további lenyúlását, ellopását nem fogjuk hagyni, és végig fogjuk járni a megfelelő fórumokat annak érdekében, hogy ezt megakadályozzuk. Attól tartok, hogy ugyan eddig önök rendesen feszegették azért az Unió határait, de sem a maguk pártcsaládja, ahonnan éppen most akarják önöket kidobni, sem az egész Unió nem fogja ezt most már hagyni. Még egy utolsó dolog: ha már mindenáron farigcsálni akarják ezt a vattacukor Alaptörvényt, akkor a Párbeszéd nevében hadd adjak pár olyan hasznos tippet, amely valóban az egész magyarság érdekét szolgálná. Állítsák például vissza a kockázatközösségen alapuló társadalombiztosítást, amit önök kivettek az Alaptörvényből, azaz biztosítsák végre, hogy minden magyar ember hozzájuthat ingyen megfelelő minőségű egészségügyi ellátáshoz. [[13.10]] Önök ugyanis nem véletlenül vették ezt ki az Alaptörvényből, megkezdték az egészségügy privatizációját, a betegellátás szétverését, pont azért, hogy ezt leoszthassák aztán a saját haverjaiknak a magánellátásba, ahol majd mindenki fizethet, ha normális minőségű betegellátásra vágyik. Tegyék vissza a társadalombiztosítást az Alaptörvénybe, azt fogjuk tudni támogatni. Vagy éppen foglalják Alaptörvénybe a lakhatáshoz való jogot! Pontosan tudjuk azt, hogy 900 ezer éppen Trócsányi Lászlótól tudjuk, 900 ezer végrehajtási eljárás van folyamatban Magyarországon adósokkal szemben. Több százezren rettegnek attól ma Magyarországon, hogy kilakoltatják őket. Éppen tegnap mondtam el annak az asszonynak, a többgyermekes asszonynak a történetét, akinek egy rossz munkagép levágta a kezét, ezért elvesztette a munkáját, nem tudja fizetni a hitelét, és éppen most áll kilakoltatás előtt. Önök miért nem segítenek ezeknek az embereknek? Miért nem ebbe az irányba módosítják az Alaptörvényt? Vagy állítsák vissza éppen a fékek és ellensúlyok rendszerét, szabadítsák fel az Alkotmánybíróság, a NAV, az ÁSZ, az ügyészség vagy éppen a Magyar Nemzeti Bank intézményeit a saját fideszes pártkatonáiktól, azt fogjuk tudni támogatni. Vagy állítsák vissza az egyházak 2012 előtti státuszát, tegyenek egyenlőséget a családok között, vezessenek be egy igazságos és arányos választási rendszert, vagy éppen fejezzék be és szüntessék meg a hajléktalan emberek vagy más kiszolgáltatott társadalmi csoportok folyamatos üldözését és büntethetőségét. Ezeket az alaptörvény-módosításokat fogjuk tudni támogatni, tisztelt képviselőtársaim. Sokat és hosszan lehetne még sorolni azokat a módosításokat, amiket tudnánk támogatni. Ezt a jelenlegi, önök által benyújtott, aljas és hazug csomagot nem fogjuk tudni támogatni. Jó lenne, ha végre egyszer egy olyan Alaptörvényt is írnának, amit az emberekkel közösen alkotnak, és ami nem egypárti támogatottságot élvez, hanem a magyar emberek többségének támogatását is. Köszönöm."
3,u2020-05-04-196,Fidesz-KDNP,1.0,2020-05-04,0.15597593784332275,"Örömteli dolog az, hogy miniszter úr minden héten újabb és újabb konkrét tényeket jelent be, és újabb és újabb megállapodásokról tud beszámolni, melyek mind-mind a magyar állampolgárok, a magyar munkavállalók helyzetét megkönnyíti és elősegíti, sőt, azt is mondhatom, hogy a közeljövőre vonatkozólag már új határátkelőhely megnyitásáról is bejelentést tett a miniszter úr éppen az én választókerületemet érintően; Somogy megyében, Zákányban, aminek különösen is örülünk, hiszen 20 éve szeretnénk elérni ezt az eredményt, és talán most felcsillant a remény, hogy a közeljövőben ez a határátkelőhely megnyílhat.Bízom abban, hogy a kormány az eddigiekhez hasonlóan időben cselekszik minden fronton, egyrészt megvédve a magyar emberek életét, egészségét, másrészt fenntartva az áruk szabad mozgását. Ehhez a küzdelmes munkájához miniszter úrnak és kollégáinak sok sikert, kitartást és jó egészséget kívánok. [[Taps a kormánypárti padsorokban.]]"
3,u2015-03-19-5,Fidesz-KDNP,0.97119140625,2015-03-19,0.14975136518478394,"Tisztelt Elnök Úr! Tisztelt Államtitkár Úr! Köszönöm a szót. Az Országgyűlés 2010-ben határozott a Bethlen Gábor Alap létrehozásáról, mely a Szülőföld Alap jogutódjaként támogatja a határainkon kívül élő magyarság szülőföldjén való egyéni és közösségi boldogulását, előmozdítja a Magyarországgal fennálló kapcsolatok ápolását, fejlesztését, valamint erősíti a magyar nemzeti azonosságtudat kialakulását. A Bethlen Gábor Alap elkülönített állami pénzalapként működik, segítve a határon túli magyarság anyagi és szellemi gyarapodását, kultúrájának, nyelvének megőrzését, valamint az anyaországgal fenntartott sokoldalú kapcsolatok ápolását. Az alap nyújt továbbá fedezetet a Magyarság Háza működéséhez is, amely a nemzetpolitikai kutatások eredményeinek első számú bemutatótere. Az alap és a négyfős bizottság munkáját és tevékenységét a MÁÉRT, illetve annak szakbizottságai elvi iránymutatásai szerint látja el. [[9.30]] A Bethlen Gábor Alap bizottságának munkáját megkönnyítendő létrejött egy kilencfős kollégium, amelynek tagjait és elnökét a bizottság választja meg. Mindezek mellett a Bethlen Gábor Alapkezelő felel az alap döntéseinek, így a bizottság döntéseinek végrehajtásáért, a támogatások kihelyezéséért, a döntés-előkészítésért, a végrehajtásért és az esetlegesen jogtalanul felhasznált támogatások visszaköveteléséért. Az alapkezelő egy kizárólagos állami tulajdonban lévő, nonprofit gazdasági társasági formában működő társaság. A Bethlen Gábor Alap 2013. évi működéséről és tevékenységéről szóló tájékoztatót a nemzetpolitikáért felelős miniszter szabályszerűen elkészítette, amelynek alapján a kormány előterjesztést nyújtott be az Országgyűléshez. A 2013. évi költségvetési törvényben mind a bevételi, mind a kiadási előirányzata az alapnak 11 milliárd 572,8 millió forint volt. A kiadási előirányzatoknál nevesítve volt az oktatási-nevelési támogatás kerete 4 milliárd 820 millió forint értékben, valamint a Határtalanul!-program támogatása több mint 465 millió forint értékben. Ekkor még a program kezelése a BGA előirányzata alá tartozott. Meg kell említenünk a „Magyarság Háza” program támogatását, ami a költségvetési év elején 216 millió forint volt az alapban, ugyanakkor év közben 723 millió forint érkezett még rendkívüli kormányzati intézkedésként a KIM részéről. Ez egy konkrét kiállítás létrehozására irányult. Külön meg kell említenem a „Magyarság Háza” programnál, hogy egy olyan többfunkciós intézmény, amely az egységes magyar nemzet bemutatását, megismertetését tűzte ki céljául. Az intézmény gyűjti és feldolgozza a világban élő magyar közösségekről, személyekről, teljesítményekről szóló ismereteket, másrészt tudásközpontként is működik. Feladata korszerű módon bemutatni a magyarság értékeit. A nemzetünk sajátosságait, csak rá jellemző értékeit, hagyományait bemutató kiállítás azóta már létrejött, ahogy államtitkár úr is említette expozéjában. A „Mi, magyarok” című kiállítás 2014 őszén elindult, és azóta is nagy sikerrel látogatott. Meg kell továbbá említenünk a Bethlen Gábor Alap működésénél a nemzeti jelentőségű intézmények támogatását, amelyre 3,8 milliárd forintot szánt a 2013. évi költségvetés, 1,5 milliárd forintot egyéb támogatásokra különítettek el, ide kell érteni a pályázati keretek között kihelyezett forrásokat, valamint a nemzeti jelentőségű intézménynek nem minősülő, de támogatásra érdemes szervezeteket is. Az alapkezelő költségei 810 millió forintot tettek ki, hasonlóan az azt megelőző bázisévhez. Ez nem érte el akkoriban a 7 százalékot. Ugye, a jogszabály itt 10 százalékot tenne lehetővé.A költségvetési törvényhez képest a 2013-as évben három főbb szempont befolyásolta lényegesen az alap bevételeit. Először is a KIM nemzetpolitikai tevékenység támogatására szolgáló előirányzatából összesen több mint 3,8 milliárd forint érkezett az alapba. A minisztériumtól minden esetben kormányhatározat által került át összeg a Bethlen Gábor Alaphoz. Abban az évben kilenc ilyen eset fordult elő; kiemelendő a Sapientia Erdélyi Magyar Tudományegyetem, valamint a Partiumi Keresztény Egyetem finanszírozása közel 1,4 milliárd forint értékben, a II. Rákóczi Ferenc Főiskola infrastruktúrájának fejlesztése félmilliárd forint értékben, a Bodrogközi Magyar Közösség Háza első ütemének megépítése 352 millió forint értékben, valamint a Vajdasági Magyar Nemzeti Tanács programjainak finanszírozása 365 millió forint értékben.Másodsorban a BGA szerződés által vett át forrást a Nemzeti Média- és Hírközlési Hatóságtól, a 150 milliós pályázaton beérkező összegből finanszírozták a digitális műsorszórásra történő átállás gördülékeny lebonyolítását a határon túli régiókban. A pénzösszeg kihelyezése határon túli partnerek segítségével történt. A sikeres programot követően az alap természetesen elszámolt a Nemzeti Média- és Hírközlési Hatóság felé. Harmadrészt érkezett 40 millió forint a rendkívüli kormányzati intézkedések finanszírozására szolgáló keretből a BGA-hoz. Ez a forrás nem a KIM-en keresztül érkezett, és a határon túli regionális civil központok finanszírozását szolgálta. A fent említett bevételek megváltoztatták tehát a bevételi előirányzatot, így a kiinduláskori 11,5 milliárd forintos előirányzat közel 16 milliárd forintra változott.A kiadások tekintetében sor került egy 310 millió forintos maradvány felhasználására, így növekedett az összeg, az éves költségvetés összege 16 milliárd forint fölé. Kiadási megtakarításként az alap 650 millió forintot könyvelhetett el, ennek legjelentősebb része, 95 százaléka, amiről államtitkár úr is szólt, a 2013. május 13-án közzétett, a túlzotthiány-eljárás megszüntetése érdekében szükséges intézkedésekről szóló kormányhatározat, amelyben az alap tekintetében a kormány 500 millió forintos egyenlegjavulást írt elő. Később ez a kormányhatározat visszavonásra került, így viszont november végén már nem volt lehetőség arra, hogy erre az összegre vonatkozóan kötelezettségvállalásra kerüljön sor.Meg kell említenünk a nevelési-oktatási támogatás pozitívumait, amelynek keretében 250 ezer fő támogatására került sor. További területeknél megemlítendő a „Magyar kultúráért és oktatásért” felhívás, amelyre 600 millió forint állt rendelkezésre, illetve a Határtalanul!-program, amelynek kezelése ebben az évben volt utoljára a Bethlen Gábor Alapnál, és mint már korábban elmondtam, az erre fordított összeg, 465,3 millió forint volt, amelyből 30 millió forint a Rákóczi Szövetséghez került átutalásra, szintén határokon átívelő diákutaztatás céljaira. A program sikeresen zárult, hiszen 2013-ban közel 400 iskola volt a nyertes pályázók között, több mint 17 ezer diák utazhatott, és 2 ezer kísérőtanár. A Határtalanul!-programnál, azt gondolom, meg kell említenünk, hogy 2010-ben tekintette át a kormány a szomszédos országokba irányuló iskolai tanulmányi kirándulásokat, cseretáborozásokat, a testvériskolák együttműködését, és a tapasztalatok alapján indította el a Határtalanul!-programot. A cél az, hogy a magyar társadalom magáénak érezze a külhoni magyarságot, velük egy egységes nemzet keretei között azonosulni tudjon. Ebben a legfogékonyabb célcsoport maguk a diákok. Itt elsősorban a 7. évfolyamos diákokra koncentrál a Határtalanul!-program, és a pozitív tapasztalatok így eljutnak a diáktól a szülőig, nagyszülőig. A célunk az, hogy valamennyi magyar fiatal legalább egyszer a magyar állam támogatásával eljusson a szomszéd ország magyarlakta területeire, megéljék és megértsék a nemzeti összetartozást. Feladatunk az a Határtalanul!-programban, hogy ebben a parlamenti ciklusban, a ciklus végére egy teljes évfolyam diáksága lehetőséget kapjon az utazásra. Nyilvánvalóan a 2016-os költségvetés tervezésénél a jelenlegi összeg emelésére van szükség mindehhez. Tisztelt Ház! A Bethlen Gábor Alap bonyolította le a tárgyévben a Nemzetpolitikai Államtitkárság sikeres tematikus programját, a magyar kisiskolások évét is, amelyre 100 millió forint állt rendelkezésre. Ez, ugye, a külhoni magyar óvodások évét követte, és egy központi motívuma volt a programnak a közösségépítés, illetve ezen a közösségépítésen keresztül az arra való figyelemfelhívás, hogy érdemes a szülőknek a gyermekeiket az óvoda utáni időszakban magyar nyelvű iskolákba íratni. A gyermekek, szülők, pedagógusok közötti közösségépítésre fókuszált a program, hogy növelje az elkötelezettséget a magyar iskolaválasztás mellett. [[9.40]] Lezajlott a programban 2013-ban egy Kárpát-medencei körút is, mintegy 22 helyszínen. A nemzetpolitikával foglalkozó munkatársak, az államtitkárság munkatársai, a programban dolgozók mintegy 5 ezer kisiskoláshoz, valamint szülőkhöz és pedagógusokhoz jutottak el. Volt két nagy központi továbbképzés pedagógusoknak, módszertani csomag készült pedagógusok számára, és ezt eljuttatta a program minden iskolába. Volt egy kisiskolások számára megrendezett vetélkedősorozat is, amelynek keretében 51 iskolába százezer forint értékben egy csodasarok került eljuttatásra, mintegy jutalomként a vetélkedőn való részvételért. És ami nagyon fontos: ki találkozik sokszor kisgyermekes szülőkkel? A gyermekorvos. Kárpát-medencei gyermekorvos-találkozó is lett szervezve ebben az évben. Nyilvánvalóan az orvosok is személyes beszélgetés útján tudnak hatni a családokra, a szülőkre, hogy érdemes a határon túli területeken is magyar nyelvű iskolákba íratni a gyermekeiket. Tisztelt Ház! Szintén eredményesnek mondható a Szász Pál tanulmányi ösztöndíjpályázat, amelynek segítségével a többségi nyelven jogot hallgató külhoni magyar diákok a magyar közösség céljait szolgálva szülőföldjükön segíthetik a diploma megszerzését követően a magyar közösség boldogulását. Ennek összege 50 ezer forint/fő/hó volt a 2013. esztendőben. Tisztelt Ház! Úgy gondolom, hogy nemzetpolitikai céljainkat a Bethlen Gábor Alap megfelelően szolgálta a 2013. évben. Javaslom a határozati javaslat, a beszámoló elfogadását. Köszönöm a megtisztelő figyelmüket. [[Taps a kormánypártok soraiban.]]"
3,u2020-06-12-11,Fidesz-KDNP,0.8779296875,2020-06-12,0.1225956454873085,"Tisztelt Elnök Úr! Köszönöm a szót. A költségvetési vita kapcsán én a turizmushoz és a kiemelt turisztikai térségek fejlesztéséhez kívánok hozzászólni. Abból kell kiindulni, és ezt hiszem és vallom, hogy sikeres turizmust csak úgy lehet építeni, ha azt az irányvonalat mi is követjük, hogy a turizmus a hazaszeretet egyik formája, és büszkén és pozitívan tekintünk a jövőbe és hazánk lehetőségeire. Fontos elmondanom azt, hogy a turizmus a gazdaság egyik motorja is, a fenntartható és versenyképes növekedésének a biztosítása pedig párthovatartozás nélkül mindenkinek a célja kell hogy legyen. De először is látnunk kell azt, hogy hogy is alakultak a turisztikai számok az elmúlt időszakban. A magyar turizmus teljesítménye 2010 óta folyamatosan növekedett. A vendégek száma több mint a másfélszeresére nőtt, és a szálláshelyek bevétele meg tudott duplázódni. A 12,8 millió főt el tudta érni a vendégek száma, és a vendégéjszakák száma pedig megközelítette a 31,3 milliót. A szálláshelybevétel is növekedett 9,2 százalékkal, és az összbevétel pedig meghaladta az 550 milliárd forintot. A turizmus és vendéglátás adja a GDP közel 11 százalékát, és több mint 400 ezer fő dolgozik ebben az ágazatban. De az élet azt bebizonyította az elmúlt hónapokban, az elmúlt fél évben, hogy a turizmus nemcsak a béke iparága, ahogy azt mindannyian tudjuk, hanem az egészség iparága is. Erre a felszólalásom második részében még részletesen ki fogok térni. [[8.50]] A turizmusfejlesztési stratégia 2030-ig meghatározza azokat a célokat, amelyeket a magyar kormány a turizmus tekintetében célul kitűzött, és én azt gondolom és azt látom, hogy a 2021-es költségvetés ehhez a feltételeket tudja biztosítani. Szeretném kiemelni az elmúlt évtizedeknek azt az egyik legfontosabb intézkedését, hogy a kormány 18 százalékról 5 százalékra csökkentette a kereskedelmi szálláshelyek áfakulcsát, amely egy nagyon jelentős eredmény, a versenyképességet nagyban növeli, és szinte hetekkel később a koronavírus ideért, de hosszú távon ez a csökkentés biztosítani fogja a szektor versenyképességét. Az új költségvetésben, a ’21-es költségvetésben több terület is van, amely a turizmusfejlesztésre jelentős forrásokat biztosít. Az egyik leginkább ilyen terület a közlekedésfejlesztés. Tudjuk azt, hogy a turizmusban a megközelíthetőség mind a hazai, mind a külföldi turisták és vendégek szempontjából meghatározó. Tudjuk azt, hogy a döntésben, hogy hova utazik valaki, a három legfontosabb szempont között előkelő helyet foglal el az, hogy milyen a megközelíthetőség, ami a belföldi turizmus esetében még kiemelkedőbb, és Magyarországon folytatódik az a program, hogy a megyei jogú városok és a jelentősebb országhatárok bekapcsolásra kerülnek a gyorsforgalmi úthálózatba. A „Modern városok” programoknak és a „Magyar falu” programnak a fejlesztési összegei nem csökkennek. Ezek a fejlesztések nagyon sok esetben alapinfrastruktúra-fejlesztések, amelyek nagyon fontosak a turizmus szempontjából, de nagyon sok esetben a városokban elsősorban olyan élmény- és attrakciófejlesztések, olyan emblematikus épületeknek a felújítása, olyan utcáknak és tereknek a megújítása, melyek szintén turisztikai szempontból meghatározóak. Fontos azt elmondanom, hogy Magyarországon kiemelt turisztikai térségek kerültek kijelölésre, és a Magyar Turisztikai Ügynökség a kormánnyal karöltve azt a célt tűzte ki, hogy nem a pontszerű fejlesztések irányába, hanem a desztinációszintű fejlesztések irányába megy Magyarországon a turisztikai fejlesztés. A ’21-es költségvetés is e mellett az irányultság mellett tartalmazza a forrásokat, hiszen ez egyfajta zsinórmértékül szolgál. Fontos azt elmondanom, hogy míg a korábbi időszakban, gondolok itt arra, hogy 15-20 évvel ezelőtt a turizmusfejlesztésben a pontszerű fejlesztések voltak hangsúlyosak, most a desztinációszintű megközelítés egy sokkal hatékonyabb megközelítés. Az egész fogadó területet komplexen vizsgálja a magyar kormány, és bizonyos fejlesztési igényeknél, ha azok nem egy olyan turisztikai fogadó területbe esnek, ahol mind hazai, mind nemzetközi téren a turisztikai vendégfogadás feltételei minden szempontból adottak és pozitívak, akkor is támogatásra kerülhetnek, de összességében van vizsgálva régiószinten a hasonló és a többi vonzerőnek a komplexitásával ennek a fejlesztésnek a szükségessége. Magyarországon a kiemelt turisztikai térségek, mint tudjuk, a Balaton, a Fertő tó, a Dunakanyar, Debrecen, Hajdúszoboszló, a Hortobágy és a Tisza-tó, a Tisza, Nyírség, és több elképzelés is van ezeknek a bővítésére. Fontos azt elmondanom, hogy az új költségvetés is tartalmazza azokat a fejlesztési forrásokat, ami a Kisfaludy szálláshelyfejlesztési programra vonatkozik. Ez folytatódik. Ez Magyarország elmúlt évtizedekben látott legnagyobb szálláshelyfejlesztési programja, és most így a vírushelyzet kapcsán pedig a legkisebb szállásadók, a magánszálláshelyek és az egyéb szálláshely kategóriába tartozó vendégfogadók kaphatnak szobánként egymillió forintos támogatást egy nagyon egyszerűsített, nagyon gyors és nagyon hatékony pályázati formában. Bízom abban, hogy ezzel a programmal mindenki támogatást tud kapni, aki erre jelentkezik. Erre a keret egyébként az új költségvetésben rendelkezésre áll. Fontos a strandfejlesztések, élményparkfejlesztések folytatása is. Engedjék meg, hogy az új költségvetésnek a céljait, elképzeléseit néhány választókerületi példával is szemléltetni tudjam. Én Sopron és térségének vagyok az egyéni országgyűlési képviselője, a mi választókerületünk természetföldrajzilag kiváló adottságokkal rendelkezik, és most már közlekedési szempontból is, hiszen a vasfüggönynek az elzártsága megszűnt. Olyan értékeink és örökségeink vannak, mint Nagycenken a Széchenyi-örökség, mint Fertődön az Esterházy-örökség, Sopron, a hűség és a szabadság városa. Most volt nemrég Trianon évfordulója, a soproni népszavazás volt az egyetlen, amely Trianonnak a komoly területi revízióját tartósan lehetővé tette és meg tudta tartani, hiszen úgy döntött a város és a környékbeli települések, hogy Magyarországhoz kívánnak tartozni. 1989-ben pedig a páneurópai piknikkel Sopron azt is bebizonyította, hogy a szabadság városa, hiszen nagyban hozzájárult Európa újraegyesítéséhez. Az M85-ös út megépítésével, amely tisztán hazai kormányzati 300 milliárd forintos támogatásból valósul meg, a város bekapcsolódik mind a hazai, mind a nemzetközi úthálózatba. A „Modern városok” program fejlesztései, így a belváros homlokzatainak, utcáinak, tereinek megújítása, villáinak felújítása pedig a belvárost élénkítik. A különböző attrakció- és élményelemekre is sor kerül mind a Fertő-parton, mind a városban. Gondolhatunk itt a Barlangszínházra vagy a Fertő-part csodálatos értékeire. Szeretném kiemelni azt, hogy Magyarország legnagyobb turisztikai beruházása, a Fertő tónak, a Fertő-partnak a megújítása is érvényben lévő kormányrendeletek mellett zajlik. Ez egy nagyon összetett és bonyolult fejlesztés. Azt gondolom, hogy ahogy a magyar kormány becsüli és büszke szomszédaira, mi is büszkék lehetünk arra, és nem irigységgel, hanem büszkén kell látnunk azt, hogy a Fertő tó osztrák oldala milyen kiválóan kiépített. Magyarországon a természetföldrajzi adottságok alapján ez csak egy helyen tehető meg, hogy egy igazi, komolyabb strand és szabadidőközpont épüljön ki, ez pedig Fertőrákos. Erre készültek el a tervek, és amennyiben ez a fejlesztés megvalósul és a megvalósítás útján járunk , egy olyan rekreációs öko- és szabadidőközpont jön létre, kikötővel, strandfejlesztéssel, vendéglátási fejlesztésekkel, amely piacképes lesz nemcsak hazai, hanem nemzetközi vonatkozásban is, és be tudjuk mutatni a tavunknak a csodálatos értékeit. Mindamellett a fejlesztés a jelenlegi építészeti és környezetvédelmi aggályokat és problémákat is meg fogja oldani. Nagyon sajnálatos, hogy itt a tisztelt Házban ez ellen a fejlesztés ellen már többen felszólaltak. Feltehetjük a kérdést, hogy ők hazai vagy pedig külföldi érdekeket képviselnek, ha erről beszélünk. Térségünkben jellemzőek még a kerékpáros fejlesztések, amelyek országosan nagyon fontosak, és bor- és gasztronómiai fejlesztés is van. Országos kitekintésben el kell mondani, hogy a koronavírus-járvány ellenére Budapest dinamizmusa mindenképpen a turizmus húzóágazata, és ezt folytatni kell. A Balaton egyre javuló ellátottsága szintén egy húzóágazat, és több olyan kiemelt térség van, amelyről szintén ez elmondható. Hozzátenném még azt, hogy Magyarország, a magyar turizmusfejlesztés minden tekintetben kell hogy számoljon a turisztikai szakma, a kutatók, oktatók tudományos munkájával, amelyek megalapozhatják azokat a fejlesztéseket, azokat a turisztikai irányokat és stratégiákat, amelyeket a magyar kormánynak követni kell. Nagyon sok elismert kutatóműhely van. Ki tudnám emelni a Pécsi Tudományegyetemnek a turisztikai kutatóműhelyét, de ugyanúgy a Budapesti Gazdasági Főiskolát, a Kodolányi János Főiskolát, a Budapesti Corvinus Egyetemet, vagy ha vidékre tekintünk, akár a Savaria Egyetemi Központ, akár a soproni, győri, szegedi vagy veszprémi egyetemnek a kutatóműhelyét, amely mind olyan bázist biztosít a turisztikai szektor számára, amely, azt gondolom, hogy nagyon fontos. Több kiváló szakfolyóiratot, gondolhatunk itt a Turizmus Bulletinre, vagy amit a Turisztikai és Vidékfejlesztési Tanulmányokban publikálnak a kutatók, amelyeket figyelembe tudunk venni. Végezetül a költségvetés kapcsán kell hogy szóljak a koronavírus okozta hatásokról. Ahogy említettem, a turisztikai szakma rendkívül instabil akkor, ha valamilyen háborús, nemzetközi vagy egészségügyi probléma adódik, ezt láthattuk Magyarországon is, hiszen néhány nap alatt roppant meg a magyarországi turizmus. Jó hír az, hogy most már a válságból kifelé megyünk, kilábalunk, és a turizmus újraindítása megkezdődhetett. Külön szeretnék köszönetet mondani a magyar kormánynak, hogy a válságkezelés kapcsán biztosította azokat a forrásokat, amelyek ahhoz voltak szükségesek, hogy a turisztikai szektor veszteségeit csökkenteni tudjuk, illetve a szektorban dolgozó vállalkozások elindulását tudjuk segíteni. Ne felejtsük el, hogy jelentős volt a hitelmoratórium, a különböző járulékcsökkentések, a SZÉP-kártya emelése és azok a hitellehetőségek, amelyek a munkahelyek megtartására irányultak. Összességében azt gondolom és azt látom, hogy a 2021-es költségvetés számai biztosítják a turizmus számára azokat a költségvetési sorokat és forrásokat, amelyek ahhoz szükségesek, hogy a 2030-ra kitűzött, igen impozáns célokat el tudjuk érni, ezért arra biztatom minden képviselőtársamat, hogy támogassa ezt. Köszönöm megtisztelő figyelmüket. [[Taps a kormánypártok padsoraiból.]] [[9.00]]"
3,u2020-11-30-1,Fidesz-KDNP,-0.91650390625,2020-11-30,0.0709960013628006,"Elnök Úr! Tisztelt Ház! Köszönöm a szót. A kormány, bár ez nem szokatlan, most, a járványhelyzetben a legnagyobb gondok közepette is, amikor összefogásra lenne szükség, a hazai baloldal támadásainak és a külföldről elhangzó kritikáknak a kereszttüzében áll. Igaz ez a járvány elleni védekezésre, a gazdaságvédelemre, a családok, a gyermekek és az idősek védelme érdekében hozott intézkedésekre, ahogyan a döntések alapját adó értékekre is.Sokan még attól sem riadnak vissza, hogy bizonytalanságot keltsenek az emberekben, sőt álhíreket terjesszenek az egészségügyben dolgozók vagy éppen a munkahelyvédelmet célzó intézkedések támadásával. Pedig ebben a helyzetben elvárható lenne, hogy ha valaki segíteni nem tud, nem akar, legalább ne ártson. Köszönet jár a magyar embereknek és a magyar vállalkozásoknak azért a helytállásért, amelyet a járvány második hulláma elleni védekezésben is tanúsítanak. Tisztelt Országgyűlés! Az elmúlt napokban, hetekben valótlan állítások és vádak hangzottak el az államháztartás finanszírozásával kapcsolatban. Ez fontos kérdés, ezért szükséges tisztán látni. Azonban mielőtt a tényeket rögzítem, álságos ezeket a kritikákat azoktól hallani, akik 2010-re csődbe taszították az országot, akik kedvező időszakban is növelték az államadósság arányát, és akik még a válságot megelőző időkben is 6-8 százalékos költségvetési hiánnyal kormányoztak. Ezzel szemben a polgári kormány volt az, amely az elmúlt tíz évben leszorította az államadósságot, áttért a fegyelmezett és következetes költségvetési gazdálkodásra, csökkentette az ország kitettségét, rendbe tette az ország pénzügyeit. Ezért pénzügyminiszterként arról kívánom tájékoztatni az Országgyűlést, hogy Magyarország finanszírozása nemcsak az idei évre, hanem a következő évekre is biztosított. Vagyis elegendő forrás áll rendelkezésre az ország működtetésére, a járvány elleni védekezésre, a gazdaság újraindítását szolgáló programok finanszírozására egyaránt. Még akkor is, ha az Európai Bizottság továbbra sem a gazdasági válság megoldásával, hanem a politikai vitákkal kíván foglalkozni, és így tovább késnek az uniós válságkezelő források kifizetései. Bírálatok érték a kormányt az őszi devizakötvény-kibocsátás kapcsán is. Szeretném hangsúlyozni, hogy ez az a kormány, amely 50 százalékról 20 százalék alá csökkentette az államadósság devizaarányát, és továbbra is e szint alatt kívánja tartani. Csak az idén másfél milliárd dollár lejáró adósságot törlesztettünk elő anélkül, hogy ehhez külső forrást vettünk volna igénybe. A novemberi 2,5 milliárd eurós devizakötvény-kibocsátással elértük, hogy 2023 elejéig nincs szükség új devizaforrás bevonására. Ugyanakkor az előttünk álló bizonytalan időszakra tekintettel helyes és szükséges lépés, hogy az ország tartalékait megerősítjük. Tisztelt Elnök Úr! Tisztelt Ház! Tény, hogy a járvány okozta válság a magyar gazdaságot is kedvezőtlenül érinti: ebben az évben 6,4 százalékos visszaeséssel kalkulálunk. Ennek következményei az államháztartásban is megjelennek: 1700 milliárd forintnyi bevételkieséssel számolunk. Ellenben a kiadások növekednek, munkahelyeket védünk, védőeszközöket vásárolunk, beruházásokat folytatunk, rendkívüli béremeléseket hajtunk végre, többek között az egészségügyben. A költségvetés hiánya így 9 százalék körül lehet ebben az évben. Ugyanakkor fontos látnunk a részleteket is. A nemzetgazdaság idei harmadik negyedéves teljesítménye 11,3 százalékkal haladta meg az előző negyedévét. Ez jól mutatja, ha nincs szükség korlátozó intézkedésekre, ha eltűnnek a fékező erők a gazdasági folyamatokból, akkor a magyar gazdaság gyorsan képes helyreállni. Az elmúlt évek kimagasló gazdasági teljesítménye tehát ilyen módon visszaköszön a magyar gazdaságban. [[13.10]] Ezt a helyreállító képességet erősíti meg a gazdaságvédelmi akcióterv is, amely a bruttó hazai termék több mint egyötödét mozgósítja. Fontos döntés volt, hogy a kormány fejlesztési forrásokat is átcsoportosított ehhez az akciótervhez. Jelentősen megemeltük a beruházási kereteket: 65 milliárd forinttal a nagyvállalati beruházási program keretét, 50 milliárd forintos kerettel egészségipari program indult, 360 milliárd forinttal indítottuk útnak a versenyképesség-növelő programot. Csak ez utóbbiban 975 Magyarországon működő vállalat döntött úgy, hogy összesen 629 milliárd forintnyi beruházást hajt végre, amivel 215 ezer munkahelyet védenek meg. A megoldás tehát a munkahely és a munka lehetőségének biztosítása a magyar emberek számára. Csak a munkahelyvédelmi, bértámogatási programmal 220 ezer munkavállaló munkahelyének megvédéséhez járultunk hozzá. Az elindult ágazati bértámogatási programban eddig több mint 10 ezer munkavállaló iránt adtak be kérelmet a munkáltatók. A járványhelyzet alatt a különböző beruházási és bértámogatásokkal több mint egymillió munkahely megőrzéséhez járultak hozzá a kormány gazdaságvédelmi intézkedései. És mindezt jól egészíti ki a tovább folytatott adócsökkentési politika: július 1-jétől 15,5 százalékra csökkent a szociális hozzájárulási adó, ami ebben az évben 160 milliárd forintot hagyott a munkáltatóknál; adó- és járulékkedvezményt kaptak a katás vállalkozások, összességében 360 ezer ember munkájának, vállalkozásának megvédését segítettük; a vendéglátás-, turizmus-, szabadidős ágazatban működő vállalkozásokat mentesítettük a munkáltatói adóterhek megfizetése alól, és már döntést hoztunk arról, hogy a kisvállalati adó mértékének kulcsát pedig tovább csökkentjük, 11 százalékra. Szeretném tájékoztatni a tisztelt Országgyűlést, hogy a múlt héten az összes támogatói döntés megszületett a gazdaságvédelmi pályázatokban, így a gazdaságfejlesztési és innovációs operatív program, valamint a „Versenyképes Közép-Magyarország” operatív program esetében is. Az elbírálások gyorsasága és hatékonysága miatt a több mint 100 milliárd forintos keret kétharmada, több mint 75 milliárd forint már ott van a vállalkozásoknál, vagyis már 4 ezer vállalkozás tudott részesülni ebből a támogatásból. Az így megőrzött munkahelyek száma meghaladja a 110 ezret. A kormány részéről tavasszal világossá tettük: gyors és célzott gazdaságvédelmi intézkedésekre van szükség. Az Európai Uniónak pontosan ugyanennyi ideje volt arra, hogy segítséget nyújtson minden ország gazdaságának, Brüsszel azonban még csak most jutott el az első támogatásig, és még mindig a politikai vitákra, nem a válság megoldására helyezi a hangsúlyt. Ezzel kapcsolatban fel kell idéznem az Európai Parlament szocialista alelnökének, a baloldali német Szociáldemokrata Párt politikusának, a német szövetségi kormány korábbi igazságügy-miniszterének a német közszolgálati rádióban tett nyilatkozatát, aki szerint ki kell éheztetni pénzügyileg az olyan tagállamokat, mint Lengyelország és Magyarország. Visszataszító ezt egy német politikustól hallani, rossz történelmi emlékeket ébreszt, nem is kívánom minősíteni. Arra viszont emlékeztetnem kell, hogy a magyar kormány betéteinek összege jelenleg meghaladja a 2300 milliárd forintot, ehhez jön a két hete bevont devizaforrás 2,5 milliárd eurója. Ha csak ezt a két számot összeadom, ez nagyobb, mint az idei évre várt teljes központi költségvetési hiány, vagyis a következő év hiányát is teljes mértékben finanszírozni tudjuk. Rossz hír a Magyarország ellen szurkolóknak, hogy jelentősebb devizahitel-lejárat csak 2023 első félévében várható, ha addig egyébként ennél az összegnél is nem előtörlesztünk. Tisztelt Országgyűlés! A kormány ebben a válsághelyzetben sem a megszorításokkal és az adóemelésekkel él. Ellenkezőleg: az adók csökkentésével, a családok támogatásának növelésével, a vállalkozások és a beruházások erősítésével. Jövőre jelentősen nő az orvosok bére, de kibővítjük az otthonteremtési programot is áfacsökkentéssel, a lakásfelújítások állami támogatásával. Azt kívánjuk elérni, hogy mire megérkezik a vakcina és a világgazdaság újraindul, a magyar vállalkozások növekedésre kész, versenyképes állapotban legyenek. A magyar államháztartás az ehhez szükséges forrásokat biztosítja és biztosítani fogja. Az elmúlt évek munkája sem volt könnyű, az előttünk álló hónapok azonban valószínűleg még nehezebbek lesznek. Minden reményünk megvan azonban arra, hogy ismét eredményesen küzdjük le a válságot, ahogyan azt tavasszal és annak idején, 2010-ben is tettük. Köszönöm a figyelmüket. [[Taps a kormánypártok soraiban.]]"
3,u2017-05-16-115,Fidesz-KDNP,-0.94970703125,2017-05-16,0.9954835772514343,"Köszönöm a szót, elnök úr. Tisztelt Államtitkár Úr! Tisztelt Ház! Ez az a törvényjavaslat, amikor a szocialista képviselők nagy bajban vannak, de ellenzéki képviselőként teszik a dolgukat, és a fehéret is megpróbálják fehérre maszatolni, de ez nem fog sikerülni. Miért baj - teszem fel újra a kérdést -, ha az átláthatóság és a tervezhetőség jegyében szakítottunk azzal a gyakorlattal, amit egyébként mi is sokáig gyakoroltunk, az önök kormánya meg mindig, hogy egy éves költségvetést valamivel karácsony előtt fogadunk el, amelyik heteken belül életbe lép? Miért baj, hogy szakítottunk ezzel a gyakorlattal, és a költségvetés előkészítése során képesek vagyunk ma már arra, hogy legalább fél évvel előbb elfogadjuk azt a költségvetést, ami majd fél év múlva lép életbe? [[Heringes Anita: Mert ez egy mese! Bangóné Borbély Ildikó: Mert mire bevezetik…]] Ezt a költségvetést, aminek a módosításáról most itt beszélünk, 2016 közepén fogadtuk el. Azóta eltelt háromnegyed év, a módosítás indokolt, de alapvetően és döntően pozitív irányú módosításokról van szó. Egyetlen megszorítás, egyetlen visszalépés nincs ebben a törvénytervezetben, csak pozitív dolgokról tudunk itt számot adni. Miért akarják ezt elhazudni az ország közvéleménye elől, tisztelt szocialista képviselők? Pont a mai napon, amikor a híradások arról szólnak, hogy a gazdaság növekedése az első negyedévben 4,1 százalékos volt. Nehéz szellemi teljesítmény lesz önöknek megint megmagyarázniuk [[Dr. Józsa István: Uniós pénz!]] , hogy ez miért hamis, miért illeg-billeg az egész, miért csak ideiglenes, miért nem lesz tartós és így tovább. Mert a sajtócikkeket olvasva látom, hogy ez a folyamat ilyen szempontból már elindult. De beszéljünk azokról a nagyszerű dolgokról, amik ebben a törvényjavaslatban vannak! Nézzük meg, hogy a bevételi oldalhoz, tehát a háromnegyed évvel ezelőtt elfogadott 2017. évi költségvetés bevételi oldalához miért vagyunk kénytelenek hozzányúlni, és ez miért örvendetes nekünk. Az első dolog, amit itt mindjárt rögzítenem kell, hogy akkor, amikor ezt a költségvetést megterveztük az óvatos tervezés jegyében, azzal kalkuláltunk, hogy 3,1 százalék lesz a növekedés 2017-ben. Most a miniszter úr és az államtitkár úr is azt rögzíti itt, hogy ennél is bátrabban gondolkodhatunk, mert mi azt gondoljuk, hogy ez a növekedés 4,1 százalékra is felmehet. De hogy 3,5 százaléknál nagyobb lesz a növekedés, ezt egészen biztosan gondoljuk, ezért a nyugdíjasoknak, akik hallgatják vagy nézik ezt a vitát [[Bangóné Borbély Ildikó: Nem nézhetik!]] tehát legalább eljut hozzájuk az információ, most már azt mondhatjuk [[Közbeszólás az MSZP padsoraiból: Vajon hol nézik?]] , hogy amit korábban valószínűsítettünk, azt most már a törvény értelmében is biztosra mondjuk, hogy sok év után először 2017 végén nyugdíjprémiumot fogunk fizetni a nyugdíjasoknak. És azt is reméljük, hogy ez majd 2018-ban is így lesz. Tehát, Józsa képviselő úr, nem is tudom, hogy fogalmazott, mert most már másodszor hozza ide a fasiszta gondolkodást. [[Dr. Józsa István: Fasisztoid…]] Számomra egyszerűen felfoghatatlan költségvetési pénzügyi törvények kapcsán fasizmust [[Dr. Józsa István: Elnyomás!]] meg elnyomást látni. Ahogy ön fogalmazott, novemberben majd hozzávágjuk a nyugdíjasokhoz ezeket az összegeket. [[Dr. Józsa István: Ezt mondtad!]] Nem, nyugdíjprémiumot fogunk nekik fizetni, úgy [[Dr. Józsa István: Ez a szocialista törvény! Mi hoztuk ezt a törvényt! Tessék elismerni!]] , ahogy az előreláthatóság jegyében ez egyébként törvényi kötelezettségünk. Mert úgy látjuk, hogy az inflációs számok és a növekedési számok úgy alakulnak, hogy képes lesz a magyar gazdaság nyugdíjprémiumot fizetni a nyugdíjasoknak. Hogy ez önnek miért ilyen tragikus, amit így kell hangoztatni, hogy hozzávágjuk majd a nyugdíjasokhoz… [[Dr. Józsa István: Kevés, azért!]] Ja, hogy kevés. Ja, hogy ez is kevés! De akkor legalább ne azt mondja, mert önmagának mond ellent, ha ez kevés. Akkor nem arról beszélne, hogy hozzávágjuk a nyugdíjasokhoz, hanem mondja azt, örömteli, hogy a magyar gazdaság ma már erre képes, de reméljük, majd lesz ez több is, mert akkor egyetértek önnel [[Bangóné Borbély Ildikó: Miért most? Mert jövőre választások lesznek! Azért. A választások előtt, csak akkor képes, a választások előtt.]] Beszéljünk azokról a további szomorú dolgokról, amiket ön kurtán-furcsán elintézett, a bérmegállapodásról. Hat évre előre sikerült, a törvény elfogadása után, bérmegállapodást kötnie a kormánynak [[Bangóné Borbély Ildikó: Kivel állapodtak meg?]] a gazdasági szektorral, tehát a munkaadók és munkavállalók képviselőivel. [[Bangóné Borbély Ildikó: Aha, hogyne!]] Erőteljes ütemben vagyunk képesek növelni a minimálbért [[Bangóné Borbély Ildikó: Az!]] és a diplomás-minimálbért, 15 százalékkal és 25 százalékkal. Ezeket az átvezetéseket tesszük meg a törvényben. [[Bangóné Borbély Ildikó: Zsebben mennyit visz haza, képviselő úr?]] Még egyszer mondom, ezt a megállapodást nem kormányzati kényszerből, mert akkor nem megállapodás, hanem diktátum lenne, hanem megállapodva azokkal a szociális partnerekkel, ezeket akkor fogadjuk el, amikor már élt a törvény, amikor már elfogadtuk a törvényt, most pedig ezeket a pozitív dolgokat átvezetjük ezen a törvényen. Ugyanakkor állapodott meg a kormány ezekkel a szereplőkkel arról, hogy ahhoz, hogy az ő terheiket csökkentsük, hiszen nyilvánvalóan nekik teher valahol, hogy a megállapodás értelmében növelniük kell a minimálbért vagy a diplomás-minimálbért, a járulékaikat, az ezután történő járulékbefizetéseket viszont csökkenti a kormány. A kormány ekkor állapodott meg velük arról is, hogy a társasági adó kulcsa is csökken, egységesen 9 százalék lesz. Itt térek vissza arra a vitára, ami köztem és Z. Kárpát képviselő úr, a Jobbik képviselője között képviselője között kialakulhatott volna, ha itt lenne. Most válaszolok arra, amit ő felvetett. Én azt mondtam az adótörvények kapcsán, hogy a magyar kormányra az volt jellemző, hogy nem mindig azokra terheltük a többletadókat - többletadók beszedésére voltunk kénytelenek, mint ahogy azt önök tették -, tehát nem a családokat terheltük. A családoknak kedvezményeket adtunk, elsősorban a gyermekvédelmi kedvezményen keresztül, és többletadókat áfaterületen szedtünk be, bár ott is visszavonulás van előterjesztve, hiszen nagyon sok tételt az alapvető élelmiszerek kapcsán már 5 százalékra vittük le 27 százalékról. Tehát én azt a gondolatot pedzegettem meg, hogy a családoknak kedveztünk, és más jövedelemtulajdonosokra, multikra, pénzügyi szektorra, kereskedelmi láncokra különadókon keresztül terheltünk többletadókat. [[16.50]] Ellenérvként az hangzott el, hogy micsoda hazugság, hogy én szégyelljem magam, hogy mi nem kedvezünk a multiknak, mert a társasági adót csökkentettük. Ezt én nem vitatom, csakhogy van egy sorrendiség. Volt egy gazdasági válság, önök csődbe juttatták országot. [[Zaj az MSZP soraiban.]] Ekkor hoztuk azokat az adókat, amiket hoztunk [[Dr. Józsa István: Elnök úr, ez hazugság!]] , és amikor a magyar gazdaságot talpra állítottuk, akkor már a versenyképesség növelése érdekében arra is képesek voltunk, hogy a társasági adót csökkentsük. Európában a legkisebb társasági adót kell így csökkenteni, mert többletmunkahelyeket remélünk azáltal, hogy kicsik és nagyok is kevesebb társasági adót fizetnek, tisztelt képviselőtársaim és tisztelt távol lévő jobbikos képviselő úr. Nem kívántam én ezt a tényt elhallgatni akkor sem, amikor azt mondtam, igaz az, hogy mi más jövedelemtulajdonosokra terheltünk akkor többletterheket, de semmiképp se a családokra, és semmiképpen se a gyermeket nevelő családokra. A bevételi oldal többletlehetőségeiről beszéltem eddig viszonylag hosszan, amiket most átvezetünk a 2017. évi költségvetésben. A bevételi többlet pedig arra is ad lehetőséget, hogy a kiadási oldalon is tegyünk korrekciókat. A kiadási oldal többletlehetőségeit fogalmazza meg ez a törvénytervezet. S mindezt persze úgy teszi, hogy egy pillanatra se mondunk le a stabil és kiszámítható költségvetési politikánkról, amit két cikluson keresztül folytattunk, amit a Költségvetési Tanács most is elismer, mert azt mondja, hogy a hiánycél semmilyen módon nem várható ezeknek a többletintézkedéseknek a teljesülése esetén se. Ezt azért fontos itt megjegyeznünk, mert a sajtón keresztül - s gondolom, holnap ezt már hallani is fogjuk - majd el fog hangzani, hogy választási költségvetést fogad el az ország. Hát, ha erre törekedtünk volna, akkor nem a 2018-as költségvetést kellene választásinak megterveznünk, mert mire az működni fog, addigra gyakorlatilag itt vannak a választások, hanem a 2017-est kellett volna választási költségvetésként elfogadni. De itt a bizonyítvány, mondja a Költségvetési Tanács, hogy erről nincs szó. Úgy tudunk többletforrásokról rendelkezni a többletbevételek eredményeként, hogy az egyenleg semmilyen módon nem változik, és reményeink szerint 2,4 százalékra fog teljesülni a hiánycél. Ezek után már csak arról érdemes beszélni, hogy azok a kiadási többletek, amiket megfogalmazunk, jó célok-e. Államtitkár úr kettő nagyon fontosat kiemelt, az egyiket azért említem meg, mert a Költségvetési bizottság ülésén visszatérően a gyermekétkeztetés ügye kerül elő. 74 milliárd van rögzítve ebben a törvényben erre a célra olyan forrásként, amit ráadásul másra felhasználni sem lehet. A nyugdíjprémium ügyéről már beszéltem. A nyugdíjasok hosszú évek után először fognak azzal találkozni, hogy az év végén a magyar gazdaság és ilyen szempontból a magyar emberek teljesítményének eredményeként nyugdíjprémium kifizetésére leszünk képesek. Ez egy 50 milliárdos tétel, ami a nyugdíjemelés mellett a nyugdíjasok jövedelmét, jövedelmi pozícióját fogja erősíteni. Államtitkár úr beszélt arról, s én is fontosnak gondolom megemlíteni, hogy 25 milliárdos beruházás-előkészítő alapot fogalmazunk meg ebben a költségvetésben. Ez megint egy előrelátó gondolkodás. Számtalan olyan projekt van a fejünkben, amelynek a megvalósítása azzal kezdődik, hogy ezt a beruházást legalább az álmok szintjén, a tervezés szintjén el kell indítani. Mohácsi képviselőként itt említek meg egy ilyent: remélem, hogy ebből a 25 milliárdos alapból a mohácsi Duna-híd további előkészítésére is jutnak források. Azért mondom, hogy a további előkészítésére, mert az előkészítések eddig is folytak, s most már ott tartunk, hogy kiviteli terveket tudunk majd készíteni, de ehhez források kellenek. Ez a 25 milliárdos alap egy ilyen nagy beruházásnak is megteremti a további előkészítési feltételeit. Útfelújítások. Jól tudjuk, hogy itt nem tudnánk annyi pénzt elkölteni, aminek értelme ne lenne. Autópálya-építés, tehát nagy infrastrukturális mellett utak felújítására is szükség van. Az eddigi 10 milliárdos keret mellett 50 milliárdot különítünk el ezekre a fejlesztésekre. Az egészségügy mindig vita, részben joggal kritika tárgya, ami az egészségügyben történik, bár az egészségügyi infrastruktúra ebben az országban eddig is izmosan fejlődött, talán a legkevésbé Budapesten. Most itt olyan beruházások vannak megcélozva, amik egészségfejlesztéseket szolgálnak elsősorban a fővárosban: kőbányai Egészségház, Református Egyház Bethesda Gyermekkórháza, Irgalmasrendi Kórház, Pestszentimre, és még sorolhatnám tovább a tételeket. Még egy dolgot hadd emeljek ki, s ezt a hírt is sokan várják. Az építési szabályok újraírása a településeknek feladatot adott, hogy valamilyen településképi elemzéseket kell készíteniük. Ez nyilvánvalóan költséget jelent. Itt megjelenik ez a tétel, ez a 2,7 milliárdos tétel, amin keresztül minden településre kellő forrás juthat el ahhoz, hogy ezen feladataiknak megfeleljenek. Az Országvédelmi Alapot 55,8 milliárdra emeljük, a rendkívüli kormányzati intézkedések tartalékát pedig 10 milliárd forintra. Tehát a kormány a növekvő és jól alakuló költségvetési bevételi számok ellenére is kalkulál kellő tartalékokkal ahhoz, hogy a költségvetést az elkövetkezendő időszakban kézben tudja tartani. Az óvatos tervezés és a költségvetés óvatos végrehajtása továbbra is jellemzi a kormányt. Én azt gondolom, tisztelt képviselőtársaim - ezt mindannyian tudják, még az ellenzékiek is -, hogy az itt bemutatott számok alapján ez a költségvetési módosítás támogatható, hisz a választóknak, a családoknak és a gazdasági szereplőknek csak pozitívumokat tartalmaz, amikor ezeket a számokat átvezetjük a költségvetésben. Köszönöm a figyelmüket. [[Taps a kormánypártok soraiban.]] [[Az elnöki széket Lezsák Sándor, az Országgyűlés alelnöke foglalja el.]]"
3,u2018-12-11-31,Fidesz-KDNP,-0.9755859375,2018-12-11,0.06852614879608154,"Köszönöm a szót, elnök úr. A képviselő úr által elmondottak is azt mutatják, hogy az a vita, amelyben gyakorlatilag három éve benne vagyunk, a migrációs válságról szóló vita, az nem csillapodik, és ennek nemcsak az Európai Unióra, az európai határokra nehezedő migrációs nyomás az oka, hanem az is, hogy a brüsszeli vezetők, mintha mi sem történt volna az elmúlt években, változatlanul egy olyan intézményrendszer kialakításán dolgoznak, amely áramvonalasítaná, megkönnyítené, nem pedig meggátolná a bevándorlást. Az a helyzet, hogy ennek a tervnek nincsen semmiféle társadalmi támogatottsága, és ez egyenesen oda vezetett, hogy óriási a szakadék a brüsszeli elitek és az európai állampolgárok között. Ezért lesz mindent felülíró téma jövő májusban a biztonság kérdése az európai választáson.Nos, az, hogy fenn tudjuke tartani a biztonságunkat, alapvetően határozza meg azt, hogy Magyarország továbbra is gyarapodó pályán tude maradni. Most gyarapodó pályán vagyunk, növekedő pályán vagyunk, és szeretnénk, hogyha ez így is maradna. Engedjék meg, hogy a képviselő úr által említett témán túlmenően pár olyan aktuális változásról szóljak, amelyek ezt alátámasztják, már csak azért is, mert ezeket a változásokat a parlamenti szezon végén érdemes számba venni. Lényeges körülmény, amikor az eredményekről és a változásokról beszélünk, hogy a magyar GDP továbbra is komoly nagyságrendben növekszik, 5,2 százalékkal, ami uniós összehasonlításban is igen előkelő eredmény, megteremti az előrelépés lehetőségét számos stratégiai jelentőségű területen, például bővülhet a családtámogatási rendszer. Idén januártól a kétgyermekesek már havi 40 ezer forint adókedvezményre lesznek jogosultak. Már december 1-jével bővült az otthonteremtési rendszer, már a kétgyermekesek is kaphatnak 10 millió forintos kedvezményes hitelt, a háromgyermekesek pedig 15 milliós kedvezményes hitelt kaphatnak. Emelkednek a nyugdíjak, az ősszel fizetett prémium után további 2,7 százalékkal, mindezt úgy, hogy az idősek idén Erzsébet-utalványt is kaptak. Folytatódik a rendvédelmi dolgozók béremelése most januárban 5 százalékkal, ami egy összesen 50 százalékos béremelési programba illeszkedik 2016 és 2019 között. Jelentősen emelkedik az ápolási díj. Akik súlyos fogyatékosság vagy tartós betegség miatt ápolják otthon a gyermeküket, bruttó 100 ezer forintos juttatást kaphatnak majd, a nem gyermekeket ápolók díja januártól 15 százalékkal, majd 2022-ig fokozatosan 30 százalékkal nő majd. Ami az egyéb változásokat illeti, 20 ezer forintig minden utalás mentesül a tranzakciós illeték alól, csökken a tartós és a féltartós tej áfája, amely intézkedés kiegészíti, követi a korábbi élelmiszeráfa-csökkentéseket. Máshol is lesz adócsökkentés: 12 millióra nő a legkisebb vállalkozások áfamentessége, ezzel 600 ezer adózó jár jobban anyagilag, amit kiegészít az, hogy nem kell majd áfabevallást készíteniük. [[9.10]] Többen választhatják majd a kisvállalkozói adózási formát, amelynek összeghatára december 1-jével 500 millióról 1 milliárdra növekedett. Ezek tehát olyan intézkedések, amelyek egy fontolt lépésekkel jó irányba haladó ország képét mutatják, nem mellékesen egy olyan országét, amely a legfontosabb döntéseket képes saját maga meghozni, és amely egyre kevésbé függ másoktól. A cél az, hogy egyáltalán ne függjünk másoktól pénzügyeinkben, saját döntéseinkben sem. Mindent összevetve: a fő céljaink továbbra is a növekedés és a biztonság, és a kormány továbbra is azért dolgozik majd, hogy ezeket a szempontokat együtt érvényesítse, és számít mindazok támogatására, akik munkájukkal, ötleteikkel és napi küzdelmükkel hozzájárulnak ennek az országnak a gyarapodásához. Köszönöm a figyelmet. [[Taps a kormánypártok soraiban.]]"
3,u2016-05-11-39,Opposition,0.41943359375,2016-05-11,0.5017126202583313,"Köszönöm szépen, elnök úr. Tisztelt Országgyűlés! A benyújtott törvényjavaslat általános indoklása szerint a 2017-es költségvetésnek a polgári berendezkedés a legfőbb szempontja, azt szeretnék elérni, hogy minden magyar ember tehessen egy lépést előre. A 2017-es költségvetés az adócsökkentés és az otthonteremtés költségvetése lesz, a kormány szerint. Az eredményszemléletű prognózis alapján 2017-ben az előző évhez képest kissé emelkedik az államháztartás összes bevételének GDP-hez viszonyított aránya, ezen belül az adó- és járulékbevételek és még inkább az államháztartásban felhasznált uniós támogatások nőhetnek a GDP-nél gyorsabban. A kiadások közül a munkavállalói jövedelem, a kamatkiadások és legnagyobb mértékben a társadalmi juttatások GDP-hez viszonyított aránya mérséklődhet. Ezek a célok - és most nézzük a tényeket! Az elemzések szerint a 2017-es költségvetés választási költségvetés lesz: többletet szánnak az oktatásra, az egészségügyre és a társadalombiztosítási, valamint a jóléti kiadásokra, ennek értéke 592 milliárd forint. Csakhogy a látszat csal: mert ha a 2015. évi költségvetés tényleges bevételeit, kiadásait és hiányát nézzük, akkor azonnal kiderül, hogy jövőre sem jön el a bőség éve. Összességében még annyi kiadást sem tervez ugyanis a kormány, mint amennyi pénzt két évvel ezelőtt elköltött. Ami a gazdaságpolitika legfontosabb sikermutatóját illeti, ott sincs minden rendben. A kormány a törvényjavaslatot úgy alakította ki, hogy az államadósság további csökkenését biztosító, változatlanul jóval a GDP 3 százaléka alatt maradó hiány fenntartása mellett a költségvetés támogassa a gazdasági növekedést és érvényesítse a gazdaság- és társadalompolitika prioritásait. Az államháztartás hiánya 2011 óta 3 százalék alatt marad, de ez csupán az uniós elszámolás szerint igaz. A tényleges bevételeket és kiadásokat figyelembe véve tavaly a GDP 3,6 százaléka volt a hiány, és jövőre is ennek közelében fog alakulni. Első látásra ezeknek a feltételeknek megfelel a jövő évi büdzsé, hiszen míg 2011-ben 5,5 százalék felett volt a hiány mértéke, 2012-től kezdve a tavalyi évig átlagosan 2,3 százalékos hiány teljesült. 2015-ben a deficit csak 2 százalék lett, és az idei évre is 2 százalékot terveztek. A 2017. évre azonban 2,4 százalék hiánycéllal számolnak, ami 0,4 százalékponttal magasabb, mint 2015-ben volt. A 2016-17. évekre prognosztizált 3,1 százalékos gazdasági növekedés egy 460 milliárd forintos mozgásteret jelenthetne. Ezt a mozgásteret a kormány ügyesen ki is használja, de a pénzforgalmi és az uniós hiány közti kapcsolatot a tervezet nem vezeti le pontosan. A gazdasági miniszter úr egy korábbi nyilatkozatában nem titkolta, hogy nem akarnak úgy járni, mint 2002-ben, amikor a gazdaság jó helyzetben volt, de a választók ezt még nem érezték, és ez alapján a Fidesz elveszített egy választást. Most célzott áfacsökkentéssel, korlátozott körben végrehajtandó béremeléssel, kevesek számára előnyt jelentő otthonteremtési támogatással óhajtják ezt megelőzni. A közkiadások viszonylag magas értéket képviselnek, nagyjából a GDP felét, különösen nagy szám ez Magyarország relatív kicsi bevételéhez képest. Az államadósság és a viszonylag magas kiadások az okai annak, hogy kevés mozgástér mutatkozik arra, hogy az idősödő társadalom okozta megnövekedett költekezés pénzügyi kockázatait reálisan felmérjék. A kormány csökkenteni akarja a kiadásokat, mégpedig úgy, hogy a közalkalmazottak bérét növeli, egyúttal csökkenti a szociális kiadásokat. A kiadások relatív nagy része általános közszolgáltatások finanszírozását szolgálja; magyarázható ez azzal, hogy a munkaerő legnagyobb része a közszférában végzi tevékenységét. Ezzel szemben meglehetősen kis hányad marad az egészségügyi kiadásokra, ami az alacsony egészségügyi szintet és az egészségügyi dolgozók kivándorlását is okozza. Az oktatásra fordított kiadások is rendkívül alacsonyak.Az elmúlt évtizedekben a gazdaság átszervezése megváltoztatta a munkaerőpiaci igényeket, ami a képzettségi szintet illeti. Mostanra sokkal inkább a technológiai tudás az, ami előtérbe került, és ami leginkább jó álláslehetőséget jelentett. Ugyanakkor az oktatási rendszer erre nem reagált kellőképpen: a diplomások nem tudnak könnyen állást találni; a felsőoktatásba való jelentkezések száma nőtt, de a diplomák értéke csökkent; a foglalkoztatottsági növekedés alacsony, ami rendszerint nagy számban eredményez pályaelhagyást.Az oktatási rendszerben beállt változások nem oldják meg az alacsony foglalkoztatottsági rátát és a magas munkanélküliséget, ugyanakkor a magasan képzett munkaerőre való igény a jövőben növekedni fog. Azt sem szabad elfeledni, hogy az öregedő társadalom miatt egyre nagyobb szükség lesz olyan fiatalokra, akik magas jövedelmet tudnak elérni, ezzel fenntartva a társadalmi egyensúlyt. Ezek a többletforrások nem alapozzák meg az oktatásban azt a minőségi változást, amiért az elmúlt hónapokban küzdöttek a civil mozgalmak és a szakszervezetek. Az egészségügy területén 12 százalékos forrásbővülést prognosztizálnak, ami a GDP-hez viszonyítva minimális emelkedést jelent. Ha kiadási oldalról nézzük, akkor valójában még csökken is az erre a területre fordított források aránya. 2016-ban a tervek szerint a kiadások 9,5 százaléka megy el az egészségügyre, 2017-től már csak 9,4 százalék. A gyógyító-megelőző kiadások a GDP 2,7 százalékára nőnek majd jövőre, ezt egészíti ki a gyógyszertámogatások 313 milliárdos kerete, ami az idei 326,2 milliárdhoz képest csökkenést jelent. A korábbi hírek szerint a kormány lemondott az új fővárosi kórház építéséről, a 2017-es költségvetésben mégis 4 milliárdot elkülönítettek erre a célra. A szociális juttatások, a nyugdíjak terén nem lesz érdemi emelkedés. A költségvetésből és a konvergenciaprogramból az olvasható ki, hogy jövőre a nettó átlagkereset változása kisebb mértékű lesz, mint idénre tervezték, 2016-ban ugyanis 5,6 százalék, míg jövőre 5,1 százalék a tervezett. Hosszabb távon a kiadások nagy részét az idősödő társadalom fogja kitenni, ami Magyarországon sokkal előrehaladottabb fázisban van, mint más országokban. A népességszám 1981-ben tetőzött, a termékenységi ráta az egyik legalacsonyabb Európában, így ennek következményeképpen a népességszám 2060 környékére várhatóan 9 millió környékére esik le. [[12.50]] A középkorúak bázisa eddig stabilnak volt mondható, de hamarosan az egyik legkisebb lesz arányuk a teljes népességhez képest európai viszonylatban, ami a legrosszabb mutatóhoz vezet majd az idősfüggőség tekintetében. Ha a jövedelmi felzárkózás teljesen eltűnik, akkor bevándorlásról nem beszélhetünk majd, viszont a magasan képzett munkaerő kivándorlásáról annál inkább. Mindent egybevetve, az idősödő társadalom okozta kifizetési kényszer a munkaerő hanyatlásához vezet majd. Az adótörvény-változások alapján érdemi segítség a családok számára az általános forgalmi adó egyes termékeket érintő csökkentése lesz. A költségvetési kiadások növekedései között az egyik legnagyobbat a lakásépítési támogatások jelentik. Jövőre a CSOK miatt 211 milliárd forintot szánnak erre, ugyanakkor ez csupán a társadalom szűk részét érinti majd, ezért általános hatása a családokra nézve nem lesz. A jövő évi költségvetés jelentős életszínvonal-javulást nem fog ezért hozni. A kiadások oldalának elemzése alapján a magyar állam rendkívül aktív szerepre készül 2017-ben, ugyanis 18 186 milliárd forintot tervez elkölteni az idei évre betervezett 15 956 milliárd forinttal szemben. Ezzel a 2230 milliárd forintos többletkiadással, kiadásnövekedéssel az államháztartás teljes kiadási oldala eléri a tervezett GDP 48,8 százalékát. A kiadások részletes funkcionális bontása alapján jól látható, hogy mely területek lesznek fontosak a kormánynak 2017-ben. A gazdasági funkciók ellátására költött összegek 2788 milliárd forintról 38 százalékos növekedéssel 3860 milliárd forintra emelkednek. Az állam működési funkcióira, saját magára lényegesen többet költhet, 12 százalékkal, azaz 340 milliárd forinttal 3133 milliárd forintra nőnek ezek a kiadások. Az egyetlen csökkenő tétel az államadósság kezelése után fizetendő 7 százalékos csökkenés, mert az államnak egyre kisebb kamatkiadást kell fizetnie. A kamatcsökkenésből adódóan több mint 500 milliárd forinttal kevesebbet kell fizetni az adósságok után, mint 2015-ben. Itt kell megemlíteni, hogy Matolcsy György szerint az elmúlt években az általa sikerként megfogalmazott növekedési fordulat legfontosabb rejtett forrása a forint árfolyamának gyengítése volt. Az MNB elnöke szerint 10 százalékos forintleértékelődés 0,5-0,8 százalékkal emelheti a magyar GDP szintjét. Emiatt mesterségesen mintegy 20 százalékkal gyengítették a forintot a korábbi árfolyamhoz képest, ami azt eredményezte, hogy a korábban devizában eladósodott háztartások súlyos terhet kaptak a nyakukba, s ezzel családok százezreit hozták sokszor reménytelen helyzetbe. A gazdasági növekedést jövőre is az ismét felpörgő uniós támogatások és a kormányzati beruházások segíthetik. Az állam 2017-ben közel 1165 milliárdot költ infrastrukturális fejlesztésekre, közlekedésre, sportlétesítményekre, ami meghaladja a GDP 3 százalékát. A Nemzeti Fejlesztési Minisztérium kiadásai tükrözik legjobban a választási költekezést. A minisztérium 321,7 milliárddal költhet többet. A kiemelt közúti projektekre 279 milliárd forint jut, ez 119 milliárddal magasabb az idei keretnél. 10 milliárdból kezdik meg a Budapest-Belgrád vasútvonal felújításának előkészítését, amely az ország legpazarlóbb vasúti beruházásának ígérkezik, ráadásul a létjogosultsága is megkérdőjelezhető. A fővárosi közlekedési beruházásokra 9,1 milliárd, a Hungaroring Zrt. támogatására 13,1 milliárd jut, a 2017-es úszó-vb-re az eddig elköltött tízmilliárdokon túl további 14 milliárdot különítettek el, s folytatódik a stadionfejlesztési program is 64,6 milliárd forint értékben. Jövőre, a választások közeledtével, a kormány a modern városok programra 153 milliárd forintot költhet el. A 27 százalékos áfa az OECD-tagállamok közül a legmagasabb, de az adóbeszedés hatékonysága jóval az elvárt szint alatt van, köszönhetően az adóelkerüléseknek. Az Európai Bizottság számítása szerint az áfarés 24 százalékos, ez 9 százalékponttal magasabb, mint az EU-s átlag. Más szóval: egy esetleg 19 százalékos áfakulcs bevezetésével ugyanaz a bevétel lenne elérhető. A kormány csalásellenes intézkedések meghozatalával támogatja az áfabeszedést, különösen az online kasszák kötelezővé tételével. Ennek megvolt már a hatása, 0,6 százalékponttal nőtt az áfabevétel GDP-hez viszonyított aránya. A kormány tervezi, hogy egyéb szolgáltatásokra is kiterjeszti ezt a bekötési kötelezettséget. Az áfabeszedés hatékonyabbá tétele széles spektrumot kell hogy lefedjen, tekintettel arra, hogy a kétezres években a szürkegazdaság a teljes gazdaság 10-17 százalékát tette ki, és ez a szám valószínűleg azóta sem csökkent. Az üzleti befektetések bővülése javíthatja a termelékenységnövekedést és szélesítheti a külpiaci értékesítési lehetőségeket. A gazdasági válság előtt szoros kapcsolat volt a gazdasági aktivitás és az üzleti befektetések között. Ezen a területen további növekedésre van szükség. Javítani kell az üzleti kiszámíthatóságot, csökkenteni kell a vállalkozások adóterheit. Korábban a finanszírozási források is kiapadtak, köszönhetően annak, hogy a bankszektor megszigorította a hitelezés feltételeit. Ez leginkább a hazai kkv-szektorra volt hatással, ugyanis a multik továbbra is a nemzetközi pénzpiac nyújtotta szolgáltatásokat tudták igénybe venni. A Növekedési Alap eredményezett néhány új befektetést, de sok esetben a már meglévő, rosszabb feltételű hitelek törlesztésére használták fel. Az egyéb finanszírozási források nem játszanak jelentős szerepet Magyarországon. A fejlődő tőkepiacok jelenthetnék a finanszírozás egy új forrását, de ez egy lassú folyamat, mely átláthatóságot, megbízhatóságot, az információk összehasonlíthatóságát és a pénzügyi stabilitási problémák helyes kezelését igényli. Ugyanakkor a befektetői bizalmat meg kell erősíteni, méghozzá egy olyan keretszabályozással, ami növeli a szektor versenyképességét. A beáramló működőtőke-befektetések az üzleti befektetések felét teszik ki, de látni kell, hogy leginkább az autógyártásban érdekelt nagy német cégeknek köszönhető ez. Ennek hatása, hogy Magyarország ágazatfüggővé vált ebben a kérdésben. Egy évvel ezelőtt a költségvetési vita során is elmondtam, hogy az Európai Bizottság milyen országspecifikus javaslatokat fogalmazott meg Magyarország részére. Az ajánlás többek között felhívta a kormány figyelmét arra, hogy tegyen intézkedéseket a reálgazdaság rendes hitelezésének helyreállítása érdekében, szüntesse meg a piaci alapú portfóliótisztítás akadályait, és csökkentse jelentősen a bankszektorban megnövelt állami tulajdonból fakadó kötelezettséggel összefüggő kockázatokat. Évek óta visszatérő javaslat, hogy mérsékelje a torzító hatású ágazati különadókat, szüntesse meg a piacra lépés indokolatlan akadályait a szolgáltatási ágazatban, ideértve a kiskereskedelmi ágazatot is; csökkentse az alacsony jövedelmű munkavállalókat terhelő adóéket, és ennek érdekében terelje át az adóterheket a növekedésre nézve kevésbé torzító területekre; folytassa az adócsalás elleni küzdelmet, fejlessze tovább a korrupció elleni küzdelem kereteit; erősítse meg a közbeszerzési rendszer versenyt ösztönző és az átláthatóságot előmozdító struktúráit, amely, ismervén a hazai közbeszerzési eljárások tapasztalatait, különösen fontos. Ezeken a területeken azóta sem történt előrelépés, s az idei költségvetés sem veszi figyelembe a megfogalmazott ajánlásokat. Összességében elmondható, hogy a jövő évi költségvetés nagyon optimista számokkal számol. Azonban azzal, hogy százmilliárdokat költenek el felesleges, indokolatlan beruházásokra, az azt követő években a szerkezetileg amúgy is gyenge lábakon álló gazdasági növekedés jelentősen mérséklődni fog. Így a fenntartható növekedés nincs megalapozva, és könnyen lehet, hogy a 2017-re tervezett 3,1 százalékos növekedés sem fog teljesülni. Egyértelműen látszik, hogy ezzel a költségvetéssel már a 2018-as választásokra készülnek. A 2017. évi költségvetési törvényjavaslatot az MSZP-frakció az elmondottak miatt nem tudja támogatni. Köszönöm a figyelmüket."
3,u2019-06-21-9,Opposition,0.337158203125,2019-06-21,0.3024442493915558,"Köszönöm a szót, elnök úr. Tisztelt Ház! Tisztelt Képviselőtársaim! Az elmúlt közel harminc évben a költségvetési törvény és az azt megalapozó törvények nagyon világos képet tudnak mutatni az adott kormány gazdaság- és társadalompolitikájáról. Mivel előszeretettel 2010 és az azt követő közel most már kilenc év áll egymással viszonyban, ezért felszólalásomban arra vállalkoznék, hogy mind a gazdaság, mind pedig a társadalom elsősorban jövedelemalakulásában mutassam be, hogy hogyan és miképpen néz ki a valóság a számok tükrében, mindazokkal a szép politikai szólamokkal, amelyeket mind a kormányzati kommunikációban, mind a parlamenti vitában elmondunk. [[8.30]] Sikeres lennee az a gazdaságpolitika föltehetjük a kérdést , amely elértékteleníti a nemzeti forintunkat? 2010 májusában egy euróért 264 forintot kellett fizetni, ma ez 322 forint. Ez azt mutatja, hogy az euró vásárlóértéke, vagyis az euróövezet gazdaságainak anyagi javakra váltható teljesítménye 22 százalékkal jobb, és nagyobb ütemben emelkedett, mint a magyar nemzeti valutáé. A kormány nagyon büszke arra, hogy egyensúlyban tartja a költségvetést immáron hét éve, hetedik éve. A kormánynak az nem számít persze, nem kell róla beszélni, ez a dolga az ellenzéknek, de el kellene mondani , hogy milyen árat fizetett ezért a magyar társadalom, hogy önök egyensúlyban tudják tartani. 3000 milliárd forintot vettek el a magánnyugdíjpénztári tagoktól úgy, hogy a mai napig nem néznek szembe azzal a maguk ígéretével, hogy ezeket a pénzeket az állampolgárok egyéni számláját megnyitva, akár hozam ígéretét is megjelenítve… meg kell nézni a parlamenti jegyzőkönyveket, ezek eltűntek. 1200 milliárd forintot vontak ki az egészségügy, az oktatás és a szociálpolitika területéről. Amiről beszélek, ez az évekkel ezelőtti, 2014-es állapot, szeretném mondani, tisztelt képviselőtársaim. Ez azért különösen problematikus, mert az egészségügyi közkiadások vonatkozásában, valamint az oktatási kiadások a bruttó hazai termék arányában kifejezve jelenleg az Európai Unió átlagának éppen a kétharmadát érik el. Egészségügyre a GDP 4,9 százalékát, oktatásra 3,6 százalékát fordítja a költségvetés, ugyanakkor a tagországok átlaga ennek éppen a másfélszerese. A hazai gazdaság tartós növekedése büszkék lehetünk rá, hiszen önmagunkhoz képest igenis növekedésben vagyunk. Ha viszont megnézzük, és itt elhangzott, hogy a globalizált világ, a globalizált gazdaság arra kényszeríti a tagországokat, a nemzetállamokat, hogy a globális versenyben igenis nagyobb intenzitással vegyenek részt, akkor azt kell mondanom, hogy ha körülnézünk Magyarország határain túl Európában, akkor azt kell látni, hogy miközben a magyar gazdaság teljesítménye 2010 óta 23,1 százalékkal nőtt, az Európai Unió átlaga pusztán 12,2 százalék. Álljunk meg, tapsoljunk, nagyon jók vagyunk! Sőt, ha megnézzük, hogy az eurózóna országai önmagukban csak 10,6 százalékot tudtak növekedni, ez egyértelműen a hazai gazdaság felzárkózását jelenti, vitathatatlan tény. Ellenben, ha megnézzük, hogy a térségbeli országokhoz képest ez a folyamat nem fejlődést, hanem lemaradást eredményez, akkor azt kell mondjuk, hogy Észtország bruttó hazai terméke ugyanebben időszakban 35,2 százalékkal, Romániáé 35,1 százalékkal, Lettországé 33 százalékkal, Litvániáé 32,7 százalékkal, Lengyelországé 31,8 százalékkal, Szlovákiáé 25,8 százalékkal emelkedett, míg 72,1 százalékkal bővült ebben az időszakban az ír és 57-tel a máltai gazdaság. Különösen aggasztó ugyanennek a sikeres, gazdasági növekedésre alapuló politikának a jövedelemre való hatása. Hogyan alakult ugyanebben az időszakban Magyarországon a jövedelmi helyzet? Azt az állítást szeretném megfogalmazni, hogy az elmúlt kilenc évben sokkal többen lettek szegényebbek, mint 2010 előtt voltak. Elvesztették a reményt, és nem látják az esélyt ebben a költségvetésben sem, hogy az ő helyzetük érdemben változni fog. A kormányzati kommunikáció szerint az elmúlt három évben folyamatosan évi 10 százalékkal nőtt a keresetek vásárlóértéke, az egész évben egy átlagos alkalmazott havi bruttó keresete eléri a 350 ezer forintot. A valóság ezzel szemben más. Azon túl, hogy a hivatalos statisztikai adatok a kormányzati kommunikációban jelzettel szemben ’16-tól rendre 7,4, 10,3, 8,4 százalékos éves reálkereset-növekedést mutatnak, de ez az adat csak azoknak az alkalmazottaknak a keresetváltozását reprezentálja, akik a közszférában vagy a legalább öt főt foglalkoztató cégekben dolgoznak. Ők összesen 3,2 millióan vannak, miközben a foglalkoztatotti szám 4,5 millió. 1 millió 300 ezer ember dolgozik ebben az országban, és az ő jövedelemváltozásukat nem vizsgálja a KSH, minden ígéret ellenére nem közlik a mediánjövedelmeket. Ugyanis az 1 millió 300 ezer dolgozó átlagos bruttó keresete csupán a garantált bérminimummal azonos, azaz 195 ezer forint. Így az összes foglalkoztatottra jutó átlagos havi nettó kereset alig éri el a 200 ezer forintot. Ez az átlag ráadásul úgy jön ki, tisztelt képviselőtársaim, hogy a dolgozók több mint kétharmada az átlagos keresetnél kevesebbet vihet haza havonta, mert a jövedelmi rangsorba állított foglalkoztatotti kör 70 százalékánál van az átlag. Az az abszurdum van ma Magyarországon, hogy a jövedelmi átlag elérése a 70 százaléknál, a hetedik decilisben következik be először. Tessenek már végiggondolni, matematikailag azt tanuljuk, hogy az átlag valaminek a közepe, tehát valahol 50 százalék környékén kellene megjelennie az átlagnak! Ehhez képest ez 70 százaléknál jelenik meg. A Pénzügyminisztériumnak változtatni kellene a KSH úgymond politikai irányításának azon részén, hogy ha a valóságot szeretnénk tudni, akkor igenis a mediánjövedelmek közlésére azon foglalkoztatotti kör beemelését, akik öt főnél kevesebbet foglalkoztatnak, önfoglalkoztatottként dolgoznak ebben az országban, azoknak a jövedelemváltozását is az asztalra kellene ugyanúgy tenni, mint azokét, akik a közszférában vagy kis- és középvállalkozásokban dolgoznak. Van egy különleges eleme ennek a bérhelyzetnek. A közszférában szégyenteljesen alacsonyak a nettó keresetek, a nemzetgazdasági átlaghoz viszonyítva összességében 6,5 százalékkal, az oktatási ágazatban 2,8 százalékkal, a szociális és humánegészségügyi ellátásban 13 százalékkal maradnak el a nemzetgazdasági átlagtól, azaz a pedagógusok, az egészségügyi dolgozók, a szociális munkások, valamint a köztisztviselők jelentős része szégyentelenül alacsony, többségük szinte éhbérért kénytelen dolgozni. A kormány kilenc éve következetesen ez vitathatatlan visszaél a közalkalmazottak, köztisztviselők, tanárok, tanítók, orvosok, kisegítő személyzet, egészségügyi szakdolgozók, szociális munkások hivatástudatával. Hosszan sorolhatnám ezt a sort, el lehetne menni nagyon-nagyon messzire, nem az a kulcskérdés, hogy mindenkit fölsorolunk-e, hanem hogy jelezzük a számok nyelvén, hogy az, amiről önök beszélnek, az a valóság tükrében úgy néz ki, hogy pont az a szféra, amelyről beszél a kormányzati politika, jelen pillanatban nemzetgazdasági átlag alatt kapja meg a bérét. Többéves zuhanás után, el kell ismerni, az utóbbi négy évben érzékelhetően nőttek a reáljövedelmek, azok ugyanis éppenhogy meghaladják a 2008 előtti, válság előtti szintet. Emellett az emelkedés főként a magasabb jövedelemmel rendelkező rétegeket érintette, és jóval kisebb mértékben az egyébként is nehéz körülmények között élő családokat. Azaz a társadalmi különbségek nem csökkentek az elmúlt kilenc évben, hanem a magasabb jövedelműek javára elbillent, úgymond eltorzult a társadalmi egyenlőség kérdésköre. Különösen szomorú számomra, hogy a legveszélyeztetettebbek változatlanul a gyermekek és a fiatalok. Emellett továbbra is súlyosak a területi egyenlőtlenségek, és nagyon keveset beszél a vitában a kormánypárt arról, hogy Magyarországon a területi egyenlőtlenségek hogyan konzerválják és hogyan determinálják azt a jövőt, amelyben például az észak-alföldi régióban az átlagjövedelem mindössze 8,2 százalékkal magasabb a relatív jövedelmi szegénységi küszöbnél. 2017-ben az egy főre jutó éves bruttó jövedelem 1 millió 644 ezer forintot, a nettó jövedelem átlagosan 1 millió 300 ezer forintot tett ki. Az előbbi 9,3 százalékkal, az utóbbi 8,4 százalékkal haladta meg az egy évvel korábbit. [[8.40]] 2017-ben a fogyasztói árak 2,4 százalékkal emelkedtek. Így a reáljövedelmek jelentősen, 5,9 százalékkal nőttek. Ez a számottevő jövedelememelkedés egyben kompenzálta az előző évek komolyabb életszínvonal-zuhanását, így a 2017. évi átlagos nettó jövedelem reálértékben 19,8 százalékkal, tehát érzékelhető mértékben meghaladta a 2010. évit. Ha a jövedelmi különbségeket oly módon vizsgáljuk, hogy tíz egyenlő részre osztjuk mindazokat, akik ma a munka világában dolgoznak és a népességet teszik ki, akkor a képzett csoportok átlagos jövedelmét, a jövedelmi egyenlőtlenségek alakulását is meg tudjuk vizsgálni. A legalacsonyabb egy főre jutó jövedelemmel rendelkező közel egymillióra tehető csoport átlagos jövedelme a fent említettek szerint nem érte el az országos átlag egyharmadát sem, annak csupán 29,2 százalékát. E társadalmi csoport átlagos jövedelme az országos átlaghoz képest még jelentősen mérséklődött is. 2010-ben 31,8 százalék volt, 2,6 százalékponttal esett vissza, ráadásul a hét évvel korábbihoz képest ebben a csoportban a reáljövedelem az átlag kevesebb, mint felével nőtt. Csak érzékeltetőül: eközben a legmagasabb jövedelmű egymillió főre tehető személy egy főre jutó nettó jövedelme az országos átlagnak csaknem két és félszeresével, 239,4 százalékkal, az egyetlen csoport, amelynek relatív jövedelemátlaga számottevően, 8,3 százalékponttal emelkedett a 2010. évhez képest. A társadalomban, a társadalom szerkezetében drasztikus és egy vélemény, állító mondat is egyeben végzetesnek tűnő jövedelemátrendeződés és jövedelemkülönbségek alakultak ki Magyarországon. A legmagasabb és legalacsonyabb jövedelmű egymillió fős arány úgy néz ki, hogy 2010-ben a felső decilisbe tartozók átlag bruttó jövedelme és az alsó decilisbe tartozók változása 8,1-szeres volt, 2017-ben ez már tízszeres volt. Azaz jelentősen, 1,9 százalékkal nőtt. A legtehetősebbek nettó jövedelme az alsó decilisbe tartozókénak 2010-ben 7,3-szerese volt, 2017-ben 8,2-szerese. Azaz csaknem 1 százalékponttal emelkedett, amely szintén számottevő jövedelemarány-átrendeződést tükröz az alacsonyabb jövedelmű rétegekbe tartozók hátrányára. A torz jövedelemszerkezet kialakulását mutatja, hogy a nettó jövedelem országos átlagát csak a hetedik decilisbe tartozók érték el, tehát a társadalomnak csak kevesebb, mint egyharmada jutott el erre a jövedelmi szintre. Ennél is nagyobb aránytalanságot tükröz az a tény, hogy míg a kilencedik decilisbe tartozók relatív átlagjövedelme sem nőtt hét év alatt az országos átlaghoz képest, kizárólag a legfelső decilisbe tartozók országos átlaghoz viszonyított jövedelme emelkedik 8,3 ponttal. Tisztelt Képviselőtársaim! Nem sorolom tovább ez mind KSH-adat a 2010-től meglévő KSH-adatokat, sokkal inkább szeretnék még egy témára kitérni. Nevezetesen elhangzott tisztelt képviselőtársaim részéről, hogy a családok éve; és nem lehet olyan ember ebben az országban, aki felelősen bármely legkisebb településtől akár az Országgyűlés képviselőin át ne hinne abban, és ne akarná azt, hogy a magyar családok helyzete évről évre javuljon. Ebben nem lehet vita. Ellenben ha megnézzük, hogy hogyan is alakul a 2020-as költségvetésben ennek a politikának a lefordított, számszerűsített eszközrendszere, akkor azt látjuk, hogy a gyermekes családok egy főre jutó átlagos jövedelme 2017-ben 1 millió 42 ezer forintot tett ki, amely négyötöde, 80,2 százaléka volt az országos átlagnak. A gyermek nélküli családok egy főre jutó jövedelme 1 millió 549 ezer forint volt, az országos átlagot 19,2 százalékkal meghaladó módon. A különbség arra utal, hogy a családtámogatások a kommunikációban erőteljesebbek, mint a költségvetési gyakorlatban. Az eltelt hét évben a gyermekes családok egy főre jutó jövedelme 20,2 százalékkal, a gyermek nélküli családoké pedig 17 százalékkal emelkedett. Azaz a családi adókedvezmény javította ugyan a gyermekes családok jövedelmi pozícióját, de nem volt képes kompenzálni azt a veszteséget, amelyet egyéb családtámogatások, így például a családi pótlék tudatos elértéktelenítése okozott. Különösen kedvezőtlenül érinti ez a családpolitika az egyszülős családokat, amelyekben a vizsgált hét évben az egy főre jutó jövedelem vásárlóértéke 3,4 százalékkal visszaesett. Megjegyzendő, hogy ebben a jelentős társadalmi problémában van jelentősége annak, hogy e családok száma 2016-ban 155 ezer, 2017-ben 174 ezer, míg az érintett gyermekek száma több mint negyedmillió, 254 ezer, illetve 265 ezer volt. E családokban 2017-ben az egy főre jutó nettó jövedelem mindössze 829 ezer forintot tett ki, azaz az országos átlagnak kevesebb, mint kétharmadát, 63,8 százalékát. Az adatok szerint a kétszülős, három- és többgyermekes családoknak is csak részben segített a jelentős családi adókedvezmény, többségük legfeljebb részlegesen tudta igénybe venni azt, mivel a bruttó keresetük adó- és járuléktartalma alacsonyabb volt az adókedvezménynél. 2017-ben e családokban az egy főre jutó átlagos nettó jövedelem mindössze 855 ezer forint volt, az országos átlagnak nem egészen 65 százaléka. A jövedelmi különbségek folyamatos növekedése egész rétegeket fog kritikus helyzetbe hozni. De sajnos ennél rosszabbat szeretnék mondani. Ha konzerválódik ez a jövedelemkülönbség területileg és jövedelem vonatkozásában Magyarországon, akkor Magyarországon az a siker, amit önök most a gazdaság teljesítőképességében látnak, meg fog torpanni. Nem a külső gazdasági környezettől, hanem azért, mert képtelen lesz a belső fogyasztásra generált gazdaságpolitika támaszt nyújtani, minőségi szakképzést adni, minőségi tudással, minőségi versenyképességgel hazai piacon boldogulni családoknak. Ez a politika annyiban szorul változtatásra, hogy a mellé a gazdasági teljesítőképesség mellé hozzá kell rendelni azt az eltorzult jövedelempolitikát, amit a kormányzat képvisel, hogy a társadalmi egyenlőtlenségnek minimum a mérséklését de legyünk egy picit úgymond bátrak, ahogy itt az előbb megfogalmaztam, merjünk nagyot álmodni , az egyenlőségét próbáljuk meg elérni. Ez a költségvetés annyiban konzekvens, hogy az elmúlt kilenc évben a kormány ezen társadalompolitikáján nem volt hajlandó változtatni. Ennek a következményei viszont nem egy költségvetés megváltoztatásával, hanem hosszú távon határozza meg Magyarország egységes kulturális, értékalapú és élhető részét. Végezetül szeretném mondani, hogy ne csak megszületni legyen érdemes ebben a hazában, hanem olyan politikát kell csinálni, ahol élni is érdemes. Köszönöm szépen. [[Dr. Keresztes László Lóránt tapsol.]]"
3,u2020-06-12-9,Opposition,0.330810546875,2020-06-12,0.4859718978404999,"Köszönöm a szót, elnök úr. Tisztelt Képviselőtársaim! Korábbi önkormányzati vezetőként nem meglepő, hogy következetes maradok, és ahogy a megelőző öt évben, most is elsősorban az önkormányzatokhoz, az önkormányzati részhez kívánok hozzászólni a költségvetés kapcsán; képviselőtársaim a szociális, az oktatási, az egészségügyi kérdésekben a korábbi napokban már elmondták az MSZP álláspontját. A Magyarország 2021. évi költségvetéséről szóló törvényjavaslat megerősíti azokat a korábbi sajtóhíreket és az önkormányzatokkal szemben eddig is megtett kormányzati lépések irányát, amelyek arra irányulnak, hogy az önkormányzati források elvonása egyre nagyobb mértékeket fognak ölteni, amelyek egyébként ráadásul, ahogy látjuk, túl fognak mutatni a 2021. éven is. A jövő évi állami költségvetés tervezetét olvasva az a meggyőződésem, hogy az önkormányzatok pénzügyi kivéreztetése tovább folytatódik. Pénzügyileg olyan helyzetbe kerülnek a helyhatóságok, hogy tulajdonképpen az önkormányzati alapfeladatok ellátása is nehézséget fog jelenteni a települések számára. Úgy néz ki, hogy a települések pénzügyileg teljesen el fognak lehetetlenülni, és tulajdonképpen ez az ott élőket jelentős mértékben fogja érinteni. Egyre több pénzt von el az önkormányzatoktól a kabinet. Van egy friss felmérés, amelyet a TÖOSZ készített az elmúlt hónapban több száz önkormányzat megkérdezésével, abból világosan kiderül, hogy a települések közel 20 százalékának már most sincs semmilyen tartaléka, de egyébként további felmérési adatokat is tartalmaz ez a megállapítás, többek között azt, hogy a települések 14 százaléka képes működni fél évig hitelfelvétel nélkül, mint ahogy egyébként az is, hogy a települések 50 százalékának van legfeljebb két hónapra elegendő pénzügyi tartaléka. Azt is megállapítja ez a felmérés, hogy a 3200 település közül a jövő évben 2300-nak semmilyen adóbevétele nem lesz, hiszen ezeken a településeken jelentős mértékben nincs vállalkozás, amely után iparűzési adót fizetnének, nincs olyan turisztikai látványosság, amely miatt az idegenforgalmi adó érintené őket, és most elestek a legfontosabb bevételi forrásuktól, a gépjárműadótól is. Amikor a kormány azt mondja, hogy egyébként emeli a települések támogatását, valójában nem tesz mást, mint hogy lélegeztetőgépen tartja a bevételüktől megfosztott településeket. Azon a 900 településen, ahol egyébként meg van iparűzési adó, a gazdaság visszaesése miatt csökkenő bevétellel számolnak, de hogy mekkora lesz az a lyuk, azt még senki nem tudja, 1-70 százalék is lehet a településeknél ez az elmaradás. Mint ahogy a TÖOSZ, úgy én is csak bízom abban, hogy egyébként az adóelőleg-feltöltés eltörlése az iparűzési adónál nem okoz majd komoly likviditási problémákat a településeknél. Persze mondhatja a kormányzat, hogy egyébként minden korábbi évinél képest lényegesen több forrást ad az önkormányzatoknak ez jelenleg egyébként 857,8 milliárd forint , csakhogy a képet a másik oldalon árnyalja, ahogy már említettem, hogy a kormány tulajdonképpen elveszi a településektől a teljes gépjárműadó-bevétel rájuk eső részét, ami egyébként ebben az évben már megtörtént, és a következő évben is folytatódik. És akkor még itt van a szolidaritási hozzájárulás, egyébként ez az összeg a költségvetésben csak könyveléstételileg adó, a gyakorlatban a központi költségvetés ezt az összeget egészen egyszerűen nem fizeti ki az érintett önkormányzatoknak, csökkentve ezzel a támogatásukat. A szolidaritási hozzájárulás megemelése szintén jelentős lyukat fog jelenteni a települések életében. 2021-ben 161 milliárd forintot vesz el a településektől az állam azzal, hogy a korábbi adóerőképesség-számítás szerint a 34 ezer forint/főről 22 ezer forint/főre vitte le a beszámítási szabály szerint az adóerő-képességet, ami egyébként valahogy teljesen véletlenül összefügg azzal, hogy körülbelül 1800 olyan település van, ahol az elmúlt időszakban az önkormányzati választáson az ellenzék jobban szerepelt. A képet egyébként tovább árnyalja az is, hogy a teljes önkormányzati szektor összbevétele amiben egyébként benne van az önkormányzatok teljes bevétele is alig lesz valamivel több 2021-ben, mint 2020-ban; ez egy 1,5 százalékos emelkedést jelent, 3000 milliárd körülire taksálható ez az összeg. De hogyha megnézzük a jegybank számításait és egyébként a kormány számításait is, hogy 3 százalékos inflációval számolunk, akkor ez a 1,5 százalék mindjárt mínusz 1,5 százalékot jelent, azaz a települések összbevétele reálértéken 1,5 százalékkal fog csökkenni. [[8.40]] Említettük, hogy a járvány és a válság miatt az önkormányzatok kiadásai sajnos nőttek, a bevételeik ugyanakkor jelentős mértékben csökkentek. A helyzetükön pedig a kormány csak rontott azzal, hogy egyébként elvette a gépjárműadó-bevételt, vagy ideiglenesen ingyenessé tette akár a parkolást, vagy éppen elvette a vendéglátóhelyek közterület-használatát. Hogy jók vagy rosszak voltak ezek a döntések, ez vitatható. Tényszerűen nyilván megállapítható, hogy volt valamelyiknek létjogosultsága. Egy biztos, tényként elmondhatjuk, hogy az önkormányzatok bevételénél ezek problémát okoztak. A TOÖSZ azt is megkérdezte egyébként a saját településeitől, hogy hogyan próbálták megoldani ezeket a problémákat. Hát, az önkormányzatok jelentős része azt mondta, hogy rendeleteket módosítottak a beruházások elhalasztásáról, pályázatok felfüggesztéséről, ingatlanok eladásáról, vagy éppen tiszteletdíjak, költségtérítések csökkenéséről vagy létszámleépítésekről határoztak. Közvetlen választókerületemben, Szegeden is érzékeltük a járvány okozta hatást. Közel 5 milliárd forint bevételkieséssel számolt az önkormányzat, melyben egyébként 100 milliós nagyságrendben benne van a védőfelszerelések, fertőtlenítőszerek vásárlása a szociális dolgozóknak, orvosoknak. 250 millió forint a parkolás ingyenessé tétele. Az önkormányzati cégek bevétele közel 1 milliárd forint. A tömegközlekedésnél azzal, hogy nyilván lényegesen lecsökkent a tömegközlekedés, 750 millió forintos bevétellel számolunk. A gépjárműadó Szegedre eső része 500 millió forintot jelentett, és a város segítette a vállalkozásokat is azzal, hogy elengedte az önkormányzati bérlemények bérleti díját, ez százmilliós tételt jelentett. És akkor itt van a legnagyobb tétel, a hipa, a helyi iparűzési adó, amelyet mi is csak tervezni és számolni tudunk, melynek következő évi hatása 650 millió forintot jelent. Ahogy megnéztük a 2021-es költségvetést, azt tudjuk elmondani, hogy a tömegközlekedés finanszírozása is jelentős mértékben változik az önkormányzatok életében. Addig, míg egyébként Szeged városa ebben az évben 328 millió forintot kapott, a következő évben ez az összeg eltűnik. Nem véletlen. A korábbiakban egyébként itt vitatkoztunk arról a törvényről, hogy az iparűzési adót elsősorban jelentősen a helyi közlekedés fordítására kell fordítani, csak pontosan ez az a bevétel, ami a legnagyobb kockázattal terhelt a települések számára a következő évre is. Folytatva a sort, a 2024-es költségvetéshez csatolta a kormány a 2024-ig szóló költségvetési kitekintését is. Bár egyébként ez nem kötelezi semmire a kormányt, de az azért világosan kiderül, hogy mégis mi az irány az önkormányzatok jövője szempontjából, hogyan számol a kormány ezekkel a bevételekkel, elsősorban most már nem az önkormányzatok bevételeként, hanem a sajátjaként. Ebből a dokumentumból kiderül, hogy maradni fog a szolidaritási adó 2021 után is egészen 2024-ig, és a gépjárműadót sem tervezik egyébként visszaadni 2024-ig. Ha csak ezt a két tételt megnézzük, akkor 2021 és ’24 között 365 milliárd forintot vesznek el a gépjárműadó miatt, és 640 milliárdot a szolidaritási hozzájárulás gyanánt. Ez közel ezermilliárd forintot jelent az önkormányzatok kasszájából mint elvétel. És hát jön a megmentés, mert a kormány segít természetesen az önkormányzatoknak, hiszen lehetővé teszi számukra a további eladósodást. Benne van a törvényben, hogy a stabilitásról szóló törvény szerint lehetősége lesz természetesen a településeknek éven túli hitelekhez. Erre egyébként be van állítva egy 200 milliárd forintos hitelkeret. Ugyanakkor ezzel a probléma nem fog megoldódni. A települések finanszírozási problémája tovább fog gyűrűzni, és egyébként pont arra mutat rá, amiről egyébként most is vagy az elmúlt években is beszéltünk, hogy a szektor forráshiányos. Összegezve tehát, a jövő évi központi költségvetésben 2020-hoz képest a 2021. évben többletforrás nincs, csupán belső átrendezés látható. A helyi önkormányzatok alrendszere az államháztartásnak, a kapott támogatások nagysága nem éri el egyébként a teljes központi költségvetés kiadásának 5 százalékát, ezért úgy mint önkormányzati szektor, a kormányzat számára nem is bír nagy jelentőséggel. A kormányzati cél csupán annyi, hogy az önkormányzatok a rábízott feladataikat rendben ellássák, és hogy egyébként nagy mozgástere ne legyen a következő években sem. Az adóerő-képesség szerinti számítással, a különadókkal, a szolidaritási hozzájárulással jelentősen csökken az összes többi önkormányzat mozgástere, és én azt gondolom, hogy ez hosszú távon senkinek sem jó. Rá kell azonban arra is mutatni, hogy az önkormányzatokat sújtó intézkedések nagyrészt olyan megoldásokkal valósulnak meg, amelyek nem közvetlenül az önkormányzatokat, hanem a helyben élő embereket, a magyar háztartásokat veszélyeztetik. Végső soron tehát nem az önkormányzatokon vagy éppen az ellenzéki pártokon állnak bosszút azzal, hogy egyébként a települések forrásait csökkentik, hanem a magyar háztartásokon, ahol egyébként, higgyék el, képviselőtársaim, úgy, ahogy ellenzéki szavazó, úgy kormánypárti szavazó is van. Ennek a sarcpolitikának tehát semmi köze a válságkezeléshez, semmi köze a szolidaritáshoz. Arról van szó, hogy a kormány egyszerűen nem képes elviselni azt, hogy tőle független önkormányzatok működnek, ezt pedig 2019 óta már megtehetnék, hogy a kormány ezt tudomásul veszi. A válságkezelés pedig, higgyék el, nem lehet sikeres az önkormányzatok kivéreztetésével. A bajba került állampolgárok elsőként ugyanis mindig az önkormányzatok ajtaján kopogtatnak. Természetes is, hiszen a fizikai közelség ott van. Őket találhatják meg leghamarabb, mint ahogy egyébként a vállalkozások is így teszik. Ezért is támogatja egyébként a világ összes kormánya az önkormányzatokat. Látjuk, hogy Ausztriában mi történt, és hogyan, milyen mértékben támogatták az önkormányzatokat, mert erre szükség van. Sajnálatos módon Magyarország Kormánya most is abba a törpe kisebbségbe tartozik, amely szembemegy a világszerte uralkodó tendenciákkal. Pontosan ezért tette az MSZP és teszem én is az évek óta már megtett módosító javaslataimat, amelyek egyébként, remélem, hogy most a kormánypárti oldal részéről is befogadásra találnak, hiszen ennek most talán mindennél nagyobb és fontosabb a létjogosultsága. Teszem a módosító javaslataimat azért, mert pontosan látszik, hogy hogyan ment végbe 2014 óta a helyi önkormányzatok leépítése a források elvételével vagy épp a feladatok átcsoportosításával. A módosító javaslatom lényege pedig nem más, mint hogy a gépjárműadó teljes egészében maradjon a településeknél, és ahogy egyébként a személyi jövedelemadó egy része, annak idején 10 százaléka is a településeknél volt, szintén maradjon a településeknél, hiszen be kell látni, és meg kell értenie a kormánynak is, hogy nem az önkormányzatokat sújtjuk elsősorban azzal, hogy az önkormányzati forrásokat elvesszük, hanem a településen élőket, és ha nem lesz az önkormányzatoknak forrása, akkor közterületeket nem tudunk rendben tartani, fejlesztéseket nem tudunk megvalósítani, szociális támogatásokat nem tudunk nyújtani. Engedjék meg, hogy még egy módosító javaslatról tájékoztassam önöket. A kormányzat 2017-ben hozott egy döntést, hogy Szeged városában, amely egyébként nemcsak a várost, hanem a megyét érinti mind gazdasági, mind kulturális szempontból, meg kívánja építeni a déli tiszai hidat. Kormányhatározat született már e tekintetben kétszer is. A tavalyi évben előterjesztést is hoztam a tisztelt Ház elé, hogy támogassák ezt a javaslatomat. A tavalyi évben szintén költségvetési módosítót nyújtottam be a tekintetben, hogy legalább az előkészítő munkák valósuljanak meg. Most is ezt teszem: azt kérem a kormányzattól, hogy kétmilliárd forint összegben az előkészítési munkákat támogassák. Köszönöm a szót, elnök úr."
3,u2016-05-13-123,Opposition,-0.93408203125,2016-05-13,0.9970335364341736,"Köszönöm szépen, elnök úr. Tisztelt Képviselőtársaim! Ennek az előterjesztésnek maga a ténye is azt mutatja, hogy nem igazából állja meg a helyét az a megállapítás, amit az államtitkár úr az előbb a tavaly tavasszal, illetve az idén, a tavaszi ülésszakban elfogadott költségvetési metódus helyességéről mondott, ugyanis nem lenne szükség erre a módosításra már most, a félév elérkezése előtt, hogyha nem próbálták volna unortodox módon még a költségvetés-készítést is úgymond megreformálni. Ez a reform, államtitkár úr, nemigen működik, tehát azon túl, hogy minőségileg ön azt mondja, hogy növeli a kiszámíthatóságot, semmi konkrétumot nem tudott mondani amellett, hogy milyen előnye volt annak, hogy tavaly a tavaszi ülésszakban el lett fogadva a költségvetés, illetve hogy az idén is a tavaszi ülésszakban el lesz fogadva. Lehet, hogy önök azt gondolják, hogy ez a részünkről csak ízlés dolga, én úgy gondolom, hogy ennek inkább szakmai okai vannak. Megalapozottabban lehetne az elmúlt év tényadatainak elemzését követően, az adótörvények kivitatását, elfogadását követően, a bevételeket komolyabb, pontosabb prognózisok alapján megszámolva a korábban elfogadott, és mondjuk, a más, Európában használatos metódusokhoz hasonlóan az őszi ülésszakban tárgyalni az ország következő évi költségvetését. Én tehát úgy gondolom, hogy - ahogy a bírósági gyakorlatban mondják - ez itt egy tárgyi bizonyíték arra, hogy ez a reform nem működik. Ez a megállapítás független attól, hogy az itt szereplő módosítás egy pozitív ténybeli változást tükröz, nevezetesen hogy 400 milliárd forinttal több bevételt prognosztizál most a kormány, mint tavaly ilyenkor tette, és ez valóban a kedvező gazdasági folyamatoknak az eredménye. Hozzáteszem, mielőtt Matolcsy Györgyöt meg az önök saját érdemeit túldimenzionálnák, hogy azért Európában is meg a világban is egy kedvező gazdasági klíma van, pénzbőség van. Az Amerikai Egyesült Államok bankja, a Fed nemrégen fejezte be a quantitative easing néven ismert mennyiségi élénkítési programját, aminek jótékony hatása volt a világ pénzügyi piacaira, így az európai pénzpiacon is pénzbőséget eredményezett; amikor ők abbahagyták, most az Európai Központi Bank folytatja, tehát pénzbőség van, ilyen körülmények között jobb a növekedésnek és a gazdálkodásnak a feltétele, az esélye. Ahogy az a Költségvetési Tanács véleményéből is látható, több mint 400 milliárd forinttal növelik meg a 2016-os költségvetés bevételi és kiadási főösszegét, azaz a hiánycélt nem emelik, viszont újabb 400 milliárd forinttal bővíti és ennyivel több forráshoz juttatja magát a kormány. Az indoklás szerint az adó- és járulékbevételek a terven felül folytak be eddig a büdzsébe, ebben nyilvánvalóan van igazság, de még így is vannak olyan tételek, amelyek kiemelkedő mértékűek, és megemlíteném a taót, illetve már a tervezés szakmai megalapozottságát is megkérdőjelező komoly eltéréseket, így például a társasági adó közel 290 milliárdos eltérését, az általános forgalmi adó 37 milliárdos eltérését, a jövedéki adó 29 milliárd forintos eltérését, a személyi jövedelemadó 30 milliárdos eltérését, a szociális hozzájárulási adó 86 milliárdos eltérését és a lakossági illetékek 16 milliárdos eltérését. [[17.40]] Hozzáteszem, hogy ez végül is többnyire pozitív tényként állapítható meg, bár az, hogy a lakossági befizetések ilyen mértékig nőttek, az nem biztos, hogy mindenkinek öröm. Mint ahogy önök észre is vették, a kis illetékeket lejjebb redukálták. Ez nagyon helyes; nem biztos, hogy mindenért, még az ajtónyitásért is pénzt kell szedni, hogyha valaki bemegy egy hivatalba.A tao esetében a növekedési adóhitelre hivatkoznak várhatóan a szakmai indoklásnál. Eszerint, ha egy gazdasági társaság az első adóévben 100 egységnyi, a második adóévben pedig 150 egységnyi nyereséget ér el, akkor az 50 egységnyi különbözet után nem kell a második adóévben még adót fizetnie, hanem választása szerint a harmadik és a negyedik adóévekben fizetheti azt be.Ez egy elég bonyolultnak tűnő, de azért a hazánkban is működő cégek piaci információi szerint külföldi székhelyű multinacionális vállalatoknak nincs ez ellenére; lehet, hogy pont az ő kezdeményezésükre hozta létre a kormány ezt a bonyolultnak tűnő, de amúgy alapvetően kedvező módosítást. Így ezek a cégek kedvezőbb adókulccsal adózhatnak a leányvállalataikon keresztül itt Magyarországon, mint odahaza.De ugyanakkor ennek természetesen a saját kormányaik valószínűleg nem annyira örülnek. Nem minthogyha erre Magyarországnak olyan túlzottan figyelni kellene, de ez is hozzájárul a „Magyarország adóparadicsom, nem offshore” felirathoz. Mi az Unió tagjaként igen kedvező adózási feltételeket tudunk teremteni.A pluszforrások allokálását tekintve, a pénzügyminisztérium oktatási célokra elég jelentős, több mint 90 milliárdos forrást biztosít. Ezzel kapcsolatban, hasonlóképpen az egészségügy finanszírozásához, az MSZP-nek az a kérdése, hogy miért csak most. Én megjegyeztem államtitkár úr előző zárszavát, amit a megalapozók végén mondott, hogy hazánk gazdasági teljesítménye teszi lehetővé ezt a 400 milliárdos emelést; ezt már én teszem hozzá, ön a hazánk gazdasági teljesítményét mondta kellően patetikusan, amire joggal lehet büszke. Én is büszke vagyok rá. Amire nem vagyok büszke, az az, ami az egészségügyben történik, és ami az oktatásban történik. Szintén ön volt az, aki elismerve, hogy szükség van többletfinanszírozásra mind a két területen, a költségvetési fegyelem betartására hivatkozott. Nos, államtitkár úr, itt jön a politika.Politikai döntés kérdése, hogy meddig hagyják lerohadni az egészségügyet. Meddig nézik el, hogy kevés az ápolónő, hogy a szükségesnek a harmadát használják fertőtlenítőszerből, mert nincs rá pénzük, hogy nem lehet találni olyan mellékhelyiséget egyetlen egészségügyi intézményben sem, ahol vécépapír vagy papírtörölköző lenne, amikor orvosok úgy tudják fenntartani magukat, hogy a hivatalos állásuk mellett számtalan mellékállást vállalnak vagy hálapénzt fogadnak el? Tehát mi azt vetjük a kormány szemére - és emögött, ha érzékelnék, komoly társadalmi nyomás is áll -, hogy nemcsak az oktatásra kell áldozni, ott is meg kell mondani, hogy mire, sokkal komolyabb elismerésben kell részesíteni a tanárokat és a technikai dolgozókat is. Bűnös módon kifelejtették az életpályaprogramból az oktatásban dolgozó technikai dolgozók jelentős létszámát, vagyis az összeset kifelejtették; csak azt akarom mondani, hogy az oktatási intézmények dolgozói között ők azért ilyen 20 százalék körüli arányt képviselnek. Tehát egy nagyon nagy rétegről feledkeztek meg a korábbiakban.Ezen előterjesztés szerint viszont úgy tűnik, hogy az egészségügyről meg teljesen megfeledkeztek.Tehát arra, hogy a szakképzés, felnőttképzés támogatására mit fog jelenteni ez a 17,7 milliárd, gondolom, hogy vannak hatástanulmányaik, bár a szakmai szervezetektől nem kaptunk erre visszajelzést, hogy tényleg látták volna.Az otthonteremtés elősegítése: szeretném visszautasítani, hogy mi ezt nem üdvözöljük. Üdvözöljük. A kapkodást tartjuk félelmetesnek és bántónak. Tehát amikor létrejön egy ilyen civil szervezet, hogy a CSOK-károsultak egyesülete, szövetsége, tehát amikor már olyan számosságú, akik befaragtak amiatt, hogy bíztak a kormányban, elindultak a családi otthonteremtési kedvezmény megszerzésének az irányába, kötelezettséget vállaltak, és utólag derül ki, hogy hiú reményeket tápláltak, szóval erre mondjuk azt, hogy felelőtlenség, hogy propagandaízű az egész. Dolgozták volna ki részletekbe menően, és azután induljanak el a gyakorlati megvalósítás felé!Hasonlóképpen említik, hogy jelentős mértékben, a javaslat szerint a tömeges bevándorlás kezelésének zavartalan finanszírozása érdekében a Belügyminisztérium fejezetében 1 milliárd forinttal bővítik az előirányzatot. A terrorellenes intézkedésekre pedig a BM fejezetében hoznak létre 10 milliárd forinttal egy fejezeti kezelésű előirányzatot, a terrorellenes intézkedések megvalósításához kapcsolódó kiadások elnevezéssel. A javaslat indoklása szerint ez a Belügyminisztérium és a Honvédelmi Minisztérium fejezetében megjelenő többletkiadások együttes fedezetére szolgál majd. Mindkét új fejezeti kezelésű előirányzat a kormány engedélyével akár túl is léphető.Ehhez szeretném megjegyezni, valószínűleg elkerülte a figyelmüket, pedig irományszáma is van, hogy a Magyar Szocialista Párt ez év február 15-én benyújtotta a T/9121. irományszámú törvényjavaslatát, amelyben ugyancsak 10 milliárd forintot javasoltunk előirányzatnak a terrorizmus elleni fellépés finanszírozására. Akkor a kormánypártok nem támogatták ezt a módosítást. Most szinte összegszerűen megjelenik.Az MSZP javaslata annyiban tért el, hogy nem fejezeti kezelésű előirányzatként, hanem céltartalékként irányozta elő a 10 milliárd forintos pluszforrást a terrorizmus ellen, pontosan meghatározva, hogy azt a kormány mire költheti el. A kormány által javasolt megoldással a Belügyminisztérium határozza meg a 10 milliárdos forrás felhasználásának szabályait. Mi úgy gondoljuk, hogy ez helyesebb lenne, hogyha kormányhatáskörben maradna.Végezetül a rendelkezésemre álló másfél percben - 15 perc a keretem? - szeretnék szólni arról, hogy ne feledkezzenek meg az egészségügyről. Tehát az, amit mondanak a jövő évi költségvetésről, arra szükség van, de kevés, az ez évi finanszírozás pedig egyenesen katasztrofális. Tehát az a leépülési spirál, ami az egészségügyben egyre gyorsul, azonnali intézkedést követel.Én szeretnék kiállni az orvosok fizetésemelése, az ápolók fizetésemelése és a gyógyítási feltételek azonnali javítása mellett. Nem tudom, miért nem látják be, hogy amikor van a kormánynak 400 milliárd forint pluszbevétele, akkor abból legalább 100 milliárdot azonnal az egészségügyre kellene fordítani, és nem hezitálni, hogy majd a jövő évi költségvetésben szerepel 173 milliárd forint. Nézzék meg, hogy milyen tragikus a kórházak eladósodottsága, milyen állapotban van a munkaerő-ellátottság, és milyen a hangulat az egészségügyben mind a dolgozók, mind az ellátottak területén! Én azt kérem, államtitkár úr és felelős képviselők a teremben, hogy ha van lehetőségük, akkor erre koncentráljanak. Nagyon szép, hogy világszínvonalú épülete legyen a Testnevelési Főiskolának, hogy a világ legjobb campusa legyen, de ha megengedik, az, ami az egészségügyben van, az sokkal sürgetőbb. Ebben lépjenek először! Köszönöm, elnök úr."
3,u2016-05-11-107,Opposition,-0.94189453125,2016-05-11,0.6442680358886719,"Köszönöm szépen a lehetőséget, elnök úr, és köszönöm a szót. Először is a költségvetéssel kapcsolatban szeretnék egy olyan kormányzati bejelentésről beszélni, amely valahogy elfelejtődött a költségvetés tárgyalásáig, nevezetesen: a nullás költségvetés ígérete. Kiderült, hogy a költségvetés úgy nullás, hogy nem nullás, hiszen a költségvetés hiánnyal számol, a kormányzati kommunikátorok és szereplők ezt úgy magyarázták, hogy csak a működési költségek lettek nullásak, a fejlesztési költségeket nem értik bele. Hát, hogy is mondjam, ha Magyarországnak nem egységes a költségvetése, külön lehet választani benne a fejlesztést és a működést, az elég sajnálatos. Tehát szögezzük le, a nullás költségvetés terve annak ellenére nem sikerült, hogy jelentősen megkurtították a működési kiadásokat. A másik, amiről szólnék, az, hogy újra előállt az az elég érdekes helyzet, hogy hozzákezdünk a költségvetés tárgyalásához, de a költségvetést megalapozó törvényeket és az adótörvényeket meg majd később tárgyaljuk meg. [[18.30]] Ennek a sorrendje már csak logikai alapon is fordított lenne: ha nemcsak a nevét, hanem a tartalmát tekintjük a megalapozó törvényeknek, akkor is az kellene hogy kijöjjön belőle mint megfejtés, hogy előbb a megalapozás, akkor a költségvetés maga. Most tárgyalunk a költségvetésről, majd utána megkezdjük pénteken azoknak a törvényeknek a tárgyalását, amelyek a költségvetésnek nem a szerves részét, hanem az elejét, a tervezés alapját jelentik. Sajnálatos ebben a költségvetésben, hogy minden bürokráciacsökkentésről szóló kormányzati híresztelés ellenére az állam magára költött pénze növekszik. Ez az egészségügyben azért jelent problémát, mert valamilyen görcsös akarattal ragaszkodnak ahhoz, hogy az OEP szűnjön meg, miközben a legkevesebb, a legkisebb működési költségekkel és arányokkal dolgozott. Tehát inkább felborítanak egy szakmai szervezeti működést, mint hogy racionálisak legyenek legalább ebben a tekintetben.Tisztelt Képviselőtársaim! Beszélek egy kicsit a költségvetés bevételi oldaláról, hogy mi hiányzik onnan. Persze, a megalapozók ismerete vagy megtárgyalása nélkül elég nehéz ezt megtenni, de néhány tételre azért rákérdeznék. Az első tétel az, hogy vajon elférne-e ebben a költségvetésben a Magyar Nemzeti Bank közpénznek tekintett nyeresége. Szerintem igen, meg sokak szerint is. Amikor Matolcsy György bejelenti, hogy a Magyar Nemzeti Bank úgy dönt - nem tévedek, amikor azt mondom, hogy úgy dönt -, hogy 50 milliárd osztalékot befizet nagy kegyesen a költségvetésnek, akkor kérdezem, hogy miért nem 260-at, és mi az, hogy úgy dönt. Hát nem a tulajdonos szokott dönteni az osztalék mértékéről?A másik ilyen kérdés, hogy bár adótörvények ügyében azt hirdetik, hogy ez az adócsökkentés költségvetése, lenne azért még adóágon mit a költségvetésbe becsatornázni. Akkor, amikor Varga Mihály év közben, nem is olyan régen arról beszélt, hogy sok mindenféle kisvállalkozóra kiterjesztik az online pénztárgépek kötelező használatát, akkor egyvalamiről nem beszélt, hogy mindazok a manikűrös meg pedikűrös meg fitnesszel és egyébbel foglalkozó szolgáltatók, akik nyilván nagyon boldogok ettől az ötlettől, hogyan vethetők össze Andy Vajna kaszinóival. Ott miért nincs online bekötés? Miért nem fontos ez a bevétel az államnak? Ha államtitkár úr úgy gondolja majd, hogy ez egy demagóg felvetés, akkor jelzem, nem az, hanem az egyenlő közteherviselés elvének az ismertetése itt a magyar parlamentben.Vagy, hogy csak az egészségügyről beszéljek: ugye, mindannyaian emlékeznek a chipsadó, népegészségügyi termékadó ötletére, ami fenntartható, ugyanis folyamatosan szolgálta volna az egészségügy bérfejlesztését? Egy alkalommal volt ilyen, ha jól emlékszem, nagyjából 35-40 milliárdnyi összeg került felosztásra csúfosan, hiszen arányaiban volt eltolva a szakdolgozók felől az orvosok felé ez a bérfejlesztés, és mondjuk, egy kezdő szakdolgozó nulla forinttal részesült a bérfejlesztésből, pont azok, akiket a szakmában kellene tartani. Ha ezt a három tételt nézem, akkor azt mondom, hogy a kormány nem annyira gondos a felfedezhető bevételek ügyében, mint ahogy ez szükséges lenne és kellene. Korózs képviselőtársam beszélt már a nyugdíjemelés mértékéről. Ha jól emlékszem, a nyugdíjemeléssel kapcsolatos törvényi szöveg nem úgy szól, hogy az infláció mértékével kell emelni, hanem úgy, hogy legalább az infláció mértékével emelni. Tehát önöket, tisztelt képviselőtársaim, tisztelt kormánytagok, semmi sem gátolja meg abban, hogy átgondolják azt, hogy a 0,9 százalékos nyugdíjemelés - ami önök szerint az inflációs mérték, a Magyar Nemzeti Bank szerint nem annyira, mert a honlapján még mindig más becsült adat található 2017-re nézve - vajon tisztességes-e. És persze azok a szóvarázslatok, amikkel itt az áfacsökkentést kombinálják a nyugdíjemelés ilyen csekély és megalázó mértékével, hogy majd a 0,9 százalék nem is 0,9, hanem több, azok eléggé megmosolyogtatóak, már ha az államtitkár úr megengedi ezt. Azt szeretném felvetni és kérdezni, hogy miért nem születnek olyan elképzelések, amelyek legalább sávosan, a nyugdíj valóságos mértékének megfelelően gondolkodnak el az emelés mértékéről. Megtehetnék, ne mondja, hogy nem! A svájci indexálásra való visszatérés nem feltétlenül szükséges ahhoz, hogy a legcsekélyebb nyugdíjjal rendelkezők nyugdíját az infláció mértékénél nagyobb mértékben emeljék. Senki nem kívánja el, hogy a szupernyugdíjak kerüljenek megemelésre nagyobb mértékben, de azt igen, hogy a 0,9 százalék ne számítson valóságos nyugdíjemelésnek, mert ez nem az.Kérdezem: miért nincs gondolkodás abban, hogy nem csak azokat, akik fiatalok, és azt kívánjuk, hogy gyerekek szülessenek… - azok megbecsüljék az idősebbeket? Márpedig a nyugdíj erről szól. Ha ezt azonban a nyilvánosság összekombinálja a szülőtartás kötelezettségének törvényével, akkor eléggé komor felhőket lehet látni ezen az ágon, nem azt, hogy valaki az életen át fizetett járulékából tisztességes nyugdíjjal tudna megélni. Tisztelt Képviselőtársaim! Államtitkár úr azt mondta, hogy nem jó dolog a szociális kiadásokat a GDP-hez hasonlítani vagy az arányait vizsgálni. Én az egészségügy ügyében mégis azt mondom, hogy ez szükséges és fontos. Ott ugyanis, ahol a GDP mértékéből jobban, nagyobb részben részesül az egészségügy, párosulva természetesen egy jól átgondolt egészségügyi rendszerrel, jobb az egészségügyi ellátás. Ezt az oksági összefüggést talán mégsem lehet letagadni. Az a pénz, amivel az egészségügy most részesül a költségvetésből, nem éri el nemhogy az európai, hanem a visegrádi országok mértékét sem. Ezért tehát a kommunikációjuk helyett jobban örültem volna, ha fel tudom fedezni azt a szándékot, amely valóságosan akar az egészségügy pozícióin javítani. Jellemző módon az államtitkár úrnak - aki most sajnálatosan nincs jelen, bár én nagyon örültem az imént, hogy részt vesz a vitában - nem is koncepciója van az egészségügyről, hanem pontjai: fővárosi szuperkórház vagy nem, ezt még nem tudjuk eldönteni, mert ebben elég változatos híreket teregetnek a nagyvilágba; kancellári rendszer, ami gyakorlatilag a kórházak komisszárjaként arra ösztönözne, hogy kijöjjenek a kevés pénzből; a krónikus osztályok kitolása a szociális ágazatba, amitől államtitkár úr nem tudom, mit remél, mert ha ezeket az embereket el kell látni, akkor az ott is pénzbe fog kerülni, meg itt is. És bár a tárca parlamenti államtitkára azt mondta nem is olyan régen, hogy ugyanúgy ingyenes lesz a szociális szférában az ellátása ezeknek az öreg és egyébként hozzáteszem, beteg embereknek, mint az egészségügyben, sajnálattal látjuk azt, hogy különben most sem ingyenes, sok kórház ilyen vagy olyan formában térítési díjat vagy hozzájárulást kér a gondozásért. Azt ítéljék meg önök, hogy erkölcsös-e öreg és - mint mondom - beteg embereket kizárólag ápolással ellátni, és nem gyógyítani; ebben nekem a véleményem egészen sarkos: nem, és nem hiszem, hogy az egészségügynek ebből jelentős bevétele lenne.Államtitkár úr pontjai között szerepelt az alapellátás jobb helyzetbe hozása, erről már váltottunk szót egy kétperces ürügyén nem is olyan régen itt a Házban. Példaként hoztam fel az egészségügyben igen-igen nagy súllyal bíró Magyar Orvosi Kamara nyilatkozatát ebben a kérdésben, amely egyrészt azt sérelmezte, hogy nem tárgyalnak velük, másrészt azt, hogy az ígéretek közel sincsenek a költségvetésben valóságosan megjelenő számokhoz, hiszen nemcsak az alapellátásban dolgozó háziorvosok, hanem a védőnők, fogászok is ebből a pénzből, mármint a meglévőből fognak majd részesülni, tehát jelentős pozíciójavulás a háziorvosi rendszerben, ahol betöltetlen praxisok vannak, és amely tudjuk, hogy milyen gondokkal küszködik, nincsen. Azt állítom tehát, hogy ez az egészségügy méltatlanul alulfinanszírozott ebben a költségvetésben is, és ha az egészségügyi államtitkár úr úgy gondolja, hogy tűzoltással ezt túl lehet élni, rosszul gondolja. Jellemző módon a nagy szlogenek - tehát, hogy ez az otthonteremtés és az adócsökkentés költségvetése - mellett két területet említenek mindig, az oktatást és az egészségügyet, ott, ahol leginkább ég a ház most a dolgozók körében. Úgy látom tehát, hogy sem az elvándorlás megállítását, sem az orvosok visszacsábítását, az ápolók visszacsábítását nem lehet elérni a jelenlegi helyzetben, sőt egyre inkább túlterhelt és egyre lehetetlenebb helyzetben dolgozók fognak az intézményekben ellátni vagy gyógyítani betegeket, azok a dolgozók, akik nagyon kevesen vannak. Hozzáteszem, a már beígért egészségügyi fejlesztésekből is a kórházi konszolidáció fogja elcsípni a legtöbbet, hiszen valamit kezdeni kell a kórházak adósságállományával, és most már elgondolkodni azon, hogy ha minden évben van konszolidáció, akkor vajon ez-e a módja a normális finanszírozásnak, mert valószínű, hogy nem felelőtlen gazdasági igazgatók és főigazgatók szórják két kézzel a pénzt, hanem ennyire van szükségük az intézményeknek.Végül, hogy megyebeli társamhoz, Apáti Istvánhoz csatlakozzak, aki megemlített egy olyan elkerülő utat, amely megkönnyítené a Szatmárban élők életét: aláírom, teljesen igaz, katasztrofális helyzetben vannak az utak, és közben dübörög rajtuk a kamionforgalom falvakon keresztül. Azt említem meg, ami az én személyes problémám, az M3-as autópályára felvezető utakat, amelyek szintén katasztrofális állapotban vannak, és amelyekkel szintén nem történik semmi most már évek óta, ami nemcsak azért érdekes, mert kényelmesebb jó úton autózni, hanem azért is, mert az M3-as mellé települt vállalkozások a távozásukat fontolgatják, mert nem tudják a termékeiket vagy nyersanyagjaikat épségben beszállítani ezeken az utakon kamionokban. [[18.40]] Ezt a költségvetésben én nem látom viszont, tehát nyilván módosító indítványt szeretnék ebben kezdeményezni. Ennyit szerettem volna elmondani, elnök úr, köszönöm a lehetőséget, és köszönöm a szót."
3,u2018-09-17-9,Opposition,-0.970703125,2018-09-17,0.3085089325904846,"Köszönöm a szót, elnök úr. Tisztelt Képviselőtársaim! Miniszterelnök úr, ön egy vaskos, igen súlyos papírral érkezett ma a parlament elé. Most nem arra a papírra gondolok, amiből a beszédét fölolvasta, hiszen azért az inkább könnyűnek találtatott, hiszen nem szerepelt benne, vagy nem írták oda önnek azt, hogy éppen 325 forintba kerül egy euró, nem írták oda azt, hogy a költségvetési hiány elszállt, hiszen különböző szabálytalanságok miatt az Európai Unió nem fizeti ki Magyarország számára a támogatásokat. Valószínűleg ebben a papírban, amit ön fölolvasott, abban nem szerepel az, hogy több százezren hagyták el Magyarországot vagy munkát vállalni, vagy éppen az ön rendszere elől elmenekülni, és hogy ezt tervezi sok százezer magyar fiatal.A súlyos, vaskos papír, amiről beszélek, az az, amit az Európai Parlament elfogadott, és ön bár Brüsszelbe indult megvédeni Magyarországot, ez a papír Strasbourgból érkezett. Önnek papírja van arról, egy bűnlajstroma 12 pontban, ami többek között azt rögzíti, hogy ön egy visszaeső jogsértő, egy visszaeső normaszegő, ami azt tartalmazza, hogy a közjó és a többség szolgálata helyett ön az önös érdekeit, politikai céljait fogalmazza meg, és a saját politikai elitjét gazdagítja. Ez a papír rögzíti azt, hogy ön már nem Európa erős embere, ahogy ön ezt aposztrofálta, hanem Európa páriája. És ez a papír azt is rögzíti, és talán ez a legsúlyosabb, hogy ön a népakarat ellen kormányoz, hiszen annak idején, amikor Magyarország az Európai Unióhoz csatlakozott, akkor nemcsak egy szerződésről szólt az az időszak és nemcsak egy szerződést erősített meg népszavazás - milyen furcsa, hogy akkor még erről népszavazás döntött -, hanem a magyar emberek arról döntöttek, hogy az európai értékközösséghez akarnak tartozni. Hisszük, hittük és a magyar emberek jelentős többsége hitte akkor is, hogy ezek azok az alapértékek, amikért küzdött Magyarország a rendszerváltás óta, és szeretném önnek jelezni, hogy ezt akkor a magyar emberek 84 százaléka, négyötöde támogatta. Engedjen meg egy idézetet, ha már itt az idézetekről volt szó, amit ön mondott: „Sokszor kerültünk abba a helyzetbe, hogy a magyar polgárok érdekeit éppen az Európai Unió képviselte a magyar kormánnyal szemben. Meggyőződésünk, hogy közös értékeink és elveink érvényre juttatását nem lehet mérlegelés tárgyává tenni. Fel kell tehát ruházni az Európai Uniót olyan eszközökkel, hogy tagjait folyamatosan az értékek képviseletére és az alapelvek betartására késztesse. Enélkül nincs erős Európa.” Ez történt most, miniszterelnök úr. Most az Európai Parlament kétharmada, többek között az ön volt szövetségesei kiállították a bizonyítványt, és tulajdonképpen arról hoztak döntést, hogy Magyarországon már nincs demokrácia, Magyarország letért erről az útról. Éppen ezért az MSZP olyan javaslatokkal fog élni, hogy azok az európai szabályok és a magyar korábbi demokratikus szabályok legyenek újra a legfontosabbak, és legyen újra demokrácia Magyarországon. Be fogjuk nyújtani azokat a javaslatokat, amelyeket eddig is benyújtottunk, csak leszavaztak, de ha önök ezt támogatják - és most a képviselőkhöz szólok , akkor Magyarországon újra demokrácia lesz, és ezt az európai eljárást el is lehet felejteni. Tisztelt képviselőtársaim, önökön múlik. Miniszterelnök úr, jól ismerjük már azt a mondatát, amikor azt mondta, hogy „Ne azt figyeljék, amit mondok, hanem azt, amit csinálok.” Most már sokkal súlyosabb a helyzet, mert azt látjuk, hogy miniszterelnök úr összevissza beszél. Három évvel ezelőtt még arról beszélt, hogy Görögországtól el kell venni az európai határvédelmet, és az Európai Uniónak kell ezt biztosítani, sőt a magyar kormány addig bírja a határvédelmet, amíg meg nem jelenik az Európai Unió, most pedig zsoldosokról beszél és elutasítja ezt a megoldást. [[14.00]] Közös fellépést sürgetett néhány évvel vagy néhány hónappal ezelőtt a terrorizmussal szemben, és most, hogy fel akarják ruházni az európai ügyészséget egy ilyen hatáskörrel, Magyarország természetesen nem csatlakozik ehhez a programhoz. Migrációról papol, miközben arról hallunk, hogy pont a migrációt okozó szír diktátor közeli embereinek letelepedési engedélyt ad, vagy éppen az orosz titkosszolgálathoz közel álló embereknek ad letelepedési lehetőséget. Úgy viselkedik, mint a magyar nyelv ügyében, hogy amikor elmegy Finnországba, akkor arról beszél, hogy a magyar nyelv és a magyar nép a finnugor nyelvcsaládba tartozik, majd amikor ázsiai diktátorokkal találkozik, akkor éppen a türk nyelvcsaládhoz tartozónak mondja a magyar nyelvet. Igen aggódom most, mert úgy tudom, meglátogatja majd Moszkvában kedvenc barátját, Putyint [[Derültség a Jobbik soraiból.]] [[Derültség a Jobbik soraiból.]] , és bár sok jövevényszavunk van a szlávból, a szláv nyelvből, de remélem, hogy nem jutunk el odáig, hogy a szláv nyelvcsaládba tartozik a magyar nyelv. (Derültség a Jobbik soraiból.) Mindeközben, amikor összevissza beszél, keveset ejtünk szót Magyarország valós és súlyos problémáiról. Iskolakezdéskor kiderült, hogy 4325 pedagógus hiányzik a közoktatásból. Hol lehetnek ezek a pedagógusok? Vagy éppen külföldön dolgoznak, vagy elmennek azokba a magániskolákba, ahol önök a gyermekeiket taníttatják. Nyáron komplett osztályok szűntek meg kórházakban. Tragikus, kaotikus helyzet van a sürgősségi betegellátásban. 1800 orvos hiányzik a rendszerből, 1600 településen nincs elérhető körzeti orvos. Ehhez képest pedig azt láthatjuk, hogy az önökhöz közel álló vállalkozók a lopott pénzből éppen a magánegészségügybe fektetnek be. Azt láthatjuk, hogy a magyar fiatalok százezrei készülnek elhagyni az országot, mert Magyarországon, bár önök nagyon büszkék a béremelésre, de mégiscsak a legalacsonyabb béreket találhatjuk Európában. Milyen ország az, ahol nem a munkavállalók harcolnak meg a magánszférában a saját jogaikért, a saját bérükért, hanem éppenséggel a kormány kénye-kedve szerint emelkedik a bérük? [[Németh Szilárd István: Nem igaz!]] Ön hivatkozott itt nagybefektetőkre, hivatkozott a magyar munkaerő kiválóságára, csak éppen azzal nem foglalkozik, hogy mennyit fognak majd ott keresni a magyar munkavállalók, vagy éppen arról nem ejtett szót, hogy ez hány milliárd vagy akár százmilliárd forintjába kerül az adófizetőknek, a magyar munkavállalóknak. Éppen ezért szeretném hangsúlyozni, hogy nem a multik szövetségesének kell lenni, hanem amit mi mondunk, hogy a multikban dolgozó munkavállalók szövetségeseinek kell lenni. Vissza kell számukra adni azt a jogot, hogy maguk harcoljanak meg a béremelésért. Ha megnézzük, a nyugat-európai országokban az ottani szakszervezeti jogokkal igenis jelentős eredményeket tudnak elérni, és olyan nincs, hogy egy kormány kényének-kedvének van kiszolgáltatva bármely magyar munkavállaló. Tisztelt Miniszterelnök Úr! Ön tizenkét bevándorló miatt [[Az elnök a csengő megkocogtatásával jelzi az idő leteltét.]] meghosszabbította a válsághelyzetet. 5 ezer hiányzó tanár, 1800 orvos, 1600 hiányzó körzeti orvos, 80 ezer betöltetlen álláshely: ez az igazi vészhelyzet. Köszönöm szépen, hogy meghallgattak."
3,u2019-06-20-111,OTHER,0.84814453125,2019-06-20,0.3828222155570984,"Köszönöm a szót, elnök úr. Tisztelt Országgyűlés! Tisztelt Államtitkár Úr! Itt a 2020. évi költségvetési törvény vitájában a mai napon, immár a tizedik órában köszönöm a figyelmét és a türelmét, és sok energiát kívánok a vita további részéhez. Egyúttal pedig szívből örülök, hogy ma is hallhattuk többször, a magyar gazdaság jól teljesít és dinamikusan fejlődik.Egy jól működő demokráciában a törvényalkotás során és így a költségvetési törvény megalkotása során is , úgy gondolom, törekedni kell a társadalmi konszenzusra, ami abban is megnyilvánul, hogy a kormánypárt befogadja az ellenzék javaslatait is. Ma már számos statisztika, számos szám elhangzott itt, a tisztelt Ház előtt, engedjék meg nekem, hogy kettőt most én is idehozzak. Az egyik az 537-es, a másik pedig a 0. Az 537 az a törvénymódosító javaslat, amit a Jobbik-frakció tagjai a tavalyi költségvetési törvényhez módosító javaslatként benyújtottak; a 0 pedig az, amit önök elfogadtak ebből. Csak úgy mellékesen jegyzem meg: 40-et én jegyeztem közülük, és azt gondolom, ezek kellőképpen megalapozottak voltak, tekintettel arra, hogy somogyi polgármesterekkel egyeztettem előtte, és ezek élő és egyébként racionális igényeket testesítettek meg. Őszintén megmondom, hogy az általam egyébként nagyra becsült Varga Mihály pénzügyminiszter úrnak a mondata, ami ezt a vitát lezárta, az volt, igen, ott állt egyébként az államtitkár úr helyén, és emlékszem, hogy hátrafordult az ellenzéki padsorokba, és mindezt a vitát azzal zárta le, hogy: tetszett volna jó módosító indítványokat benyújtani, akkor el is fogadtuk volna őket. Én azt gondolom, hogy nehéz elképzelni, hogy 537 indítvány közül egyetlenegy sem volt megalapozott. Én inkább az önök együttműködésének és a nagyvonalúságának a hiányát látom ennek hátterében, hogy ez így történt. És nem mellesleg alapos okunk van feltételezni azt is, hogy önök el sem olvassák ezeket a javaslatokat, úgy szavazzák le. Megállapítható tehát, hogy a tavalyi költségvetés megalkotása során nem valósult meg az általam említett társadalmi konszenzus, de őszintén remélem, hogy ez idén másképp fog alakulni. Persze tudom, és most ellenzéki képviselőtársaimhoz fordulok, hogy jellemzően ellenzéki attitűd kritizálni egy törvényjavaslatot, különösképp a költségvetési törvénynek az egyes pontjait, tételeit, mindig van olyan cél, amihez pénzt kérünk, illetőleg olyan költségvetési tételek, amikre egyébként többet, több pénzt fordítanánk. De azért legyünk önkritikusak és egyben reálisak is a tekintetben, hogy a költségvetésnek a stabilitása és a végrehajtása a mindenkori kormány felelőssége, és ez a felelősség az ő vállukat nyomja. Éppen ezért, megfogadva a pénzügyminiszter úr tavalyi tanácsát, idén is számos javaslatot nyújtottam be, törekedve arra, hogy ezek jó indítványok legyenek, olyannyira, hogy idén a fideszes Móring József Attila képviselőtársam korábbi elképzeléseit és ígéreteit is megfogalmaztam egyébként ezek máig meg nem valósult ígéretek. Ezeket egyébként én magam is támogatom, azért tettem ezt. Nagyon röviden vegyük sorba őket, hogy miről is beszélünk konkrétan! 2009-ben a képviselő úr a balatonboglári borgazdaság állami tulajdonba vételét és a termelők hasznosításába adását indítványozta. Kilenc éve önök kormányoznak, ez a mai napig nem valósult meg, de én benyújtottam ezt az indítványt. 2014-ben, a választások előtt pedig a képviselő úr a marcali kórház sürgősségi centrummá történő átalakítását ígérte, CT-berendezés beszerzését ígérte, valamint mentőhelikopter-leszállópálya megépítését. Ezek sem valósultak meg, és én ezért úgy gondoltam, hogy én most benyújtom ezeket az elképzeléseket. Továbbmegyek: 2018-ban, a választások előtt a méltatlanul pusztulni hagyott egykori marcali Petőfi Sándor laktanya épülete előtt állva honvédségi üzemet ígért a képviselő úr, 200-220 új munkahely megteremtésével. Nem árulok el nagy titkot szerintem, hogy ez sem valósult meg, ezért én ezt most benyújtottam. Nem utolsósorban a nemrég elhangzott ígérete: a választókerületét érintő talán legsúlyosabb probléma ügyében, a marcali kórház ügyében azt ígérte, hogy ez év elején önállóvá fog válni, elszakad Kaposvártól, de ez sem valósult meg. Én most ezt benyújtottam, és bízom benne, hogy önök ezt méltányolni fogják. De miközben azt gondolom, hogy önökben megvan a politikai szándék arra, hogy ezek a célkitűzések valóra váljanak, hiszen úgy gondolom, a képviselő azért csak egyeztet önökkel, amikor ilyet ígér a választóknak, és azt is feltételezem, hogy időről időre latba veti lobbitevékenységét, hogy ezek a megfogalmazott célok megvalósuljanak, de ez kevésnek bizonyult. Mi hiányzik akkor? teszem föl a kérdést. A költségvetésben a forrás. Teremtsük meg, hogy legyen a költségvetésben erre forrás, és teremtsük meg, hogy hangsúlyozom ezek az általam is támogatandó és sokak által támogatandó elképzelések akkor legkésőbb a jövő év folyamán megvalósuljanak. Tisztelt Képviselőtársaim! Szeretném felhívni a figyelmüket arra, hogy amennyiben önök ezeket a javaslatokat leszavazzák, nem támogatják, amik egyébként alapvetően Móring József Attila javaslatai, ez azt jelenti számomra, hogy nem tartják megalapozottnak ezeket az igényeket, és önök nem tartják fontosnak ezeket az ügyeket. Majd gondoljanak ekkor egyúttal arra, hogy az elutasító döntésükkel a képviselő urat hozzák rendkívül kellemetlen és kényelmetlen helyzetbe majd a marcali és a balatonboglári polgárok előtt, hiteltelenné fog válni. Úgyhogy ezúton is kérem, hogy ne hagyják, hogy ez így történjen. Végezetül pedig szeretném kérni önöktől több ezer somogyi polgártársunk képviseletében, hogy az előttünk fekvő 22 000 milliárdos költségvetésből biztosítsanak forrást ezekre a célokra, hogy ne menjek messzire, legalább a 24 milliárdos kormányzati kommunikációra elkülönített tétel egy részét, hogy ezek megvalósulhassanak. Hiszen higgyék el nekem, képviselőtársaim és államtitkár úr, hogy a somogyiaknak nem kormánypropagandára van szükségük, nem migránsozásra, nem sorosozásra, nem brüsszelezésre, hanem érdemi munkahelyekre, érdemi bérekre, a feldolgozóipar bővítésére és nem utolsósorban az egészségügy fejlesztésére. Köszönöm szépen megtisztelő figyelmüket. [[Taps a Jobbik soraiban.]] [[17.20]]"
3,u2014-09-15-251,OTHER,0.6103515625,2014-09-15,0.15100283920764923,"Köszönöm szépen. Tisztelt Elnök Úr! Tisztelt Képviselőtársaim! Tisztelt Ház! A Lehet Más a Politika üdvözli az előttünk lévő, adóügyekben történő kölcsönös adminisztratív segítségnyújtásról szóló egyezmény kihirdetéséről szóló javaslatot, amely fontos mérföldköve az utóbbi években adókikerülés és adókijátszás ellen tett nemzetközi szintű, akár kétoldalú, akár többoldalú különböző erőfeszítéseknek. [[Az elnöki széket Sneider Tamás, az Országgyűlés alelnöke foglalja el.]] Azt gondoljuk, Magyarország számára életbevágóan fontos szerepet vállalni ebben az együttműködésben, mindenekelőtt az adókötelezettségek pontos meghatározásának elősegítésében. Egyes becslések szerint körülbelül tízezer magyar embernek lehet offshore vállalkozása. A Magyar Nemzet összeállítása szerint az adóparadicsomokba menekített vagyon értéke elérheti a 10 milliárd dollárt, ami magyar forintra átszámítva 2000 milliárd forint. Az elmúlt negyed században az államadósság több mint két és félszeresének megfelelő jövedelem vándorolt ki különböző adóparadicsomokba. Az összeg hiányzik a kórházakból, az iskolákból, a nyugdíjrendszerből. A különböző megszorító csomagokra, Bokros miniszterelnöktől kezdve egészen Orbán miniszterelnökig, nem lett volna ilyen mértékben szükség, ha nem lehetett volna gátlástalanul kiszivattyúzni a jövedelmeket az országból. A nemzetközi adóelkerülési technikáknak jelentős szerepük van abban, hogy az állami újraelosztó rendszerek finanszírozhatatlanok. Azt gondolom, az ország nem engedheti meg magának, hogy az adóparadicsomokba bejegyzett cégeken keresztül jelentős adóbevételtől essen el. Ehhez képest az ügyben a kormány ahelyett, hogy élenjáró kezdeményező szerepet vállalna, csak tessék-lássék intézkedéseket tesz, a lényeges pontokon nem történik változás. A Fidesz négy évvel ezelőtt azt ígérte, hogy kormányra kerülése után tíz plusz egy ügy kivizsgálásával kezdené az elszámoltatást. A tíz plusz egy ügy közé tartozott az állami vezetők offshore érdekeltségeinek a vizsgálata. Sajnos nap mint nap azt láthatjuk, hogy offshore cégek szivattyúzzák ki a Magyarországon keletkezett jövedelmeket az energetika területén, a stadionépítések és más állami beruházások során, a Magyar Nemzeti Bankból, a filmiparból, a szerencsejátékból és a dohánykereskedelemből vagy éppen hazai élelmiszerláncokon keresztül. A kormány úgy tesz, mintha folyamatosan az offshore lovagok ellen hadakozna, ehhez képest zavartalanul folytatódnak az offshore ügyletek. Mi mással lenne magyarázható, hogy a kormánytöbbség lesöpörte az LMP összes javaslatát, amely kizárta volna a hazai üzleti életből az offshore hátterű, átláthatatlan tulajdonosi szerkezetű cégeket? Vagy hogy a fideszes többség nem vette tárgysorozatba azt az LMP-s törvényjavaslatot, amely az állami vezetők és kormánytisztviselők esetében kőkeményen betiltana mindenféle offshore tevékenységet? [[20.00]] Pár éve még az offshore-ügyletekkel kapcsolatosan rendszeresen előkerült az az ellenérv, mely szerint lehetetlen megadóztatni az országok adórendszeréből ily módon kifolyó pénzeket. Az utóbbi időben azonban több példát is mutatott a világ, hogy ez mégiscsak lehetséges: Németország, Franciaország, USA, Kína és még az önök által preferált Oroszország is. A kormánynak az elmúlt négy évben csupán a korábbi szabályozás felpuhítására, a becsületes adózókkal szemben tisztességtelen adóamnesztiára, a pénzmosásra alkalmas speciális megtakarítási számla bevezetésére és az offshore-ingatlanügyletek megkönnyítésére futotta. A kormány legfőbb tette ez ügyben az adóelkerülést szigorúbban korlátozó korábbi szabályok eltörlése volt. Azzal érveltek az offshore-adók kivetése ellen, hogy annak a gyakorlatban nincs semmi haszna. A fő kérdés továbbra is az: a kormány hogyan kívánja biztosítani, hogy a Magyarországon keletkezett jövedelmüket offshore-céggel rendelkező honfitársaink ugyanúgy leadózzák, mint ahogy azt teszik a bérből és fizetésből élők. Az előttünk lévő, nemzetközi szervezetek által kezdeményezett adóügyekben történő kölcsönös adminisztratív segítségnyújtásról szóló egyezmény biztosítja, hogy akár automatikus módon hozzájussunk honfitársaink külföldi adóügyi információihoz. Azonban hiába bont le falakat a technológiai fejlődés és ez a nemzetközi egyezmény, úgy tűnik, a lehetőség önmagában nem ösztönzi a magyar hatóságokat arra, hogy alkalmazzák is ezeket az eszközöket a magyar magánszemélyek tulajdonában álló offshore-hátterű cégek mögé rejtett vagyonok megadóztatása érdekében. Ezért drasztikus megoldásra van szükség. Az adóelkerülés visszaszorítása érdekében az LMP adót vetne ki az adóparadicsomokba menekített jövedelmekre és vagyonra. Egyfelől 30 százalékos offshore-adót vezetnénk be az olyan országokba történő utalásokra, amelyekkel hazánk nem kötött kettős adóegyezményt, másfelől szigorítanánk a társasági adóról szóló törvényben az ellenőrzött külföldi társaság fogalmát, és megadóztatnánk a hozzájuk utalt jövedelmeket. Ezzel biztosíthatnánk azt, hogy Magyarországon keletkezett jövedelmüket a nemzetközi adóelkerülő, adóoptimalizáló technikákat alkalmazó honfitársaink ugyanúgy leadózzák, mint ahogy azt teszik a tisztességes adófizető polgárok. Kérem, tisztelt képviselőtársaim, legyenek partnerek ebben. Köszönöm a figyelmet."
3,u2017-05-17-125,OTHER,0.6044921875,2017-05-17,0.07671435177326202,"Köszönöm szépen a szót, elnök úr. Tisztelt Képviselőtársaim! Én a nagyívű és inkább általános jellegű felszólalás műfaja vagy kategóriája helyett a mátészalkai választókerület egyes problémáira koncentráló műfajt választottam. Nagyon örülök, hogy itt van a teremben Kovács Sándor képviselőtársam is, és remélem, hogy támogatni fog valamennyi elképzelésemben, és támogató szavazatát adja Sándor mind az M49-es gyorsforgalmi elkerülő út megépítésével, mind a csengeri börtön mielőbbi megépítésével, mind pedig a Mátészalkai Kórház fejlesztésével kapcsolatos költségvetési módosítóimhoz, nem hiszem, hogy ép ésszel végiggondolva kivetnivalót lehetne találni ezekben a javaslatokban. Kezdeném a legnagyobb költségigényűvel, az M49-es gyorsforgalmi elkerülő út megépítéséhez kapcsolódó javaslattal. Tisztelt képviselőtársaim, ez az a beruházás, amit legalább húsz éve ígérgetnek a szabolcsi és a szatmári térségnek. Ennek a beruházásnak az a lényege, hogy az M3-as autópálya mostani 266. kilométerszelvényétől, kilométerkövétől indulna, és Kocsord–Csenger irányában érné el a jelenlegi országhatárunkat, majd ott a román fél által román területen megépítendő úthoz csatlakozna, és egyébként a magyar-magyar kapcsolatokat is javítaná ilyen módon. [[19.50]] Nos, ez az, amivel ciklusokon átívelően kampányolnak kormánypárti képviselők. Megígérik a szatmári embereknek, de mindig egy közös jellemző van, hogy soha nem lesz belőle semmi. Egy kapavágás nem történt, egy méter út meg nem épült, hiába csóválja a fejét Simon képviselő úr, az a helyzet, hogy ez az igazság. Tudom, hogy kellemetlen, de most tényekről beszélünk. Az M49-esnek se híre, se hamva. Mondok néhány elképesztő adatot, ami alátámasztaná a szükségességét. Először 2006 nyarán készített Kocsord önkormányzata egy 24 órás forgalomszámlálást. Ennek eredményeként az volt a végeredmény, hogy 10 324 gépjármű haladt át egy nap leforgása alatt a településen 2006-ban. 2010-ben megismételtük ezt a forgalomszámlálást, akkor már 16 ezer fölötti számú gépkocsi haladt át. Ez egy összesített adat. Valamennyi gépjármű-kategóriából bőven találunk egyébként, de akár a kamionok, nehézgépjárművek, a nyerges vontató kategóriában is bőségesen haladtak át száz- és ezerszám egy nap alatt a településen. Kocsord és Mátészalka szenvedi meg leginkább ezt a problémát, hiszen a csengersimai és a tiszabecsi határátkelőhely forgalma ezekre a településekre nehezedik, Kocsordra százszázalékosan, Mátészalkára is legalább 80-90 százalékos mértékben. Ráadásul a jelenlegi főút nyomvályús, keskeny, rendkívül balesetveszélyes, rendszeresen történnek súlyos vagy maradandó egészségkárosodást, súlyos sérülést vagy akár halált eredményező balesetek. Úgy néz ki, hogy amíg az elkerülő út meg nem épül, ezek elkerülhetetlenek lesznek. Egyébként ennek az útnak a kivitelezése 2010-ig egész jól állt, jól álltak a hatástanulmányok, a tervek, az engedélyeztetések, aztán hiba került a rendszerbe, és folyamatosan hátrasorolják a fontossági sorendben ezt a beruházást.Az érintett településeken a főút melletti belterületi ingatlanok falazata megrepedt, az ingatlanok értéke jelentősen csökkent. Jelentős a balesetveszély mellett a zajártalom is. Úgy néz ki, hogy ezek az emberek, ezek az ingatlantulajdonosok viselik az MSZP-SZDSZ- és a Fidesz-kormányok felelőtlenségének és hanyagságának az árát és a következményeit.Nos, lehet természetesen több szakaszban is megépíteni. Lehetséges szakaszolás is. Itt azonban meg kell említeni egy fideszes belső konfliktust. Ha az első szakasz Őrtől Győrteleknek a Tunyogmatolcs közeli elágazásáig fog csak tartani, és nem tudjuk legalább az első szakaszban több száz méterrel tovább húzni a nyomvonalat, akkor én attól tartok, hogy a fehérgyarmat-vásárosnaményi lobbi ki fogja énekelni a sajtot a szánkból - ez egy régi aggodalmam -, és Jánkmajtis felé fogja elvinni, Jánkmajtis-Csengersima felé az út nyomvonalát. Szerencse a szerencsétlenségben, hogy Natura 2000-es területek bőségesen találhatók a Jánkmajtis-Csengersima útvonalon. Ez komoly akadályát képezi ezeknek a fehérgyarmati indíttatású, a mi választókerületünket rendkívül hátrányosan érintő törekvéseknek.Ugyanakkor bár már itt tartanánk, hogy azon civakodnánk, hogy hány ütemben, hány szakaszban épül meg és pontosan az egyes szakaszhatárok hol találhatók, csak kezdődjön már el ennek az útnak a megépítése. A benyújtás előtt álló költségvetési módosító javaslatomban igencsak mértéktartóan 25 milliárd forintot kívánok megjelölni az Őrtől Csengerig tartó szakaszra, ami körülbelül egy olyan 45-50 kilométernyi gyorsforgalmi út megépítését jelenti. Majd mindjárt arra is kitérek, hogy ez a munkahelyteremtés nemes céljait hogyan szolgálná.Ráadásul van egy nagyon komoly és ütőképes érvem, mégpedig az, hogy Magyarország miniszterelnöke az elmúlt fél évben kétszer ígérte meg a szatmáriaknak, hogy ez az út nagyon gyorsan meg fog épülni. Az első ígérete tavaly év végén hangzott el a romániai választási kampány véghajrájában Szatmárnémetiben. Nagyon örültem ennek a miniszterelnöki kinyilatkoztatásnak. A másik alkalommal pedig néhány nappal ezelőtt, május 4-én Csengerben, délelőtt 11.30 és 12 óra közötti időpontban a járási tanuszoda átadásánál határozott ígéretet tett erre a miniszterelnök úr. Az a probléma, hogy nem nézett utána annak, hogy amelyek a Nemzeti Fejlesztési Minisztérium jelenlegi tervei. Én ugyanis hat, talán nyolc héttel korábban rákérdeztem erre egy szóbeli kérdéssel, és abból az derült ki, hogy 2020, de inkább 2022 a megkezdés legkorábbi dátuma. Tehát nagyon jó lenne, ha a miniszterelnök úr egyeztetne a saját miniszterével, a saját államtitkáraival, és a valóságnak megfelelően nyilatkozna, nem pedig egy korán megkezdett kampányban felelőtlen ígéretet tenne. Ráadásul fokozottan érzékeny vagyok erre a kijelentésre, mert abban a városban hangzott el a második ígéret, ahol születtem és felnőttem, Csengerben. Érthető okokból, érthető módon az ember fokozottan érzékeny arra, ha a saját szülővárosának a választópolgárait próbálják - jelen esetben úgy tűnik - megtéveszteni. Én mindenesetre nagyon bízom abban, hogy a miniszterelnök úr él az ellenbizonyítás lehetőségével és esélyével, és 2022-ről fontossági sorrendben előrébb sorolják azt a beruházást. Úgy gondolom, teljesen mindegy, hogy kicsoda adott ciklusban a kormánypárti és az ellenzéki képviselő, ebben nyugodtan egyetérthetünk, és kifejezetten támogatni kell egymást. Azért fontos ez, mert 2010 és 2014 között Mátészalka akkori polgármesterével az élen folyamatosan nemtelen, megalapozatlan vádakkal illettek, amikor én 2010-ben ordítottam, hangosan ordítottam, hogy próbáljanak közbeavatkozni, az akkori fideszes egyéni képviselő próbáljon valamit tenni, mert én belső információkból arról értesültem, amelyek később megalapozottak lettek, hogy nem fogják megkezdeni, és nem fogják 2013-ig Ököritófülpösig megépíteni, hanem hátra fogják sorolni, más, erősebb érdekérvényesítő képességű fideszes egyéni képviselők körzete fog ezzel a pénzzel gazdagodni, gyarapodni, épülni és szépülni. Akkor folyamatosan azt hallgattam, hogy állítólag nekem földjeim vannak az út nyomvonalában, és én telekspekulációra készülök. Jelzem, hogy a föld nyomvonalában sem akkor, sem most annyi földem nincs, hogy belefeküdjek. Egy négyzetméternyi, kétméternyi földem nincs, amibe eltemetnének, ha arról lenne szó. Ezek a vádak ennyire megalapozatlanok voltak. Kértem az akkori többcélú kistérségi társulás 26 települését, hogy közös nyilatkozatban forduljanak a kormányhoz, hogy kezdjék meg az út mielőbbi megépítését, legalább kezdődjön el az érdemi munka. Nem történt ez meg. A polgármester, mindössze öt, közte egyébként egy fideszes polgármester is vállalta a felelősséget, vette a bátorságot, és aláírta ezt a nyilatkozatot, a nagy többség azonban nem. De ez már a múlt, ezen egyelőre, úgy tűnik, hiába rágódunk, nem tudunk változtatni.Hivatkozván miniszterelnök úr hat hónapon belüli kétszeri, kétszeres ígéretére, különös tekintettel a május 4-i csengeri ígéretére, az út megépítését nyomatékosan alátámasztó körülményekre, amelyeket az előbb már felsoroltam, nagyon remélem, hogy mihamarabb megkezdődik. Egyébként jól állnak, alapvetően jól állnak az engedélyeztetések, alapvetően adminisztratíve kevés akadálya lenne a megkezdésnek. A legfőbb ideje lenne a közbeszerzési eljárás kiírásának. Ehhez persze arra lenne szükség, hogy végre más térségeket megelőzően kerüljön sor erre a beruházásra, ugyanis nekem régóta van egy érzésem, körülbelül 20-25 éve, hogy valahogy a szatmári térségben élő embereket sokadrangú állampolgárnak tekinti a mindenkori magyar kormány. Ha arról van szó, akkor mindig valahogy a sor végére kerülünk. Amikor igazán jelentős, nagy beruházásokra kerül sor, nagy infrastrukturális beruházásokra, akkor sosem lesz az egészből semmi. Mondhatnám egyébként a csenger-szatmárnémeti vasútvonalat is. A 2010-es kampányban Fónagy János eljött és megígérte a csengerieknek. Azóta mi történt? Leépült a Csenger-Mátészalka, a Mátészalka-Nyíregyháza és a Mátészalka-Debrecen vasútvonal is. Ahelyett, hogy felépítenék, még leépítik azt a keveset is, ami megmaradt nekünk. Tehát jó lenne, ha a szatmári emberek hitét visszaadnák, és most végre előre kerülnénk a fontossági sorrendben, és nem hátra, és azokat a térségeket, amelyeket már agyonfejlesztettek az elmúlt években, évtizedekben, most türelemre intenék, és végre megkapná ez a környék az M49-es gyorsforgalmi elkerülő utat. Erre nemcsak azért lenne szükség, hogy Mátészalka, Kocsord, Győrtelek, Ököritófülpös, Porcsalma, Pátyod és Csenger főútjai, közútjai tehermentesüljenek, hanem fontos lenne a kereskedelmi kapcsolatok szempontjából, a szállítmányozás szempontjából, a mezőgazdasági termékek célba juttatása szempontjából, az egész térség Európa vérkeringésébe való becsatolása szempontjából és a munkahelyteremtés szempontjából is. Ugyanis egyébként ha ezt a közbeszerzési eljárást majd úgy írnák ki, hogy a legfőbb szempont az lenne, hogy a majdani kivitelező a térségben állandó lakóhellyel rendelkező, vagyis ott élő munkanélküliek és tartósan munkanélküliek közül a lehető legtöbbet foglalkoztasson, és csak az nyerhet, aki ezt a komoly kötelezettséget vállalja, akkor a beruházás éveire - hiszen itt többéves beruházásokról beszélünk - jelentősen csökkenne a környéket nyomasztó munkanélküliség. Megjegyzem, számos reménytelen helyzetben lévő magyar és cigány embernek, fizikai munkásnak is lehetne értelmes, értékteremtő munkát, munkahelyet biztosítani, jóval több pénzért, mint amit most közmunkán kapnak. Ennyit röviden az M49-es útról. [[20.00]] A másik fontos és megígért beruházás. Úgy látszik, az ominózus május 4-i nap nemcsak aranyat érő májusi esőt, hanem ígéretdömpinget is hozott. Jelen voltam és nagyon mély nyomokat hagyott bennem több miniszterelnöki kinyilatkoztatás, ezt igyekszem számonkérni és szembesíteni ezzel a következő időszakban az illetékeseket. A másik a csengeri börtön megépítése volt. Nagyon örültem annak, nagyon örültünk annak, és a Jobbik egy percig se ment szembe azzal, hogy 2015-ben Csenger elnyerte nyolc másik településsel együtt a helyi börtön megépítésének jogát és lehetőségét. Most kisebb fennakadás alakult ki. Bízunk benne, hogy ezt sikerül orvosolni. 11 milliárd forintos költségvetési módosítót nyújtottam be e tekintetben. Ha durván a kilenc börtönre 102 milliárdot szánnak, akkor egy egyszerű osztással, egy minimális tartalékot képezve, talán 11 milliárdból a csengeri börtön felépíthető. Most arról szól a mese, hogy a közbeszerzési eljárást eredménytelennek kellett nyilvánítani, mert irreálisan magas árakat ajánlottak meg az ajánlattevők. Valóban, az észszerű gazdálkodás, a közpénzekkel való felelős gazdálkodás szempontjai megkövetelik, hogy ilyen esetben igenis legyen eredménytelen az eljárás, írjanak ki újat. Igen ám, ha csak erről van szó, akkor nincs gond. De ha megint arról szól a történet, hogy ezen, egyébként valós - mondom, valós, én elhiszem, hogy nem hazugságról van szó - indok miatt majd megint hosszú éveket csúszik a beruházás, és megint a szatmári térség kénytelen lenyelni azt a békát, hogy a „futottak még” kategóriájába kerül, és megint sokadrangúak leszünk, akkor azzal nagyon nem tudunk egyetérteni.Én bízom a miniszterelnök úr ígéretében és a belügyminiszter úr elszántságában a tekintetben, hogy hamarosan megindul egy újabb közbeszerzési eljárás, és végre ez már eredményes lesz, sikerül egy komoly kivitelezőt kiválasztani. Annál is inkább, hiszen itt a 250 fős bv-állomány toborzása megkezdődött. Körülbelül 40-50 főt beírattak a képzésekre, az oktatásokra, tehát komoly előkészületek indultak meg, amelyek már jelentős költségeket emésztettek föl, és a csengeri önkormányzat a szükséges előkészítő munkálatokat megtette, amely megint jelentős pénzébe került a városi önkormányzatnak. Úgyhogy nagyon kérek mindenkit, hogy legyenek szívesek támogatni az ehhez kapcsolódó költségvetési módosító javaslatot. Végül, de nem utolsósorban - mondhatnám, a teljesség igénye nélkül - a mátészalkai kórház fejlesztését is igen fontosnak tartom. Pár hete az egyik vezetővel volt szerencsém több kérdésben is értelmes párbeszédet folytatni. Külön kíváncsi voltam egyebek mellett, hogy a jelentős részben elavult vizsgálati eszközök, berendezések milyen költségigényt generálnak, ezeknek a cseréje, új és korszerű eszközök beszerzése mennyibe kerül.Ehhez kapcsolódóan egy 750 millió forintos javaslattal élek, amely egyébként teljesen megújítaná legalább egy évtizedre a mátészalkai kórház eszközparkját, eszközállományát. Ennyi pénzből már bőségesen jutna egyébként a teljesen digitalizált röntgengépre, új ultrahang-berendezésekre, az elavult CT cseréjére. Még egyébként benne foglaltatik egy MR-berendezés is, amely szintén nem a kétforintos kategória. És tekintettel arra, hogy vezető halálokok között szerepelnek a daganatos megbetegedések, és ezek a mi környékünket hatványozottan sújtják, azon belül is egyébként a bélrendszeri daganatok jelentik a vezető halálokokat, a bélrendszeri diagnosztikai és a szürkehályog-diagnosztikai eszközök ellenértéke, egy 30-30 millió forintos ellenértéke is beletartozik ebbe. Hangsúlyozom, ez csak az eszközök, berendezések teljes korszerűsítését jelenti. Hiszen azt tapasztaltuk az előző ciklusban, hogy ismételten lenyelettek velünk nem is akármilyen méretű békát, amikor például a gyermekellátást leépítették, amikor egyébként teljesen indokolatlan ágyszámcsökkentésekre került sor, és egy nagy ellátási körzetű, nagyon jelentős ellátotti létszámról gondoskodó kórházat folyamatosan és módszeresen elkezdtek leépíteni.Most ott tartunk, tisztelt képviselőtársaim, erről is érdemes lenne értelmes párbeszédeket folytatni, hogy sürgősségi gyermekellátás keretében, ha egy mátészalkai vagy egy Szalka környéki gyermek megbetegszik, maximum 24 órás ellátást kaphat. Ha nagyobb a baj, és 24 óra alatt nem lehet jobb állapotba hozni vagy legalábbis otthoni gyógykezelését elrendelni, akkor legközelebb Nyíregyházán van lehetősége a szüleinek a gyermeket gyógyíttatni. A legtöbb szülőnek ez elképesztő megterhelést jelent, nemcsak az utazás időtartama, hanem az utazás költségei miatt is. De hát először legyenek meg ezek a nagyon korszerű gépek, eszközök, berendezések, mert ezzel önmagában egyébként elérnénk, hogy a mátészalkai és a szatmári térségben élő embereknek nem kellene, mondjuk, Nyíregyházára és Debrecenbe utaznia drága vizsgálatok elvégzésére, Mátészalka erre tökéletesen alkalmas, csak végre ennek a térségnek is el kellene foglalni az őt megillető helyét és szerepét, és nem csak a kiemelt csúcsintézményeknek meg a súlyponti kórházaknak kellene részesülni a legnagyobb fejlesztésekből. Úgyhogy bízom benne, hogy ezekben a módosítókban a Szabolcs megyei képviselők nem találnak semmi kivetnivalót, és félretéve a napi pártpolitikai meg egyéb ellentéteinket, ezt jó szívvel tudják támogatni, hiszen ezek abszolút szakmai javaslatok, ebben semmi rossz szándék nincs, ez merő jóindulatból táplálkozik. Köszönöm szépen. [[Szórványos taps a Jobbik padsoraiból.]]"
3,u2020-06-10-51,OTHER,-1.0,2020-06-10,0.9947105646133423,"Köszönöm, elnök úr. Államtitkár Úr! Tisztelt Ház! Képviselőtársaim! A kormány a 2021-es költségvetés tervezése során igen kevés szempontot vett figyelembe, így marad gyakorlatilag a gyávaság és a gyengeség költségvetése. Nem mer szembenézni a tényekkel és gyáván az út szélén hagy rengeteg embert.Az egész járvány- és veszélyhelyzethez hasonlóan a költségvetés is kicsinyes politikai bosszúállás eszköze lett. Nem tanult 2019 őszéből, és azt gondolja tévesen, hogy további bekeményítéssel a hatalmának idejét ki tudja nyújtani. Ennek érdekében az Orbán-kormány az önkormányzatok mozgásterének durva korlátozását tervezi. Mindezt akkor, amikor az önkormányzatok fokozott terhet vállaltak a járvány elleni küzdelemből, közvetlen segítséget nyújtva a bajbajutottaknak, bevásároltak, gyógyszereket váltottak ki az idős lakosok számára, fizetési moratóriumot hirdettek a tulajdonukban levő üzlethelyiségek bérleti díjára, az állásukat vesztettek számára anyagi támogatást nyújtottak, a kórházakból hazazavartak, hazaküldöttek hozzátartozóit ápolási díjban részesítették, és még napestig lehetne sorolni az önkormányzatok áldozatvállalását a polgáraik egészsége és anyagi boldogulása érdekében. Niedermüller Péter, Soproni Tamás éjt nappallá téve küzdött Erzsébet- és Terézváros lakóiért. Ezért cserébe mit kaptak a kormánytól? Semmit. Sőt, még ettől is kevesebbet, mert a meglévő bevételeiket is kurtította a kormány. S ha már ez olyan jól sikerült, akkor felmerült benne, hogy miért ne lehetne ez a forrásmegvonás folyamatos, nemcsak erre vagy a jövő évre. Ez a költségvetési tervezet erre is választ adott. A kormány állandósítani akarja az önkormányzatok megsarcolását, a végletekig ki akarja véreztetni a településeket és a kerületeket. A kormány egyfolytában arra hivatkozik, hogy az önkormányzatoknak szolidárisnak kell lenniük, és hozzá kell járulniuk a járvány elleni védekezéshez. Ezt a hazug érvelést két dolog azonnal leleplezi. Egyrészt még ebben a nehéz helyzetben is több tíz milliárd forintot szór szét focistadionok építésére, egyházi épületek felújítására, másrészt az önkormányzatoktól történő elvonásokat nemcsak ebben a járvány sújtotta évben, hanem egészen 2024-ig kívánják fenntartani. Van itt pénz, kérem, a költségvetésben, csak a fontosabb célokra kell ezt a fideszeseknek felhasználni. Ez az oligarchák hizlalása, és ennek árát az önkormányzatok és az ott lakók fogják kifizetni. Terézvárosban… [[Pillanatnyi szünetet tart és lapoz a jegyzetei között.]] Kifizetni. Bocsánat! [[Font Sándor közbeszól.]] Akkor lenne ilyen bátor, amikor a saját önkormányzata érdekében feláll, és azt mondja a kormánynak, hogy fizessen már valamennyit [[Font Sándor: Megtettem!]] [[Font Sándor: Megtettem!]] , de ezt nem teszi! (Font Sándor: Megtettem!) Melyek ezek a tételek? A gépjárműadó. A kormány az önkormányzatok által felhasználható gépjárműadó-bevétel teljes összegét elvenné a településektől 2021-ben is, miközben a beszedés feladatát és költségeit náluk hagyja. Az általam képviselt két budapesti kerület közül Erzsébetváros példáján látszik az, hogy a már elvont 110 millió forint gépjárműadó mellett a parkolási díjak és a közterület használatáért járó díjak kormányzati elengedésével megfosztotta a kerületet további 190 millió forint bevételtől. Összességében tehát Erzsébetváros csak a közvetlen kormányzati elvonásoknak köszönhetően elesett mintegy 300 millió forint bevételtől, de hasonló a helyzet Terézvárosban is. Szolidaritási hozzájárulás. Míg 2020-ra még csak 43 milliárd forintot irányoztak elő erre a tételre, 2021-re már 160 milliárd forint szerepel ezen a soron. Budapestnek lényegesen többet kell fizetnie szolidaritási hozzájárulásként. Mára mindenki számára nyilvánvalóvá vált, hogy nemcsak egy évre tervezi a kormány a hozzájárulás megemelését, hanem 2024-ig. Ez az önkormányzatok számára teljes mértékben elfogadhatatlan. Erzsébetvárosban a járvány miatt mintegy 200 millió forintos többletkiadás merült fel, de az önkormányzat idei költségvetési egyenlege összességében 2,5 milliárd forinttal romlik. Még egyszer mondom: 2,5 milliárd forinttal. Terézvárosban a „Terézváros melléd áll!” koronavírus-vészhelyzeti szociális program költségeinek megtérítése 300 millió forint plusz költségvetési kiadást igényel. Annak érdekében, hogy az önkormányzatok visszanyerjék a tényleges cselekvőképességüket, a kormánynak haladéktalanul meg kell térítenie a járványügyi vészhelyzet miatt felmerült rendkívüli kiadásokat, vissza kell adnia az elvont bevételi forrásokat, mindenekelőtt a gépjárműadót, gondoskodni kell az alulfinanszírozott és/vagy pazarló állami fenntartású intézményrendszer megfelelő gazdálkodásáról, ugyanis az önkormányzatok jelentős forrásokkal segítik a területükön működő ilyen intézményeket, miközben azok működésébe semmilyen érdemi beleszólásuk nincs. Az önkormányzatoktól történő forrásmegvonásokon túl több, évek óta sürgető feladat elvégzéséhez is szükségesnek látjuk többletforrásokat biztosítani. [[15.00]] A teljesség igénye nélkül a következő területeken szeretnénk, ha a fideszes képviselők is támogatnák az önkormányzatokat. Külön kell szólni az egészségügyi ellátás önkormányzatokat érintő anomáliáiról. A kormány költségvetési tervezetében a 2020-as tervben gyakorlatilag azonos színvonalon tervezi a háziorvosi és a háziorvosi ügyeleti ellátást, holott épp az elmúlt időszak bizonyította, hogy nem elegendőek a rendelkezésre álló források. Az egészségügy állapotára szintén választókerületemből hozok egy példát. Évek óta rendszeresen kezdeményezem az általam képviselt területek ellátásáért is felelős Péterfy Kórház intézetfelújítását. Az új önkormányzat vezetése a megalakulást követően szinte azonnal levelet írt Kásler Miklósnak, és elhívta egy kórházbejárásra, érdemi válasz azóta sem érkezett, a miniszter nem mer elmenni egy állami fenntartású intézménybe. Mégis, mire számíthatunk egy olyan tárcavezetőtől, aki holmi politikai feladatot teljesítve elfelejti, hogy valaha orvosként dolgozott, és képes olyan kijelentésre mondja Kásler Miklós , hogy szerinte nincs következménye az elhalasztott mellrákszűrésnek? De térjünk vissza a Péterfy Kórházra, melynek épület-korszerűsítésére 25 milliárd forintra lenne szükség, míg 8 milliárd forint értékben modern orvosi műszerek vásárlása is nélkülözhetetlen lenne az itt élők számára. Mindezt külön indokolja, hogy a Péterfy Kórház a járvány idején az egyik kiemelt védekező intézmény volt, országosan szállítottak oda koronavírusos betegeket. Terézvárosban és Erzsébetvárosban ezenfelül 600-600 millió forint szükséges a házi- és gyermekorvosi rendelők fejlesztésére. A koronavírus okozta járvány rámutatott arra, hogy az országban már a gyermekek között is óriási digitális szakadék tátong. A diákok akkor tudnak bekapcsolódni otthonról bármilyen digitális oktatásba, ha az internet mellett megfelelő számítógéppel is rendelkeznek. Ennek értelmében szorgalmazzuk, hogy a kormány juttasson minden hátrányos helyzetű családba legalább egy darab laptopot, hogy segítse annak működtetését, a gyermekek tanulását. A járvány után is biztosítani kell minden gyermeknek a világhálón található információkhoz való egyenlő hozzáférést, ezért javasoljuk, hogy minden olyan háztartásnak, amelyben iskoláskorú gyermek él, és szociális helyzete indokolja, jusson államilag támogatott kedvezményes internet-hozzáférés. Terézvárosban és Erzsébetvárosban a digitális tantermek kialakítása, a távoktatás feltételeinek megteremtése 300-300 millió forintos pluszforrást igényel a költségvetésből. Javasoljuk továbbá, hogy a kormány különítsen el 500 millió forintnyi forrást digitális tananyagok gyártására, valamint egy adatbank létrehozására, ahol a digitális oktatási tananyagokat egy helyen, mindenki számára hozzáférhetően lehet tárolni, utóbbit külön 300 millió forint értékben kellene a kormányzatnak megsegíteni. Korábban is jeleztük azt a tarthatatlan állapotot, hogy a kormányzat az egyházi iskolákban tanulóknak sokkal nagyobb támogatást biztosít, mint a KLIK-es diákok számára. A mi álláspontunk az, hogy az oktatásban minden gyermek legyen egyenlő. Ennek ellenére évről évre nő az egyházi és az állami fenntartású iskolák finanszírozása közötti különbség. Ezért azt javasoljuk, hogy az állam költsön ugyanannyit minden KLIK-es diák dologi kiadására, mint amennyit egy egyházi iskolában tanuló diák kap. Köztudomású, hogy a parlagfű miatt Magyarországon sok százezer allergiás van. A korábbi években többször is szorgalmaztam a parlagfű elleni védekezés hatékonyságának a növelését, eddig hasztalanul. Most is azt javaslom, hogy fontolja meg a kormányzat, a parlagfű elleni védekezés költségvetési támogatását 5 milliárd forinttal emelje meg. Ennél sokkal többet fog az állam megtakarítani, ha végre hajlandó lesz valódi tevékenységet végezni a parlagfű elleni védekezés terén. [[Az elnöki széket Lezsák Sándor, az Országgyűlés alelnöke foglalja el.]] Társasházak felújítása. Nagyon-nagyon fontosnak tartom az általam képviselt Erzsébetvárosban és Terézvárosban a társasházak homlokzatának, illetve tetőszerkezetének pályázati úton való támogatását. Azt javasoljuk, hogy ne az önkormányzatoktól való forráskivonást erőltesse a kormány, hanem támogassa a több mint százéves belvárosi épületek állagmegóvását, felújítását. Önerőből a társasházak közösségei nem képesek felújítani házaikat, ehhez külső segítségre van szükségük. Mind az erzsébetvárosi, mind a terézvárosi önkormányzat biztosít ehhez a forrást, a kormányzat semmilyen hazai forrással nem áll rendelkezésre. Kérjük a kormányt, hogy a költségvetésben 3-3 milliárd forintot biztosítson társasház-felújításra Erzsébetváros és Terézváros számára, illetve a többi budapesti kerületet is támogassák. Erzsébetváros és Terézváros területén kialakult az úgynevezett bulinegyed. Sokan nem szeretik ezt a szót valójában, hisz ez egyfajta minősítés, és az ott lakók számára gyakran elviselhetetlen életkörülményeket teremtett. Ennek enyhítésére a kormányzatnak eddig semmilyen intézkedése nem volt, hiába folyik be sok-sok milliárd forint pluszbevétel a bulinegyedből. A Demokratikus Koalíció eddig is többször kezdeményezte, és most is kezdeményeznénk, hogy adjanak ebből vissza az ott lakóknak. Ennek a célnak az eléréséhez Erzsébetváros és Terézváros részére is évente 1 milliárd forintot biztosítson a költségvetés a befizetett adók terhére. Plusz a kormány különítsen el 100-100 millió forintot a két kerületben egy-egy turisztikai információs központ létrehozására, ahol az idelátogatók segítséget kaphatnak a tájékozódásban. Továbbá kérjük a kormányt, hogy különítsen el további forrást a turistaszezon alatt a fokozott rendőri jelenlét megteremtésére. A kisföldalatti szerelvénye és maga a pálya is már annyira elavult, hogy elengedhetetlen a felújítás, ezért Terézváros önkormányzatának képviselői kezdeményezik, hogy a költségvetésben mintegy 10 milliárd forint támogatást nyújtsanak erre a célra. Ahhoz, hogy élhetőbbé váljon ez a terület, szükség lenne mélygarázsok építésére, ezért mélygarázs-finanszírozásban kormányzati segítségre van szükség, hisz önök lecsupaszították az önkormányzatot. Erzsébetvárosban 5 milliárd forint két mélygarázs támogatása, Terézvárosban egy mélygarázs támogatása 2,5 milliárd forint lenne. Azt kérjük, hogy támogassák önök azt, hogy minél inkább, minél többen biciklizzenek Budapesten, és ez akkor lehet sikeres, ha például az egész Nagykörút területén kisebb mélygarázsokat biztosítanak, akkor a parkolást meg lehetne szüntetni, és a mostani parkolósáv helyén lehetne megoldani a biciklisávot. Alapvető emberi jog a tisztességes lakhatás biztosítása, ezért javasoljuk, a kormány különítsen el mindkét kerület számára 1-1 milliárd forintot szociális bérlakásprogramra. A Nyugati pályaudvar mögötti Podmaniczky-rozsdaövezetet rendbe kell tenni. A kérdéses terület leromlott állapotú, a felújítása sokat javítana Terézváros és Budapest városképén. Sokat beszéltek a „Liget 2.” projektről, ami azóta már 42-szer meghalt, de önök folyamatosan beszélnek még ilyen projektekről. Magának a felújításnak az előkészítése 100 milliárd forintba kerülne, ugyanakkor a területen szükség van földcserére, közműfejlesztésre. Javasoljuk, ehhez a kormány különítsen el 10 milliárd forintot a központi költségvetésben. Terézvárosban és Erzsébetvárosban is elengedhetetlen a két kerület állami fenntartású oktatási intézményeinek felújítása. Kérjük a kormányt, hogy ezek korszerűsítését is fontolja meg, és különítsen el rá forrást. A Terézvárosi Család- és Gyermekjóléti Központ épületében mind több tevékenység kapott helyet, ennek következtében a központ kinőtte épületét. Szükségessé vált a bővítés, amit emeletráépítéssel szeretnének megoldani. Javasoljuk, hogy a kormány erre a célra különítsen el 200 millió forintot a terézvárosi önkormányzat számára. Budapesten nagy hiány van a fogyatékossággal élő gyermekek játszóterei tekintetében. A kormány különítsen el 300-300 millió forintot egy Terézvárosban és Erzsébetvárosban létesítendő játszótér kiépítésére, amit fogyatékossággal élő gyermekek is igénybe tudnak venni, ezenfelül szintén a két kerületben létesülhessen egy-egy olyan multifunkcionális mozgásközpont, ami a fogyatékossággal élő gyermekek rehabilitációját segítené. A kormányzat az Operaház felújításakor megfeledkezett arról, hogy az épület felújítása nem lehet teljes, ha az azt körülvevő közterületek állapota elhanyagolt, ezért Terézváros önkormányzata szükségesnek tartja az Operaház mellett a környező közterületek felújítását is, amelyre a kormány különítsen el megfelelő költségvetést. A Hunyadi téri vásárcsarnok felújítása a tervezéstől a teljes felújítás kivitelezéséig igen jelentős forrásigényt támaszt a terézvárosi önkormányzattal szemben, ehhez kérnénk a kormányzati költségvetés módosítását a Hunyadi téri vásárcsarnok teljes felújítására. A terézvárosi és erzsébetvárosi házak falainak növényekkel való befuttatása hozzájárulhat a kerület zöldítéséhez, ami mind az itt élők, mint az idelátogatók komfortérzetét jelentősen javítja, a program forrásigénye 300 millió forint. A VI. kerületi utcafásítás sokszor a közművek által gátolt, hisz a felsővezetékekbe, a földben lévő vezetékekbe, csatornákba ütközik a fásítás. Ennek megoldása 500 millió pluszforrást igényel. A kormány budapesti szinten közösségi kertek létrehozására biztosítson 2 milliárd forintnyi pályázati alapot, javasoljuk továbbá, hogy minden környezetvédelmi beruházás kerüljön az 5 százalékos áfakörbe. [[15.10]] Terézvárosban és Erzsébetvárosban számos olyan épület található, melyek műemlékvédelem vagy helyi védelem alatt állnak. Ezen épületek hőszigetelése nehezen oldható meg úgy, hogy az épületek ne veszítsék el műemlék jellegüket, ugyanakkor a mai, szélsőséges időjárási körülmények között elengedhetetlen a megfelelő hőszigetelés, ezért javasoljuk, hogy a kormány különítsen el a költségvetésben külön összeget ezen műemlékvédelem vagy helyi védelem alatt álló házakra. Az elmondottakhoz kérem tisztelt képviselőtársaim támogatását a terézvárosi és erzsébetvárosi lakók érdekében. Köszönöm szépen. [[Szórványos taps az ellenzéki pártok soraiban.]]"
3,u2016-05-11-17,OTHER,-1.0,2016-05-11,0.4295119345188141,"Köszönöm a szót, elnök úr. Tisztelt Ház! Tisztelt Képviselőtársaim! Sajnos, az idei költségvetés kapcsán is nagyon hasonlókat leszek kénytelen mondani, mint egy évvel ezelőtt. Magyarország évek óta nem indul meg a kivezető úton. A kormány zsákutcába vezette Magyarországot, és ezt nem először mondjuk és támasztjuk alá tényekkel. [[Közbeszólás a Fidesz soraiból: Legyen ez a te bajod!]] Most pedig ezzel a költségvetéssel leparkolunk ebben a zsákutcában, és se előre, se hátra. Ez a költségvetés - csakúgy, mint a tavalyi vagy az idei - nem szól másról, mint egy alapjaiban elhibázott gazdaságpolitika megszilárdításáról. [[Közbeszólások a Fidesz soraiból: Ez a tavalyi beszéd!]] Betonba önti azt a gazdaságpolitikát, amelynek egyetlen célja, hogy a külföldi multicégek összeszerelő üzemévé tegye Magyarországot. Ezért verte szét a kormány a munkavállalói jogokat, ezért nyomja el az érdekképviseleteket, és mindenekelőtt ezért kívánja alacsonyan tartani mindenáron a béreket az országban. [[Boldog István: Tavaly is ezt mondtad! Közbeszólások a Fidesz soraiból: Ez a tavalyi beszéd!]] Egyetlen előnye van annak, hogy három éve érdemben változatlan büdzsét nyújt be a kormány. Most már a költségvetések hosszabb távú hatásait is világosan láthatjuk. A mérleg azonban kiábrándító. A magyar emberek több mint 40 százaléka létminimum alatt él. Ez 2015-ben a lakosság 41,5 százalékát jelentette. Kétmillió adózó keres a létminimum alatt, és közülük több mint 300 ezer azok száma, akiknek a munkajövedelme még a szegénységi küszöböt sem éri el. Ma Magyarországon a 8 óra munka a szerény megélhetéshez is kevés, 8 óra munka nem elég ahhoz, hogy a családok ne szenvedjenek hiányt. [[11.10]] Nem véletlen, hogy lassan egy teljes generáció dönt a kivándorlás mellett. Az elhibázott gazdaságpolitika másik következménye, hogy a magyar gazdaság továbbra sem tud a saját lábára állni. Az alacsonyan tartott bérek miatt nincs belső kereslet, a növekedés egyetlen motorját az uniós források jelentik. Hiába teljesítenek jól a külföldi multicégek Magyarországon, ha az itt megtermelt profitjuk 80 százalékát hazaviszik, és ezzel csak tovább erősítik a duális gazdaságot. A kormány mesterségesen próbálja életben tartani a gazdasági növekedést, de ez csak ideig-óráig fenntartható, és utána nagyon kemény csattanás következik. Éppen ezért a legkevésbé sem tudunk örülni annak, hogy néhány, valójában nem túl jelentős változáson kívül szinte újra a tavalyi költségvetést nyújtotta be a kormány. Az LMP kötelességének érzi megmutatni a magyar választóknak, hogy létezik másik út. A párt ezért olyan módosító javaslatokat nyújt be a 2017. évi költségvetéshez, amelyek egy másik gazdaságpolitika alapjait jelentik, amelyek egy teljesen másik Magyarország képét festik. Egy olyan országét, ahol meg lehet élni a munkából, ahol a külföldi multicégek helyett a magyar kkv-k a stratégiai partnerek, és ahol a lezárkózás felzárkózássá alakul. Hadd beszéljek kicsit részletesebben is arról, hogy mi a problémánk a kormány által benyújtott javaslattal, illetve arról is, hogy az LMP hogyan alakítaná a büdzsét, hogyan teremtene lehetőséget a dolgozói szegénység felszámolására és egy új, valódi fejlődést hozó gazdaságpolitika elindítására. Adócsökkentés. Először is, nézzük meg, mit állít a kormány! Az idei kommunikációs panel szerint ez az adócsökkentés költségvetése. Ezt a múlt század elején úgy nevezte a büntető törvénykönyv, hogy a szédelgő feldicsérés, és három év szabadságvesztés vagy 100 ezer korona büntetést vonhatott maga után. 100 milliárd forinttal csökkenteni egy 17 300 milliárd forint főösszegű költségvetést, nem adócsökkentés; fél százalék. Néhány alapvető élelmiszer áfájának 5 százalékra csökkentése a nélkülöző embereknek nem sokat jelent, picinyke emelés a gyermekkedvezménynél pedig nem jelent egy lépést előre. Egy egyszerű családnak pár ezer forinttal nőhet mindössze a jövedelme, egy állami vezetőnek milliókkal. Kicsit túlzással azt mondhatjuk az adócsökkentés egészére, hogy a kormány többet fog költeni az adócsökkentés reklámozására, mint magára az adócsökkentésre. A kormány úgy beszél az adócsökkentésről, hogy ma az állam a felét elviszi egy dolgozó teljes bérköltségének. Minden egy forint bér után egy forintot be kell fizetni az államkasszába. Mi ezzel szemben csökkentenénk a munkára rakódó terheket a többkulcsos adóval a munkából élők 90 százaléka számára. A problémák egyik gyökerét az jelenti, hogy a kormány ragaszkodik a gazdagokat segítő, a szegényeket büntető egykulcsos adóhoz, amit azonban az LMP többkulcsossá alakítana át, hogy az átlagbér szintjén keresők nettója végre növekedhessen és az elosztás igazságosabb legyen. A minimálbér adómentessé válna és 0, 12, 24 százalékos kulcsokkal adóznának az egyes jövedelemsávok, minimálbérig 0 százalék, átlagbérig 12 százalék és afölött 24 százalék. A dolgozók ilyen módon történő béremelése azért is szükséges, mert ezzel több embert lehetne itthon tartani, csökkenne a munkaerőhiány, nőne a foglalkoztatás. Úgy gondoljuk, hogy a béremelés ma a valódi beruházás. Mi a többkulcsos adó bevezetése mellett plusz 200 milliárdot adnánk a közszféra bérrendezésére is. Látjuk és halljuk, hogy a kormány annak a neoliberális elméletnek a foglya, miszerint a béremelés rontja a versenyképességet. Ez megnyilvánul az olyan kijelentésekben, miszerint először a gazdaságot kell rendbe tenni, azután lehet a bért emelni, azaz a béremelést a kormány osztogatásnak tartja. A gazdaság nem fog rendbe jönni, ha nem nő a munkaerő teljesítőképessége, márpedig az nem fog nőni, ha folyamatosan a létminimum szintjére zsákmányolják ki. Ördögi kör, amit meg kell szakítani, bevonva a szakszervezeteket és más érdekképviseleteket. A bérek szisztematikus és folyamatos emelésére van szükség. A magyar munkaerő minősége nem tér el a nyugat-európaitól, tehát a termelékenysége is lehetne sokkal magasabb. Ehhez azonban szükség lenne olyan erőforrásokra, amivel - csúnya szóval - újratermelheti magát, életkörülményei, egészségi állapota, motivációja, képzettsége emelését lehetővé teszik. Ezt nem biztosítja a nyugat-európaihoz képest hatodannyi bér. Béremelés a közszférában. A kormány másik állítása szerint az idei költségvetéssel mindenki léphet egy kicsit előre. A 2017-es büdzsé üzenete ehhez képest feketén-fehéren láthatóvá teszi, hogy akikre az államot bízta az ország, inkább költenek magukra, mint azokra az emberekre, családokra, akiknek a pénzét most be kellene osztani. Jut pénz fényűzésre, pompára és értelmetlen beruházásokra, de nem jut pénz a bérek érdemi és érzékelhető növelésére. Mindenki hatalmasat ugorhat előre, aki része a Fidesz által felépített hatalmi rendszernek, de az egyszerű magyar munkavállalók csak egyre inkább közel kerülnek a szakadékhoz. Jövőre 9. éve lesz befagyasztva a közalkalmazotti bértábla és a köztisztviselői illetményalap, azaz az állam, a közösség alkalmazottai immár majdnem egy évtizede nem kapnak fizetésemelést. Elképesztő adat, hogy 200 ezer állami alkalmazott bére nem éri el a létminimumot. Elképesztő az is, hogy miközben Matolcsy György fizetése a kétszeresére emelkedik - nyilván, mert jól sáfárkodik a közpénzekkel -, továbbra sem kapnak anyagi megbecsülést az oktatói munkát segítők, bizonytalan, semmilyen biztonságot nem jelentő ígéretekkel áltatják az egészségügyi dolgozókat. A szociális dolgozók jövőre sem kapnak alapbéremelést, és még az is lehet, hogy a pótlékaik csökkennek, továbbá a kormány 2017-ben sem váltja be a 2016-ra tett ígéretét a szociális életpályával kapcsolatban. A középfokú végzettségű bölcsődei kisgyermeknevelők az ígéretek ellenére, úgy tűnik, mégsem léphetnek be a pedagógus-életpályába. A közigazgatásban dolgozók közül pedig csak minden harmadik dolgozó részesül béremelésben, holott mindenkire kiterjedő béremelést ígértek. Az LMP szerint béremelésre van szükség. Luxusköltések helyett meg kell végre fizetni a dolgozókat, és ahol ebben az államnak közvetlen szerepe van, ott ezt a költségvetésben kellene megtenni. Mi a kormány válasza erre? A 2017-es költségvetéssel nemhogy nem fordít ezeken a tragikus folyamatokon, de még fel is erősíti őket: 100 milliárdokat költ a bukott paksi bővítésre, a kormány számára újítja fel a budai Várat, osztogat, de nem fejleszt, nem teremt állásokat a „Modern városok” programnak hazudott kampánykörúton, 22 milliárdot ad a propagandaminisztériumnak, azaz Rogán Antal szomszédainak. Mi a kormány válasza a leszakadás és az értelmetlen fényűzés botrányos ellentmondására? Új statisztikát rendel meg, megváltoztatja a szegénység mércéjét, kozmetikázza az adatokat. A szegénység helyett a szegénységet bizonyító számok ellen küzd. Családpolitika. A kormány azt is mondta a jövő évi költségvetésről, hogy az jelentősen növeli a családok támogatását. Erre valóban szükség is lenne, a konkrét számok azonban egészen mást mutatnak. A Fidesz továbbra is csak a családok egy részét hajlandó támogatni, ráadásul a legnagyobb mértékben azokat, amelyek erre a legkevésbé lennének rászorulva. [[Dr. Hoppál Péter: Ez nem igaz!]] A 2017-es költségvetés brutálisan őszintén mutatja be a kormány, a Fidesz preferenciáit. A magyar családok kénytelenek lesznek levonni a következtetést, hogy a legtöbbjükről megint megfeledkeztek. A kormány érthetetlen módon ragaszkodik ahhoz, hogy a jobb módúakat támogassa, hátha az előbb vagy utóbb felfelé húzza a szegényebbeket is. De az adatok azt mutatják, hogy a társadalom kettészakadása évről évre súlyosabb. [[Révész Máriusz közbeszól.]] Hány évnek kell eltelnie, mire a kormány belátja, hogy most már az alul lévőknek, sőt az eltűnő középosztálynak kell végre érdemi segítséget adni? Ez a költségvetés azt bizonyítja, hogy a kormányban nincs meg a kellő akarat, belátás, hogy megszabaduljon az életképtelen dogmáitól és azokat támogassa, akik akkor is családot akarnak alapítani, akkor is gyermeket vállalnak, ha nem a gazdagok közé tartoznak. [[11.20]] Oktatás. A költségvetéssel legalább odáig eljutottunk, hogy a kormány beismerte, súlyos gond van az oktatásban, az egészségügyben, különben minek dobott volna oda ezeknek az ágazatoknak némi látszatsegítséget. Ez azonban messze nem elég a leszakadás megállításához, nemhogy az előrelépéshez. Az oktatás területe ugyan pluszforrásokat kap, de ez csupán töredéke annak a pénznek, amit az elmúlt években kivontak a rendszerből. A miniszter úr által hangoztatott 270 milliárd forint részleteiről keveset tudni, de feltételezzük, hogy ezt csökkenti az a közel 100 milliárd forint, amivel a kormánynak az idén kellene megtámogatnia a KLIK-et, hogy ne dőljön össze. De az is tény, hogy az elmúlt hetekben felelős kormánypolitikusoktól sokféle számot hallottunk az oktatás támogatásáról. Később bizonyára megtudjuk az igazi számokat is. Ráadásul az oktatás jelenlegi rendszere alapvetően elhibázott. Márpedig egy rosszul működő rendszerbe hiába rakunk több pénzt, attól az még nem fog eredményesen működni. Az LMP szerint az iskolarendszer fenntartható működéséhez továbbra is hiányzik 200 milliárd forint. Ezzel is csak a 2010-es szintre kerülnénk vissza, márpedig szerintünk hosszabb távon minden költségvetési 100 forintból 15-20 forintot kellene oktatásra költeni. Szükség lenne a pedagóguséletpálya-modell rendbetételére, és nem hagynánk ki a béremelésből a pedagógusok munkáját közvetlenül segítő munkatársakat sem. A társadalmi hátrányok mielőbbi kompenzálása érdekében az egész országra kiterjesztenénk a korai fejlesztést nyújtó szolgáltatásokat, többek között a meglévő sikeres gyakorlatok intézményesítésével. A szakképzési rendszert a négyéves képzési idő visszaállításával, az elméleti képzés megerősítésével, a mentorrendszer kialakításával képessé tennénk arra, hogy a tanulók számára a felsőfokú szakképzésbe, a felnőttképzésekbe és a felsőoktatásba is dobbantót jelentsen. Aki mégsem tanul tovább, az is kapja meg azokat a készségeket, hogy később bármikor átképezhető legyen, ha a munkaerőpiac ezt megköveteli tőle. Tisztelt Országgyűlés! Az LMP egy olyan országot szeretne, ahol mindenki addig juthat az oktatási rendszerben, ameddig képességei szerint tud és ameddig szeretne. Hosszú távú célkitűzésünk, hogy tíz személyből legalább négy fő diplomás legyen Magyarországon. Ehhez meg kell állítani a felsőoktatásba jelentkezők és a felvételt nyert hallgatók létszámának ütemes, utóbbi években elindult csökkentését. Minél több diplomásra van szükség, hiszen az általuk beindított kis- és középvállalkozások fogják majd visszahozni a rendszerváltáskor elvesztett másfél millió álláshely nagy részét. Ehhez szükség van a vidéki felsőoktatási intézmények megmentésére és fejlesztésére. Olyan vidéki főiskolákra, egyetemekre van szükség, amelyek a helyi gazdaság igényeire építik képzési szerkezetüket. A helyi gazdaság élénkítése és a vidéki felsőoktatás fejlesztése összekapcsolódik. Ez ad perspektívát a fiataloknak, hogy ne költözzenek el otthonról a lehetőségek hiánya miatt. Ők fognak munkahelyet teremteni az alacsonyabb iskolai végzettségűeknek is. A felsőoktatás minőségi reformja, európai versenyképessége nem képzelhető el a források drasztikus bővítése nélkül, ez azonban hiányzik a jövő évi költségvetésből. Tisztelt Ház! Ezekre a kiadásokra az LMP szerint szükség van ahhoz, hogy új gazdasági modellt tudjunk megvalósítani Magyarországon; egy olyan gazdaságpolitikát, ami nem arra épít, hogy a magyar munkaerő lesz a legolcsóbb Európában, hanem arra, hogy a jól képzett magyar dolgozók bérét pont a tudásuk miatt meg akarják fizetni a munkáltatók. Az alap- és középfokú oktatás radikális forrásbővítésére és szemléletváltásra van szükség, hogy mindenki számára lehetőséget adjunk képességeinek a kibontakoztatására. Olyan országot akarunk, ahol az egyén képességeitől és szorgalmától függ, hogy mi lesz belőle, azt ne hátráltassa az anyagi helyzet, családi körülmény, lakóhely. Az LMP szerint a gazdasági fejlődés és munkahelybővülés egyik legfőbb forrása a felsőoktatásból kikerülő fiatalok minőségi tudása, felkészültsége és lendülete. Egészségügy. Szintén örülni lehet annak, hogy az egészségügyre majd’ 150 milliárd forinttal több jut. Sajnálatos módon azonban ez is csupán tüneti kezelésre elég. Azt elfelejtik megemlíteni, hogy ennek a többszörösét vonták ki a rendszerből az elmúlt években, az összeomlás szélére vagy azon túl is sodorva az egész magyar egészségügyet. A rendszer ugyanis mára gyakorlatilag összeomlott. Ezt tudják a betegek, tudják az orvosok, tudják az ápolók, csak a kormány nem hajlandó tudomást venni róla. Márpedig az egészségügy csődjét a 2017-es költségvetés sem fogja orvosolni. A pluszforrások nagy része ugyanis vélhetően elmegy az elmúlt években felhalmozott adósságok törlesztésére, a legsúlyosabb lyukak betömködésére, de kevés lesz a rendszer valódi javítására. Éppen ezért kevés fog jutni a béremelésre, márpedig ez kulcskérdés lenne. Azt ugyanis mindenki beláthatja, hogy az orvosokat és az egészségügyi dolgozókat sokkal könnyebb lenne itthon tartani, mint hazacsábítani vagy újakat képezni helyettük. Az egészségügyi béremelés nemcsak morális kötelessége tehát a kormánynak, hanem már rövid távon megtérülő befektetés is. Az LMP ennek érdekében az átlag alatt keresőknek kedvező progresszív adórendszer bevezetésén túl további 60 milliárd forintot fordítana az egészségügyi dolgozók béremelésére. Ez már elegendő lenne ahhoz, hogy itthon lehessen tartani az egészségügyben dolgozók nagy részét. További 40 milliárd forinttal növelnénk a kórházi alapdíjat, hogy ne termelődjenek folyamatosan újra a kórházak adósságai. Ma ugyanis a kormány egyszerűen kevesebb forrást ad az egészségügyi intézményeknek, mint amennyire a működéshez szükség van, ezzel folyamatosan függőségben tartja, illetve a betegek egészségét veszélyeztető spórolásra kényszeríti őket. Mi ezt a helyzetet megszüntetnénk. A nyugdíjakról is néhány szót. A nyugdíjak 2017-ben 0,9 százalékkal nőnek. Ezzel a kormány szerint a nyugdíjak tartják az értéküket, ami nem igaz, hiszen az átlagos inflációhoz képest számolják és nem a nyugdíjas fogyasztói kosárhoz. Jelenleg az infláció jelentős részben a beszivárgó alacsony olajár miatt ilyen alacsony. Az üzemanyag és más hozzá kötődő termékek pedig sokkal kisebb arányt képviselnek a nyugdíjasok fogyasztói kosarában. Ugyanez a helyzet az elektrotechnikai eszközök árának csökkenésével, és még sorolhatnánk tovább. A kormány egyébként is fölösleges nyűgnek tartja a nyugdíjasokat. Ellátásukat is megpróbálja kiszervezni, privatizálni, rálőcsölni a gyermekekre, hozzátartozókra. Miközben lenézi őket - amit bizonyít, hogy a közszférában megtiltotta, hogy a 65 év utániak tovább dolgozzanak -, a jövő nyugdíjasai még kevesebbre számíthatnak. A kormány a nyugdíjrendszerrel kapcsolatos ígéreteit nem tartotta be. Országgyűlési határozat kötelezte rá, hogy létrehozza az egyéni számlákat, ezt 2011 óta várjuk. Egy év volt a határidő akkor. A magánnyugdíjpénztári befizetéseket lenyelte az állam, ám arra, hogy azokat a nyugdíjakat, amikre fedezet volt, hogyan fogják kifizetni, nincsenek tervek. Korrupció. Arról is beszélnünk kell, hogy hol folynak el a pénzek, miért nem jut bérekre, munkahelyteremtésre, miért nem jut a vidéki utak felújítására, miért kell nélkülözniük az önkormányzatoknak, miért nincs kréta az iskolákban vagy gumikesztyű a kórházakban. Ennek három oka van. Egyrészt a költségvetés szerkezete egyszerűen rossz. Akit nem lehetne terhelni, azt a kormány túlterheli, akiket pedig terhelni kellene, azokat kíméli. Legalább ekkora probléma, hogy már makrogazdasági szinten is bőven látható összeg folyik el a korrupciós csatornákon. A költségvetésben ma több lenne a pénz, többet lehetne tenni az országért, ha végre le lehetne zárni a korrupció csatornáit. Teljesen nyilvánvaló, hogy erre nincs meg az akarat. Világos, hogy mit gondol ez a kormány az adófizetők pénzéről, Matolcsy Györgynél ma ennél ékesebb bizonyíték erre nincs. A kormány rendszeresen összekeveri pénztárcáját az állampolgárok pénztárcájával, pedig a kormány csak használatra kapta a pénzt az adófizetőktől, és nem azért, hogy a saját érdekköreit finanszírozza belőle. [[11.30]] Arról nem is beszélve, hogy ma már több, egymással is vetélkedő érdekkör van, ami még többe kerül, ahogyan erre a veszélyre már akkor felhívtuk a figyelmet, amikor az oligarcháik egymásnak estek. Tudjuk, hogy amit mi és velünk együtt minden józan ember korrupciónak nevez, az a kormány politikájának a lényege, amint erre egy, a kormányhoz közeli személy volt szíves felhívni a figyelmünket. Tudjuk, hogy a korrupció a kormány szerint nem más, mint a nemzeti vállalkozóknak adott támogatás, de önökkel ellentétben mi azt is tudjuk, hogy a korrupció végső soron lopás, méghozzá a leggyalázatosabb fajtából. A kormány fogja a magyar családok pénzét és odaadja a fideszes rokonoknak, például Matolcsy Györgynek és száz unokatestvérének. Egy olyan Magyarországon, ahol a kormány a korrupció ellen és nem a korrupció fenntartása érdekében lépne fel, számos intézkedéssel lehetne erősíteni az adóforintok védelmét. Ha lenne akarat a korrupció elleni fellépésre, akkor az Állami Számvevőszék a korrupció elleni harc központja lenne. Az LMP korábban törvényjavaslatot nyújtott be a számvevőszéki feladatok bővítése érdekében, illetve korrupciós ügyekben kötelezővé tette volna a számvevői utóellenőrzést, a kibővített feladatokhoz pedig többletforrásokat biztosítana, amint erre módosító javaslatunkban kísérletet is teszünk. Egy olyan Magyarországon, ahol az ügyészség ellátná a feladatait akkor is, ha az előző kormányok korrupciós ügyeiről van szó és akkor is, ha a jelenlegi kormány ügyeit kell kivizsgálni, fontos lenne tovább bővíteni a korrupció elleni ügyek osztályát, továbbképezni a korrupciós ügyekkel foglalkozó ügyészeket, erősíteni a nemzetközi együttműködés lehetőségeit. Szomorú látlelete az antikorrupció elleni harc sikertelenségének a hosszú-hosszú évekig húzódó, bohózatba fulladó eljárások sokasága. Az eljárások elhúzódása miatti számtalan strasbourgi elmarasztalás árnyékában a 2017-es költségvetésben is megfelelő forrásokat kellene biztosítani a bíróságok jogállami szerepének erősítésére, működésük zavartalanságának, hatékonyságának és nem utolsósorban nyilvánosságának növelésére. Erre az LMP további 1 milliárd forintot szánna. Sajnos azonban világos bizonyítékok állnak rendelkezésünkre, amelyek azt mutatják, hogy a korrupció elleni harcnak még csak a látszata sem fontos a kormány számára. Vagy a forrásokat nem biztosítják, vagy nem adnak erősebb feladat- és hatásköröket, mint a Számvevőszék esetében. A korrupció ugyanakkor sokba kerül. Az adófizetők pénze eltűnik, a közpénz magánzsebekbe vándorol, ahogy önök fogalmaznak, elveszti közpénz jellegét, és végül nem jut arra, amire a forrásokat fordítani kellene. A korrupció költségei kézzelfoghatóak a lepusztult kórházakban, a betöltetlen egészségügyi állásokban, az ellátatlan betegekben, a széthulló oktatási rendszerben és az alacsony bérekben is. Ma Magyarországon mindenki találkozik a korrupcióval, pontosabban: az adófizetők által befizetett pénz hűlt helyével. Ezen semmilyen titkosítás nem fog segíteni. Mindenki tudja, hogy mi történik, és minek kellene történnie. Sajnos nem nyugtat meg senkit, hogy ami késik, nem múlik, mert amíg nem állítjuk meg a korrupciót, addig nem vigasztal, hogy egyszer majd el kell számolniuk a mohósággal, ha ennek Magyarország fizeti meg az árát. Pazarló kiadások. Nem hagyhatjuk szó nélkül a pazarló kiadásokat sem. Sokszor már arra sem veszik a fáradságot, hogy titkolózzanak, hanem teljesen nyíltan, már-már büszkén hódolnak hobbijuknak vagy valósítják meg álmaikat az adófizetők pénzén. Beszélhetnénk itt a stadionépítésekről, a kormány Várba költöztetéséről vagy a Liget beépítéséről. Az időkeret sem lenne elég arra, hogy felsoroljam az összes pazarló, fényűző kiadást és az ezek oltárán eltűnő százmilliárdokat a költségvetés soraiban. Azonban zöldpárti politikusként egy kiemelkedően fölösleges, ugyanakkor rendkívül drága tételről mindenképpen szót kell ejtsek. A kormány jövőre is százmilliárd forintot tervez elszórni a paksi bővítésre, miközben még mindig nincsenek meg az építkezéshez szükséges engedélyek. A kormány olyannyira fél az egész projekt bedőlésétől, hogy az orosz hitelből egyelőre egy forintot sem mer lehívni, de gátlástalanul költi rá a magyar adófizetők pénzét. Végezetül vonjuk meg a nem túl vidám mérleget, és mondjuk ki: ez a költségvetés a ma rendelkezésre álló alternatívák között a legrosszabb választás. Rossz döntéseket tartalmaz, rosszul kitűzött célok érdekében. Nem old meg sürgető problémákat, nem segít Magyarországon. Ez a további leszakadás és szétszakadás költségvetése. Nem jó másra, mint növelni a szakadékot a kormány kedvezményezettjei és mindenki más között. Ez a költségvetés a magánérdekek költségvetése. A kormány írta, de a szerzők kezét oligarchák fogták és irányították. Vajon ha megkérdeznénk azokat a magyar embereket, akik várják, hogy a költségvetés végre az ő érdekeiket szolgálja, hogyan szavaznának? Vajon ők is Paksra, a Várba költöztetésre, presztízsberuházásokra költenének, vagy iskolákra, ápolókra, a családok támogatására? A kormány úgy tesz, mintha lenne elég pénz a fideszes rögeszmékre és az egyre nehezebb helyzetben élő magyar családokra egyszerre. Erről szól a „mindenki léphet egyet előre” hazugsága. De ha megnézzük a számokat, feltárul a nyers valóság: nincs mindenre pénz, a kormány pedig rossz döntéseket hoz. Mi azt fogjuk bizonyítani a költségvetés vitájában, hogy ennek nem kell így lennie, hogy van másik út, van alternatíva. És igenis ki lehet vezetni Magyarországot abból a zsákutcából, ahová az elmúlt években jutott. Köszönöm a figyelmet."
3,u2016-11-23-175,OTHER,-1.0,2016-11-23,0.08554264158010483,"Köszönöm a szót, elnök úr. Tisztelt kormánypárti Képviselőtársaim! Önök megint letagadják a valóságot, összevissza hazudoznak nem létező béremelésekről, miközben nincs olyan ember az országban, aki ne látná, ne tudná azt, hogy százezrek menekültek külföldre, az itt maradt millióknak pedig nem jut más, mint a modern kori rabszolgatartó közmunka vagy a létminimumot súroló fizetés. Milliók szenvedéséért, nélkülözéséért, családok tízezreinek szétszakításáért önök a felelősek, és ezért meg is lesz a büntetésük. Maguk hazudják azt a propaganda-híradóikban, hogy itthon minden rendben van, maguk hazudoznak évek óta béremelésekről az egészségügyben, az oktatásban, a közszférában, miközben még nagyítóval se látják ezek az emberek, akikről beszélnek, a több pénzt a pénztárcájukban. Sándor Mária mondja nagyon találóan azt, hogy ha sokat nézi az M1 híradóját, még talán ő is elhiszi azt, hogy kapott béremelést, bár ezt a pénztárcájában nem látja. Miközben azokat az embereket, akik gyerekeinkre vigyáznak a bölcsődékben, akik beteg szüleinket ápolják, havi 70 ezer forinttal alázzák meg, miközben egy ápoló jó esetben napi 12 óra munkáért betegágy mellett hazavisz 100 ezer forintot, aközben, addig maguk arról szavazgattak eddig, hogy Matolcsy György fizetését 5 millió forintra emeljék havonta, hogy Andy Vajnának milliárdos kaszinóbevételeket adjanak át, de még Rogán Antalt is röhögés nélkül bírták végighallgatni, amikor arról beszélt, hogy príma üzletasszony feleségének köszönhetően sikerült összekaparni egy jó helikopterezést maguknak. Hát, az ember esze megáll, tisztelt kormánypárti képviselőtársaim! Maguk miért Matolcsy fizetését emelik meg a duplájára? Miért nem a dolgozók fizetését emelik meg a duplájára? Erről nem hallottunk egyetlenegy szót sem eddig. Ez az aljas, embertelen politizálás a hivatalos mérésekben is megmutatkozik, sajnos. A Világgazdasági Fórum idei felmérése szerint Magyarország versenyképessége Ruanda, Botswana és Macedónia szintje alá süllyedt. A vizsgált szempontokban szerepet kapott többek között az oktatás, nemcsak a bérek és az adók, hanem az oktatás és az egészségügy is. De az egészségügy rendberakása vagy a valódi béremelés helyett maguk, a maguk kormánya jól elköltött 15 milliárd forintot egy érvénytelen népszavazásra, 80 milliárd forintot a szennyes propaganda-híradójukra vagy éppen 120 milliárd forintot a Paks II.-beruházás előkészítésére. Az a helyzet, tisztelt képviselőtársaim, hogy amíg maguk lopnak, lopnak és lopnak, Magyarország a béka feneke alatt van. És nagyon tévednek, ha azt hiszik, hogy a most beígért minimálbér-emelés változtatni fog ezen a helyzeten, és meg fogja állítani az elvándorlást. Egyrészről egy beígért nettó 84 ezer forint még mindig nem éri el a létminimumot. Van önöknek fogalma arról, hogy mennyit lehet 84 ezer forintból egy hónapban elérni?! Felfogják maguk azt, hogy mit jelent az, hogy családok százezrei vacsorára zsíros kenyeret esznek? Megértik maguk azt, például egyszülős családoknál, hogy mit jelent az a szorongás, hogy nem jut mindennap meleg étel az asztalra, vagy nem tudják a gyerekeknek megvenni a gyógyszereket? De az összeg sajnos csak az egyik probléma. A másik probléma az, hogy még ezt a szintet sem fogják tudni kifizetni a vállalkozások. A Vállalkozók és Munkáltatók Országos Szövetségének főtitkára azt nyilatkozta, hogy a vállalkozások nem fogják megadni ezeket a béreket, mert nem tudják kitermelni azt. A vállalkozók szerint elbocsátásokra, színlelt szerződésekre, feketealkalmazásokra és tömeges bedőlésekre kell számítani majd pont azoknál a vállalkozásoknál, ahol az alkalmazottak 75 százalékát foglalkoztatják. Ráadásul a minimálbér a problémának csak egyik része. Már a minimálisan afölött kereső milliók sem fognak semmit érezni a kormány intézkedéseiből. Azok az ápolók, védőnők, betegszállítók, konyhán dolgozók, de az iskolában dolgozó nem pedagógusok vagy bolti eladók sem számíthatnak semmire a kormány intézkedéseiből. És ha mindez nem lenne elég, akkor még Orbán Viktor a nyugdíjasokba is belerúg egy jó nagyot a héten. Rajtuk gúnyolódik, miközben önök, KDNP-s képviselők, mint például Harrach Péter, hazaviheti a milliós fizetésén túlmenően a több százezer forintos nyugdíját is, ezt csak önök tehetik meg az országban, addig Orbán Viktor gúnyt űz azokból az egész életüket végigdolgozó emberekből, akik 30-40-60 ezer forintot visznek haza, vagy kapnak meg nyugdíjként. Megint csak azt tudom mondani, hogy önök szívtelenek és embertelenek, és ezért nem is fogják maguk túlélni ezt a kormányzást nagyon sokáig. El fognak maguk tűnni a süllyesztőben. Eltűnnek, mert nem hagyjuk azt, hogy tönkretegyék Magyarországot. Nem a maguk tolvajhaverjainak kell adni a pénzt, hanem az embereknek, és az emberek alatt nemcsak a béreket kell érteni, hanem az oktatásba és az egészségügybe való befektetést is. Orbán Viktor és kormányának embertelenségével szemben a Párbeszéd egy olyan megoldást nyújt a bérek valódi emelésére, a szegénység felszámolására, a gyógyulás esélyét ténylegesen biztosító betegellátás megteremtésére és az oktatás fejlesztésére, ami azonnali javulást hoz az egész országnak, aminek köszönhetően nemcsak megállítjuk az elvándorlást, de az emberek és családok millióinak hozhatunk el boldogulást, egy boldogabb életet. [[Cseresnyés Péter: Rákosi Mátyás!]] Ezek közül néhány a legfontosabb javaslatok közül. Először is be kell vezetni az alapjövedelmet. Véget kell vetni a nincstelenségnek, a megalázóan alacsony fizetéseknek. Az alapjövedelem nemcsak annak a néhány százezer, nincstelenségben élő embernek segítene, akikre önök gondolnak, hanem pont azoknak a millióknak segítene elsősorban, akik napi 8-12-14 óra munka mellett havi 90-100 ezer forintot visznek haza jó esetben. Az ő fizetésük emelkedne meg drasztikusan az alapjövedelemnek köszönhetően. Ráadásul az alapjövedelem bevezetésével együtt jár a nettó 105 ezer forintos minimálbér. Na, ez a minimálbér-emelés nem az önök kamu ígérete. A Párbeszéd alapjövedelem-javaslata forintra ki van számolva, már jövőre a költségvetés hiányának emelkedése nélkül be lehet vezetni. Nem véletlenül Surányi György volt jegybankelnök is támogatja [[Cseresnyés Péter: Ismerjük!]] , de emellett a Republikon Intézet felmérése szerint a magyar emberek 76 százaléka támogatja az alapjövedelem bevezetését. Hallgassanak a magyar emberek szavára! Másodszor is: adózzanak többet a gazdagok! Végtelenül igazságtalan az önök politikája, hogy egy ápolónak, egy bolti eladónak ugyanakkora mértékben kell adózni, mint nekem vagy maguknak. Nekem és önöknek is többet kell fizetnünk, többet kell beletennünk a közösbe, mint azoknak, akik épphogy csak meg tudnak élni a havi bevételeikből. Vissza kell állítani az igazságos többkulcsos adórendszert, és meg kell adóztatni a luxusvagyonokat: a helikoptereket, a jachtokat és azokat a dolgokat, amik maguknak vannak otthon, mi ezeket kevésbé ismerjük. Harmadszorra: be kell vezetni a négynapos munkahetet. Tisztelt Képviselőtársaim! A magyarok többségének elképesztően rossz az egészségi állapota, ez leginkább az állandó stressznek, a túl sok munkának, a folyamatos, megélhetés miatti szorongásnak köszönhető. [[Boldog István: Fél év alatt államcsőd lenne.]] Hamarabb halunk meg, mint bárki más az Európai Unió országai közül. Uniós felmérések szerint egyébként a tagországok közül a görögök után a magyarok dolgoznak a legtöbbet, érdekes módon ez viszont sem a versenyképességünkben, sem az életszínvonalunkban nem mutatkozik meg egyáltalán. Több pihenésre, kevesebb stresszre, több, a családdal töltött időre van szüksége a magyaroknak. [[Balla György: Ezt tudjuk tanácsolni önnek is.]] A most forradalminak számító gondolat, amin most maguk még röhögnek, nem annyira forradalmi, száz évvel ezelőtt még az olyanok, mint maguk, azon röhögtek, hogy ne hét napot kelljen egy héten dolgozni, hanem hatot, ötven évvel ezelőtt meg azon, hogy ne hatot, hanem ötöt. A robotizáció, a technológia fejlődésének köszönhetően pontosan afelé megy ma a világ, hogy ugyanolyan versenyképesség, sőt erősebb versenyképesség mellett ugyanolyan termelékenység mellett kevesebbet tudunk dolgozni. És hát végül, de nem utolsósorban azonnal meg kell állítani az egészségügy fideszes lepusztítását. Ahhoz, hogy ez az ország boldogulni tudjon, ahhoz, hogy megállítsuk az elvándorlást, nemcsak a béreken kell javítani, hanem az egészségügy helyzetén, az oktatás helyzetén. [[17.50]] Minden magyarnak esélyt kell adni egy egészséges és hosszú életre! Nincs olyan, hogy a gazdagok majd kifizetik maguknak a jó egészségügyet, mert maguknak van erre pénzük, a szegények meg mehetnek a szegénykórházba. Ilyen nincsen, fideszes képviselőtársaim! Azonnal vissza kell tenni a kilopott pénzeket [[Zaj. Az elnök csenget.]] az egészségügybe, megadni az egészségügyi dolgozóknak járó béreket [[Közbeszólások a kormánypárti padsorokból Az elnök csenget.]] biztosítani a kórházak eszközellátását. [[Balla György: Lejárt az idő! Dr. Nagy István: Lejárt lemez!]] Ha egészség nincs, semmi nincs. Képviselőtársaim…"
4,u2015-05-12-113,Fidesz-KDNP,0.98388671875,2015-05-12,0.995266854763031,"Tisztelt Elnök Úr! Tisztelt Ház! Tisztelt Képviselőtársaim! Az e programhoz szorosan kapcsolódó nemzeti fenntartható fejlődés keretstratégia által megfogalmazott jövőképben találhatjuk a következő gondolatokat: „Az emberek tisztelik a természetet, természeti értékeinket, a helyi közösségek felismerik a rendelkezésükre álló természeti erőforrásokból adódó lehetőségeiket, termelésüket, energiafelhasználásukat és fogyasztásukat erre alapozva szervezik meg.” „2050-ben jólétben, bolygónk ökológiai korlátait tiszteletben tartva élünk. Jólétünk és egészséges környezetünk egy olyan innovatív és körkörös gazdaságból származik, amelyben semmi nem megy veszendőbe, és amelyben a természeti erőforrásokkal való gazdálkodás fenntartható módon folyik, a biodiverzitást pedig társadalmunk ellenálló képességét fokozva védjük, értékeljük és helyreállítjuk. Karbonszegény növekedésünk már régóta független erőforrás-felhasználásunktól.”Tisztelt Képviselőtársak! A nemzeti környezetvédelmi programnak az elfogadása és a következő öt esztendőben való betartása segíthet abban, hogy sikeresen nézzünk szembe a hazánkat érintő környezeti kihívásokkal, és nagyobb tisztelettel és gondossággal tekintsünk hazánk természeti értékeire és részesülhessünk a természet adta szolgáltatásaiból. Az előzőek is azt mutatják, hogy egy olyan társadalom irányába kell tartanunk, ahol a környezettudatos gondolkodás és cselekvés erénnyé és előnnyé válik.A program feladata, hogy az ország adottságait, a társadalom hosszú távú érdekeit és jövőbeni fejlődési céljait, valamint a globális felelősségből és a nemzetközi együttműködésből, EU-tagságból adódó kötelezettségeinket figyelembe véve meghatározza az ország környezeti céljait, az elérésükhöz szükséges feladatokat és eszközöket. A következő három alapvető stratégiai célt fogalmazza meg: az életminőség és az emberi egészség környezeti feltételeinek javítása, természeti értékek és erőforrások védelme, fenntartható használata, az erőforrás-takarékosság és -hatékonyság javítása, a gazdaság zöldítése. A program stratégiai céljainak elérését az egyes stratégiai területeken meghatározott célok és intézkedések, illetve az átfogó intézkedési területeken megfogalmazott cselekvési irányok biztosítják. A program egy keretstratégia, amelynek végrehajtása az EU-, nemzetközi támogatások, az éves költségvetés és az ország teherbíró képessége függvényében alakul. A megvalósítása elsősorban nem többletráfordítási igényt jelent, hanem a tervezhető források koordinált, hatékony, a prioritásokhoz igazodó felhasználását célozza meg. Emellett az intézkedések számos esetben többletforrást is generálnak, például az energiatakarékosság és -hatékonyság, az erőforrás-felhasználás és kibocsátás csökkentése mellett folyamatos pénzügyi megtakarításokat is eredményez, amelyek aztán természetesen más célra is felhasználhatók, illetve hozzájárulnak a foglalkoztatás növeléséhez.A környezetvédelmi fejlesztések a 2014-20-as időszakban alapvetően a környezeti és energiahatékonysági operatív program keretein belül jelennek meg. A program megfelelő végrehajtása az egész társadalom részvételét igényli, amelynek során a legszélesebb körű társadalmi partnerség megvalósítása szükséges.Nagyon fontos, hogy az adott feladatok megoldása azon a szinten valósuljon meg, ahol az a leghatékonyabban biztosítható, ahol a megfelelő tudás és helyismeret rendelkezésre áll.Magyarország környezetpolitikai céljainak és intézkedéseinek átfogó keretét 1997 óta jelentik a nemzeti környezetvédelmi programok. A III. nemzeti környezetvédelmi program 2014-ben járt le, ezért vált szükségessé a negyedik kidolgozása. A program elkészítését még több tényező is indokolja. Az Európai Tanács és az Európai Parlament elfogadta az Európai Unió új, „Jólét bolygónk felélése nélkül” című, 2020-ig tartó időszakra szóló 7. környezetvédelmi cselekvési programját, és a nemzeti környezetvédelmi programok az uniós fejlesztési források egyik szakmai alapjaként is szolgálnak.Tisztelt Képviselőtársaim! A következőkben röviden szeretném ismertetni a programnak a kormányzati stratégiai irányítási rendszerben betöltött főbb kapcsolódási irányait, helyét és szerepét. [[16.10]] A program a környezetügy átfogó hazai stratégiai tervdokumentuma, amely keretet ad minden környezetügyi szakterületi stratégiának, programnak, tervnek - például a biológiai sokféleség megőrzésének nemzeti stratégiája, nemzeti vízstratégia, országos hulladékgazdálkodási terv, nemzeti környezettechnológiai innovációs stratégia, Magyarország vízgyűjtő-gazdálkodási terve, Vásárhelyi-terv továbbfejlesztése, országos ivóvízminőség-javító program, nemzeti települési szennyvíz-elvezetési és -tisztítási megvalósítási program, egyedi szennyvízkezelés nemzeti megvalósítási programja, ivóvízbázis-védelmi program, országos környezeti kármentesítési program, illetve a program részét képező nemzeti természetvédelmi alapterv -, továbbá integrálja fő célkitűzéseinket, illetve útmutatást fogalmaz meg a kidolgozásukhoz. A program szorosan kapcsolódik a nemzeti fenntartható fejlődési keretstratégiához mint hosszú távú koncepcióhoz; az abban tárgyalt négy alapvető erőforrás közül elsősorban a természeti erőforrásokhoz kapcsolódó célokat és intézkedéseket részletezi. Magyarország környezetpolitikája mind kialakításában, mind végrehajtásában szervesen kapcsolódik az Unió vonatkozó szakpolitikáihoz. Magában foglalja minden érintett társadalmi-gazdasági ágazat vonatkozásában az azokra érvényes sajátos környezetvédelmi célokat és feladatokat. A program átfogó célkitűzése, hogy hozzájáruljon a fenntartható fejlődés környezeti feltételeinek biztosításához. A korábban említett három stratégiai cél mindegyikéhez kapcsolódik a klímaváltozáshoz való alkalmazkodási képesség és a környezetbiztonság javítása. Horizontális cél a társadalom környezettudatosságának erősítése. Tisztelt Képviselőtársaim! Az egyes stratégiai célokhoz a program konkrét, elérendő célokat határoz meg. Az I., említett stratégiai célterülethez, amely az életminőség és az emberi egészség környezeti feltételeinek javítását tartalmazza, a következő célok tartoznak. A levegő minőségének javítása: a részecskék, úgynevezett PM2,5, tehát a finom részecskék légköri koncentrációjának 20 százalékos csökkentése 2010 és 2020 között; a genfi egyezménnyel összhangban a 2020. évi összkibocsátás-csökkentési célok teljesítése a 2005. évi kibocsátásokhoz képest: kén-dioxidból 46 százalékos, nitrogén-oxidnál 34 százalékos, illékony szerves vegyületeknél 30 százalékos, ammónia 10 százalékos, és a finom részecskéknél, az úgynevezett PM2,5-nél 13 százalékos csökkentés, ami komoly probléma, mert már nemcsak a közlekedés okoz ilyen szennyeződést, hanem a lakossági szilárd tüzelés is több helyen. Az ózonkárosító anyag felhasználásának teljes visszaszorítása; a fluorozott szénhidrogének mennyiségének 79 százalékkal való csökkentése 2015 és 2030 között. A zajterhelés csökkentése: a stratégiai küszöbértékek feletti zajterheléssel érintett lakosok számának csökkentése a közlekedési létesítmények mentén és a határérték feletti zajterhelés megszüntetése az ipari és szolgáltató létesítmények környezetében. Más témában, az ivóvízminőség és az egészség megőrzésével kapcsolatban szeretném felhívni a figyelmet, hogy a KSH 2012-es adatai szerint már az ország minden települése rendelkezik közüzemi ivóvízellátással, az ivóvízbekötéssel rendelkező lakások aránya pedig országosan 94,2 százalék. Ez egy magas szám, természetesen minden olyan százalék vagy minden olyan lakás, ami nincs bekötve, az figyelmet érdemel. Az ország közüzemi ivóvízzel ellátott lakosságának 30 százalékára kiterjedően néhány paraméter tekintetében azonban nem felel meg az uniós és a hazai előírásoknak. A legfőbb problémát az arzén határértéket meghaladó koncentrációja jelenti. Kiemelt cél lehet tehát a fennálló egészségi kockázatok jelentős csökkentése, az érintett területek ivóvízminőségének javítása, az egészséges ivóvízhez jutás biztosítása minden lakos számára és a még fennálló ellátási hiányok felszámolása. A szennyvízelvezetés és -tisztítás, szennyvíziszap-kezelés, -hasznosítás területéhez is konkrét célok kapcsolódnak: 2000 lakosegyenérték feletti agglomerációkban élő lakosság számára a csatornázottság biztosítása az idei év végéig, vagyis 2015. december 31-éig; az összegyűjtött szennyvizek száz százalékának legalább biológiai fokozatú tisztítása 2015. december 31-éig; a tisztított szennyvíz minőségi követelményeinek a befogadó víz keretirányelv konform vízminőségi követelményei szerinti megállapítása, a szennyvízprogramban nem szereplő területeken keletkező szennyvizek megfelelő kezelésének elősegítése; a szennyvíz és a szennyvíziszap hasznosítása, a környezeti kockázatok csökkentése. Cél a természetes és medencés fürdővizek biztonságának növelése, a beltéri levegő terheltségi szintjének csökkentése, a biológiai allergének okozta egészségi kockázat csökkentése, a klímaváltozásból fakadó valamennyi, hazánkban fellépő emberi megbetegedés számbavétele, jellemzőik feltárása, valamint az érintettek teljes körének elérése a megelőző intézkedésekkel; a környezet-egészségügyi információs rendszer folyamatos működtetése és bővítése; zöldfelületi elemek minőségi és mennyiségi fejlesztése. A kémiai biztonság területén pedig szeretném hangsúlyozni, hogy Magyarországon a vegyipar az egyik legnagyobb potenciális környezetbiztonsági kockázati tényező. A megelőzés, a felkészülés és az elhárítás alkalmazásában ugyanakkor ez az iparág a legfelkészültebb ágazatok közé sorolható. Cél tehát a vegyi anyagok által okozott káros hatások csökkentése a teljes életciklusukban, azaz a gyártástól a felhasználáson át a hulladék kezeléséig; megfelelő hatásvizsgálatok, a lakosság veszélyeztetettségének csökkentése, tudatos magatartás kialakítása; fenntartható növényvédőszer-használat elősegítése. Tisztelt Képviselőtársaim! A II., említett stratégiai célterület a természeti értékek és erőforrások védelme, fenntartható használata; a biológiai sokféleség megőrzése, természet- és tájvédelem: az ökológiai hálózat és a Natura 2000 hálózat, nemzetközi jelentőségű természeti területek fenntartása, védelme; az ex lege, azaz a törvény által védett természeti területek degradációjának megállítása; a földtudományi természeti értékek megóvása; a természet- és tájvédelmi célok érvényesítése, a táji identitás növelése; a kedvezőtlen természetvédelmi helyzetben lévő fajok helyzetének javítása; a genetikai erőforrások megőrzése; a talajkészletek mennyiségének és minőségének fokozott védelme, termelékenységének hosszú távú fenntartása. Vizeink védelme és fenntartható használata kapcsán: a felszíni és felszín alatti víztestek jó állapotának elérése és a velük való hosszú távú és fenntartható gazdálkodás biztosítása. Elmondhatjuk, hogy a vízgazdálkodásban, a hazai vizek védelmében Magyarország jó hagyományokkal és nagy tapasztalatokkal rendelkezik. Engedjék meg, hogy ne részletezzem most különösen ezt a területet. Azt hiszem, hogy ez talán, ami a legkevesebb vitát okozza, és a legjobb tapasztalatokkal rendelkezünk. Környezeti kármegelőzés és kárelhárítás kapcsán hadd mondjam el, hogy igen fontos a környezeti károk megelőzése, csökkentése; a szennyezett területek országos számbavételének folytatása, prioritási sorrend kialakítása; az állami és nem állami felelősségi körbe tartozó területek tényfeltárásának folytatása, a jelentős kockázatú feltáratlan területeken a várható beavatkozási feladatok meghatározása; a szennyezettség mértékének csökkentése, felszámolása és monitorozása. Az erőforrások felhasználásának további csökkentésére, takarékosságra ösztönzés; a környezeti terhelés csökkentése, újrahasználat és újrahasznosítás növelése, társadalmi szintű együttműködés megvalósítása; a fogyasztás környezeti hatásainak csökkentése érdekében a vásárlói tudatosság fejlesztése. Az energiatakarékosság és -hatékonyság javítása területén is konkrét számokat kell mondani: 2020-ig a megújuló energiaforrások részarányának 14,65 százalékra növelése és a 10 százalékos teljes energiamegtakarítás elérése. Nem részletezem most a hulladékgazdálkodás és hulladékképződés területét, de az előterjesztésben pontosan le van írva, hogy milyen feladatok vannak. Idő hiányában engedjék meg, hogy ettől most eltekintsek. Természetesen ez a terület is legalább olyan fontos, mint az előbb említettek. Tisztelt Ház! A program finanszírozásában, hogy mindez megvalósuljon, és azért is ismertettem, hogy konkrét feladataink vannak, konkrét célokat kell elérnünk, és ezekhez forrásokat is tudunk rendelni, hiszen meghatározó szerepe van az uniós és egyéb nemzetközi támogatásoknak, amelyhez hazai költségvetési társfinanszírozás is járul. Természetesen mindezek között a legjelentősebb a környezeti és energiahatékonysági operatív program lesz, de szinte minden operatív programban találunk olyat, amely ezeket a célokat, a környezetvédelmi célokat szolgálja. Meg kell még említenem, hogy a nemzeti természetvédelmi alapterv Magyarország természetvédelmi stratégiai tervdokumentuma, egy szakpolitikai stratégia, amely a nemzeti környezetvédelmi program önálló, ámde integráns részeként meghatározza az állam természetvédelmi feladatai kapcsán követendő kiemelt célokat, kijelöli a cselekvési irányokat nemcsak a természetvédelmi igazgatási szervek, hanem minden állami szerv számára. [[16.20]] Tisztelt Képviselőtársaim! Elnézést, hogy kitöltöttem az időmet, de egy nagyon alapos munkát ismerhettünk meg az előterjesztésben, ezért ismertettem ebből annyit, amennyi az időkeretbe belefért. Kérem, hogy támogassák hazánk IV. nemzeti környezetvédelmi programjának elfogadását. Köszönöm a figyelmüket. [[Taps a kormánypártok padsoraiból.]]"
4,u2015-02-26-85,Fidesz-KDNP,0.7890625,2015-02-26,0.09658757597208023,"Köszönöm a szót, elnök úr. Tisztelt Elnök Úr! Tisztelt Képviselőtársaim! A magyar külkereskedelemnek döntő része ma az EU-tagállamokkal az Unió egységes belső piacán egyenlő versenyfeltételek mellett bonyolódik. Az európai országokban folytatott árukereskedelem az elmúlt négy évben rendre 9-10 milliárdnyi többletet mutatott. Emellett hazánk nézőpontjából jelentős magyar aktívum jelentkezik az Egyesült Államokkal folytatott kétoldalú áruforgalom mérlegében, ami egyértelműen azt jelzi, hogy kiszámítható és tisztességes kereskedelmi feltételek mellett a magyar gazdaság szereplői fejlett, igényes piacokon is versenyképesek.Egy kiegyensúlyozott és ambiciózus megállapodás létrehozásában vagyunk érdekeltek, amely javítja a felek piacrajutási esélyeit, elmélyíti a transzatlanti szabályozást, együttműködést, és olyan kereteket alkot, amelyek hozzájárulnak a gazdaság növekedéséhez és a munkahelyteremtéshez nemzeti, de európai szinten is. Álláspontunk szerint egy ilyen megállapodás pozitív hatásaiból minden EU-tagállamnak és szektornak részesednie kell, és kötelezettségvállalásaiból is azonos módon kell részt vállalniuk. A megállapodástervezetnek szerintünk három kiemelt területe van: a piacra jutás elősegítése, a kereskedelmi szabályok összhangba hozatala és a nem vámjellegű kereskedelmi határok leépítése. [[13.50]] Tisztelt Ház! Még valószínűleg eltelik egy-két év, mire a megállapodás célegyenesbe jut, de már most látszik, hogy különösen fontos Magyarország, de a többi uniós ország számára is a tárgyalások átláthatóságának biztosítása, amelynek tekintetében van némi előrelépés, de még mindig korlátozottan férünk hozzá a dokumentumokhoz. Hazánk számára több szempontból kiemelt terület a mezőgazdaság és az élelmiszeripar, hiszen bizonyos termékek esetében nem érdekünk a jelenlegi vámkontingensek leépítése. Ilyen például a csemegekukorica, a hústermékek, a tojás, a dohány, a cukor, de a szabályozások harmonizációjának területén is fontos prioritások vannak, amelyeket a tárgyalásokat folytató Európai Bizottság számára nyomatékosan kell jeleznünk. Ilyen szabályozási kérdés a földrajzi árujelzőkkel ellátott mezőgazdasági termékek uniós szintű oltalmának megtartása. Számunkra eddig egyértelmű volt, hogy csak a Parmában készült sonkára lehetett ráírni, hogy pármai sonka, vagy a Tokajban készített borra lehetett ráírni, hogy tokaji bor. Ez így is kell maradjon. További kiemelt érdek, hogy a világszinten szigorúnak minősülő uniós humán-egészségügyi, állat- és növény-egészségügyi, élelmiszer-biztonsági, állatjóléti, fogyasztó- és környezetvédelmi szabályok megmaradjanak, de ne gyengüljenek. Ezek közül hazánk számára elsőrendű fontosságú - erről többen beszéltek ma már - a GMO-val kapcsolatos szabályozás. A tárgyalások során kiemelt fontosságú kell legyen Magyarország GMO-mentes státusának fenntartása. Csak olyan végleges megállapodási szöveget tudunk elfogadni, ami biztosan nem veszélyezteti a moratóriumokat, az úgynevezett GMO-csomagot és az egyéb uniós GMO-szabályokat. Az Európai Bizottság ígéretet tett arra, hogy a GMO-s és az állat-egészségügyi, valamint élelmiszer-biztonsági szabályozások uniós joganyaga változatlan marad, de emellett biztosítani kell azt is, hogy a megállapodás ne gátolja az EU-szakpolitikák fejlődését sem. Megnyugtató tény, hogy az eddigi tárgyalások során, azaz az európai bizottsági egyeztetések során a kormány folyamatosan hangsúlyozta, hogy az EU GMO-szabályozási rendszerét nem bonthatja le a szabadkereskedelmi egyezmény, és azt is, hogy Magyarország számára a hazai mezőgazdaság GMO-mentességének megőrzése fontos prioritás. Frakcióm nevében is kérem a kormányt, hogy továbbra is rendszeresen kérje az Európai Bizottságot, hogy ezt az érdekünket szem előtt tartva folytassa a tárgyalásokat az Egyesült Államokkal. Tisztelt Képviselőtársaim! Bár a munkafolyamatok csendben zajlanak, a média ingerküszöbét nem érik el a magyar kormány megállapodással kapcsolatos erőfeszítései, de mindenképp ki szeretnék emelni néhány dolgot, amiket az Európai Bizottsággal folytatott konzultációkon sikerült elérni. Az Európai Bizottságnak adott tárgyalási mandátum többek között a magyar kormány kérésének megfelelően egyértelműen rögzíti, hogy az emberi életet, az egészséget, az állategészségügyet és állatjólétet, valamint a környezetet, az élelmiszer-biztonságot és a fogyasztók érdekeit védő EU- és nemzeti jogszabályok nem képezhetik alku tárgyát, a szabadkereskedelmi megállapodás nem vezethet azok fellazításához. Más EU-tagállamokkal együtt sikerrel léptünk fel annak érdekében, hogy az audiovizuális szolgáltatásokat kizárják a TTIP-tárgyalásokból. Rögzítettük azt az elvárást is, hogy a közszolgáltatások esetében a tárgyalás nem járhat olyan kimenetellel, ami a kormány szabályozási jogosítványait bármilyen módon csorbítaná. A már említett mezőgazdasági alaptermékekkel kapcsolatban jeleztük, hogy legfeljebb részleges, mennyiségileg behatárolt piacnyitást látunk elfogadhatónak. Jeleztük azt is, hogy mi is azoknak az országoknak a táborát erősítjük, akik a megállapodásokból kihagynák a befektetők és az állam közötti vitarendezés külön szabályozását, vagy legalább kivennénk abból a mezőgazdaság, a humán-, növény- és állat-egészségügyi, a környezet- és fogyasztóvédelmi, valamint az élelmiszer-biztonsági területet. Van elég figyelem arra, hogy a kialakuló végeredmény a kormány közpolitikai céljaival összhangban álljon, és a közszolgáltatásokra, a környezetvédelemre, az élelmiszer-biztonságra vonatkozó európai és nemzeti normák, szabályozási jogosítványok semmilyen módon ne csorbulhassanak. Ennek érvényesítésére, így többek között a magyar mezőgazdaság Alaptörvényben rögzített GMO-mentességének fenntartására is garanciát ad az, hogy az Európai Unió és az Egyesült Államok közötti szabadkereskedelmi megállapodás megkötése a magyar kormány egyetértését és a Magyar Országgyűlés megerősítését is igényli majd. Köszönöm szíves figyelmüket. [[Taps a kormánypártok soraiban.]]"
4,u2020-05-20-109,Fidesz-KDNP,0.73193359375,2020-05-20,0.20556962490081787,"Köszönöm szépen, elnök úr. Tisztelt Országgyűlés! Az Innovációs és Technológiai Minisztérium egyik kiemelt feladata a fogyasztók, a magyar családok és a jogkövető vállalkozások védelme. A tárca a hatályos jogszabályi keretek között folyamatos jelenléttel, rendszeres ellenőrzésekkel cselekszik a megtévesztő kereskedelmi gyakorlatok felszámolásáért, a veszélyes termékek kiszűréséért. A fogyasztóvédelmi törvény önök előtt levő módosítása a fogyasztóvédelmi hatósági ellenőrzési lehetőségeit erősíti meg és szélesíti ki a fogyasztók és a tisztességes vállalkozások érdekében.A Fogyasztóvédelmi Hatóság a módosítás elfogadását követően a fogyasztói értékesítésre szánt termék esetében már nemcsak a fogyasztóval közvetlenül szerződéses kapcsolatban levő kiskereskedővel, eladóval szemben folytatja le az ellenőrzést, hanem többek között a nagykereskedővel, a raktár üzemeltetőjével és a beszállítóval szemben is eljárhat, jogsértés esetén megteszi, megteheti a szükséges lépéseket. Tisztelt Ház! Az elmúlt időszak tapasztalatai azt mutatják, hogy bizonyos területeken szükséges a Fogyasztóvédelmi Hatóság hatáskörének kiterjesztése. A Fogyasztóvédelmi Hatóságnak jelenleg a közvetlenül a fogyasztó részére értékesítést végző vagy szolgáltatást nyújtó vállalkozás és a fogyasztó közötti jogviszonnyal kapcsolatban van hatásköre eljárni, azonban szélesebb körben a polgári perrendtartásról szóló törvényben meghatározott gazdálkodó szervezettel kapcsolatban is indokolt hatáskört adni az eljárás lefolytatására. Ide nem értendők azok a szervezetek, amelyeket a pénzügyi fogyasztóvédelemért felelős Magyar Nemzeti Bank felügyel. A törvénymódosítás rögzíti az ellátási lánc fogalmát is, amely szintén a fogyasztóvédelmi fellépések hatékonyságát növeli, mivel így az ellátási láncban szereplő bármely olyan gazdálkodó szervezettel szemben eljárhat a Fogyasztóvédelmi Hatóság, amelyik a jogsértést elkövette vagy elkövethette, feltéve, ha annak a végső szereplője a fogyasztó. A módosítás nem változtat azon, hogy a Fogyasztóvédelmi Hatóság a kizárólag a fogyasztóvédelmi törvény hatálya alá tartozó, élelmiszernek nem minősülő termékekre vonatkozó ellátási lánc esetében gyakorolja a hatásköreit. A módosítást követően gyorsabban és eredményesebben lehet lefolytatni az eljárást, és megszüntetni a tisztességtelen, jogsértő piaci magatartásokat. Tisztelt Ház! Jelenleg a Fogyasztóvédelmi Hatóság kizárólag olyan üzletben, webáruházban, applikációban végezhet ellenőrzéseket, ahol a fogyasztó vásárol vagy szolgáltatást vesz igénybe. Az Országgyűlés részére benyújtott törvénymódosítással a nagykereskedőkkel, raktárakkal, logisztikai szolgáltatókkal, gyártókkal szemben is eljárhat ezután a Fogyasztóvédelmi Hatóság, ha azok az ellátási lánc szereplői, azaz közvetlen vagy közvetett hatással bírnak a fogyasztóknak értékesítésre szánt termék előállítására, tárolására, forgalomba hozatalára, felhasználására. Ezeket a szereplőket jelenleg csak nyilatkoztatni tudja a hatóság. Fontosnak és célravezetőnek tartjuk, hogy a Fogyasztóvédelmi Hatóság az ellátási lánc szereplőinek ellenőrzése és eljárása során az üzlethelyiségek mellett más, szélesebb körben meghatározott helyiségekbe, például raktárakba is beléphessen, iratokat ismerhessen meg, munkafolyamatokat ellenőrizhessen, díjmentesen vehessen mintát. Kiemelten súlyos közérdekből, így ha a fogyasztók egészsége, anyagi érdekeinek védelme indokolja, a törvénymódosítás lehetővé teszi, hogy az ügyészség előzetes engedélyével a Fogyasztóvédelmi Hatóság a lezárt terület, épület, helyiség felnyitásával a jogosult távollétében is beléphessen a lezárt ingatlanok területére, például üzlethelyiségbe, üzemi helyiségbe. Természetesen ez az alapvető jogok tiszteletben tartása mellett, szigorú garanciális előírásoknak megfelelve történhet csak meg. Ilyen előírás többek között az érintettek kímélete, az ellenőrzés időbeli korlátozása. Tisztelt Országgyűlés! A törvénymódosítással hatékonyabb védelemre számíthatnak a fogyasztók és a tisztességes vállalkozások is. Lerövidíthetők a tisztességtelen piaci gyakorlatok megszüntetésére indított eljárások, hiszen célzottan ott tud intézkedni a fogyasztóvédelem, ahol a jogsértés felmerül. Ezen indokok alapján és a bevezető felszólalás alapján, a tények alapján kérem, hogy majd a törvényjavaslatot a későbbiekben a vita során és majd a legvégén szavazatukkal is támogatni szíveskedjenek. Köszönöm megtisztelő figyelmüket. [[Taps a kormánypártok soraiból.]]"
4,u2015-05-12-117,Fidesz-KDNP,-0.76123046875,2015-05-12,0.9977250099182129,"Köszönöm a szót, elnök úr. Tisztelt Képviselőtársaim! Tisztelt Ház! A Nemzeti Fenntartható Fejlődés Tanács által 2009-ben készített „Jövőkereső” című dokumentum szerint a hazai háztartások sokaságából hiányzik a környezeti tudatosság és a megfelelő ismeret, az ehhez az életvitelhez szükséges technikai háttér, valamint az ebbe szükséges befektetések képessége vagy szándéka. A piac kínálta lehetőségek is beszűkítik a fogyasztók választási lehetőségeit. A környezetileg jobbnak, társadalmilag hasznosabbnak kicsi az ismertsége és az elérhetősége, és általában drágábbak is. Ez található a 2009-es dokumentumban. A fogyasztás tendenciái szorosan összefüggnek a vásárlási szokások megváltoztatásával. A harmadik program időszakában lassuló intenzitással ugyan, de tovább emelkedett a bevásárlóközpontok száma. Folyamatosan növekedett az egyszer használatos, rövid élettartamú termékek fogyasztása, illetve a csomagolóanyagok használata, miközben ezek újrahasználata vagy anyagában más funkcióval való használata hazánkban még nem megoldott vagy ritka. Az újrahasználatot nehezíti például a gépjárműiparban, az elektronikai iparban vagy a háztartási gépek, kisgépek esetében a „vegyél újat” szemlélet, valamint többnyire nem megoldott vagy aránytalanul drága ezen berendezések javítása. További probléma a betétdíjas üvegek, palackok alacsony aránya. A vásárlók körében ma még gyenge, de erősödő pozitív tendencia az egészséges élelmiszerek, illetve az ökológiai gazdálkodásból származó termékek iránti kereslet növekedése. A harmadik program során számos intézkedés történt az egészséges életmód és a környezettudatos fogyasztás előmozdítására. Például környezeti nevelés, információterjesztés, bioélelmiszer-fogyasztás, környezetbarát közlekedés ösztönzése. Azonban még jelentős erőfeszítések szükségesek az erőforrások takarékos használatára épülő fogyasztói kultúra megvalósítása érdekében. Az értékrend és életmódváltás szükségességét a lakosság egészségi állapota is indokolja, amely jelentős mértékben elmarad attól a szinttől, amelyet jelen gazdasági körülményeink már lehetővé tennének. Az értékrendben bekövetkező érdemi változást nehezíti a hosszú távú gondolkodás háttérbe szorulása, az anyagi értékek megszerzésére és a növekvő fogyasztásra ösztönző eszközök hatása, például reklámok, a média által közvetített viselkedési minták, valamint a takarékosságra, mértékletességre biztató lehetőségek és minták hiánya. [[16.30]] 2012-ben az Országgyűlés egyhangúlag elfogadta a géntechnológiai tevékenységről szóló törvény módosítását. A környezeti és egészségügyi biztonság növelését célzó új szabályok biztosítják, hogy a géntechnológiával módosított növényeket, illetve az Európai Unió által a jövőben esetlegesen engedélyezendő újabb, géntechnológiával módosított fajtákat ne lehessen korlátok nélkül bevonni a köztermesztésbe Magyarországon. Tegnap a miniszter úr kérdésemre azt válaszolta, hogy Magyarország egyáltalán nem kíván GMO-s növényeket termeszteni. A kormány csatlakozott a Duna Szója Szövetséghez, hogy az állatok takarmányozása is GMO-mentes legyen, de nem állnak meg a szójánál, más takarmányokra is kiterjesztenék ezt. A Kárpát-medencében száz olyan növényfajta van, amely takarmányozásra alkalmas. A kormány a hús, a hal, a tojás, a méz GMO-mentes jelölését is igyekszik megteremteni. 2025-re az új globális kihívások széles spektrumot mutatnak a jövőkutató szakértők véleménye szerint. Új ökológiai probléma adódhat a globális felmelegedés következményeiből, amely megnyilvánulhat a természeti erőforrásokért folyó egyre erőteljesebb küzdelemben, a növekvő migrációban és az erőszakra való hajlam megerősödésében, amennyiben az emberiség az elkövetkező években nem tesz ezek ellen hathatós intézkedéseket. A termőföld-erózió és -kimerülés szintén globális problémaként jelentkezhet. Gazdaságpolitikai szempontból elképzelhető, hogy az Európai Unió belső konfliktusai felfokozódnak, illetve a világgazdaság további destabilizálódása, a kiváltságos és a hátrányos helyzetű társadalmi rétegek közötti különbségek további növekedése is kihívásként merül fel. A világszintű trendek érintik hazánk jelenlegi állapotát és továbbfejlődését is. A 2025-ig várhatóan megnyilvánulható hazai komplex problémák közül kiemelendők véleményünk szerint a klímaváltozás és annak következményei; a határokon átterjedő környezetszennyezés; az innovációs folyamatok erőtlensége; a háztartások méretének csökkenése és környezetterhelésük növekedése; a fogyasztás túlzott ösztönzése; a fogyasztási, táplálkozási, lakhatási, ruházkodási szokások átalakulása; az egészségre ártalmas élelmiszerek fogyasztása; a lakosság általános egészségi állapotának romlása és az életszínvonalbeli különbségek növekedése, polarizálódása. Véleményünk szerint hazánk természeti adottságainak és erőforrásainak figyelembevételével a következő legfontosabb stratégiai kihívások előtt állunk: az erőforrások takarékos, hatékony használatára támaszkodó környezetbarát gazdaság megteremtése; a biztonságos és jó minőségű élelmiszer- és vízellátás biztosítása, ahol a termőföld és a vízkészletek védelme, fenntartható hasznosítása, magas szintű biztosítása szükséges; a biológiai sokféleség fenntartása; a környezeti lehetőségekhez és korlátokhoz illeszkedő területhasználat. Mindezek mellett fontos tényezője a jövőképnek a lakosság megélhetésének, lakhelyén való érvényesülésének biztosítása is. Természetesen e jövőkép minden tényezőjének megvalósítása hosszabb időszakot és következetes lépéseket, széles körű társadalmi támogatást és cselekvést igényel, amelyhez az elkövetkezendő hat évre szóló feladatok végrehajtása is aktívan hozzájárulhat. Környezetünk védelme alapvető kérdés, de nem mindegy, hogy miként visszük véghez ezt a kötelező feladatot. Úgy kell cselekednünk, hogy az ne csak nekünk hozzon rövid távú eredményeket, hanem az utánunk következő generáció is élvezhesse a mostani döntések pozitív hatását, ennek pedig az alapja az, hogy átgondolt, megfontolt döntést hozzunk. Úgy kell alakítanunk a környezetvédelem törvényi hátterét, hogy annak pozitív hatásai ne csak most, hanem a jövőben is érezhetőek legyenek. Mindezekkel együtt a KDNP frakciója javasolja a tisztelt Háznak, hogy a T/4582. számú határozati javaslatot támogassa és fogadja el. Köszönöm, elnök úr. [[Taps a kormánypártok soraiban.]]"
4,u2019-11-04-157,Fidesz-KDNP,-0.8671875,2019-11-04,0.2788960635662079,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! Az ellenzék kétszínűségét jól mutatja, hogy egyrészről arról beszélnek, hogy a klímavédelem érdekében hathatós lépéseket kell tenni, és amikor az állam megvásárol 249 elektromos autót, akkor pedig kézzel-lábbal ellenzik itt a parlamentben [[Közbeszólások az ellenzéki pártok soraiban.]] hogy miért ad ajándékba a kormányzat elektromos autókat a magyar kórházaknak, egészségügyi intézményeknek. Tisztelt Képviselő Úr! Az ellenzéki hírgyártásnak vagy álhírgyártásnak egy szép példájával állunk szemben. [[Z. Kárpát Dániel: Ne beszéljetek álhírekről!]] Ön idézte itt a Népszavának a múlt heti cikkét, csak egyvalamit elfelejtett idézni, azt, hogy idézőjelbe tették a cikkben, hogy bérleti díj, hiszen ők is tudták, hogy nem bérleti díjat szed senki ezen autók után, ezért is rakta idézőjelbe a Népszava újságírója, hogy ha esetleg valamilyen eljárás indul vele szemben, ő csak kvázi bérleti díjról beszélt. [[Szilágyi György: Fél az újságíró, hogy leírja az igazat! Fél a retorziótól! Fél a független ügyészségtől, hogy esetleg perbe fogja!]] Itt arról van szó, hogy valóban egy hárommilliárd forintos programban 249 korszerű elektromos autót kapnak egészségügyi intézmények, és mellé 132 töltőállomást, hogy ezeket az autókat fel tudják tölteni. Ezeket telephely közötti közlekedésre, vérszállításra tudják használni, és sürgősségi szállításra tudják használni. De nyilvánvalóan valamekkora üzemeltetési költsége minden autónak, az elektromos autónak is van. Ebben az 53 ezer forintban, ami nem bérleti díj, képviselő úr ön is tudja, egy autó bérleti díja egy hónapra nem ennyi lenne , ebben a karbantartás díja van benne, a javítás díja van benne, a szervizszolgáltatás, a gumicsere díja, a gumiabroncsok karbantartása, a casco, a biztosítási ügyintézés és az asszisztencia. Ez az autóknál minden hónapban felmerülő, olyan költség, ami egy elektromos autónál is ugyanúgy jelentkezik, és ennek nyilván mint minden autónak költsége van minden hónapban. Ezeknek az autóknak is költsége van, csak a Népszava, mivel csak hangulatot akart kelteni, ezért ezeket a költségeket összevonta és idézőjelben bérleti díjként nevezte meg. De ez egy teljes mértékű csúsztatás, tisztelt képviselő úr, és ezzel ön is tisztában lehet, hiszen a múlt héten erről egyértelmű közleményt adtunk ki. Amelyik intézmény kéri ezeket az ingyenautókat, meg fogja kapni, amelyik nem kéri, nem fogja megkapni. De fontos dolog, hogy 250 korszerű elektromos autóval is többet tettünk a klímavédelem érdekében. Kérem, ön is támogassa már ezeket az igencsak környezetbarát javaslatokat. Köszönöm szépen. [[Taps a kormánypártok soraiban.]]"
4,u2021-04-08-138,Fidesz-KDNP,-0.900390625,2021-04-08,0.0605698898434639,"Köszönöm szépen. Tisztelt Elnök Úr! Tisztelt Államtitkár Asszony! Kedves Képviselőtársaim! A tiltott kábítószer-kereskedelem és -fogyasztás még mindig egyaránt veszélyt jelent az Unióban is és hazánkban is. Hatással van az állampolgárok egészségére és országunk, nemzetünk biztonságára. Sajnos egyre többen, főként a fiatalok fogyasztanak új pszichoaktív anyagokat. A fiatalok sokszor nem is tudják, hogy mi az, amit fogyasztanak, és sokszor nincsenek azzal tisztában, hogy, ez mekkora veszélyt, kockázatot rejt magában rájuk, illetve az egészségükre nézve. Az új pszichoaktív anyagokkal járó kockázatok arra ösztönözték az Unióban is a nemzeti hatóságokat, hogy ezekre az anyagokra vonatkozóan különféle korlátozó, szigorító intézkedéseket vezessenek be. Azt öröm volt hallani államtitkár asszony előterjesztésében, hogy a magyar hatóság gyakorlatilag elsőként lépett ebben a témában. Ezt köszönjük szépen. 2018. november 23-án lépett hatályba az Európai Parlament és Tanács 2017/2103. irányelve. Ezzel az irányelvvel módosították a tiltott kábítószer-kereskedelem területén a bűncselekmények tényállási elemeire és a büntetésekre vonatkozó minimumszabályok megállapításáról szóló 2004-es tanácsi kerethatározatot. A módosított kerethatározat fontos célt szolgál azáltal, hogy a benne foglalt minimumszabályok lehetővé teszik a közös fellépést a tiltott kábítószer-kereskedelem ellen. A kábítószer-kereskedelem veszélyezteti az Európai Unió polgárainak egészségét, biztonságát, életminőségét, valamint a tagállamok törvényes gazdaságát, stabilitását és biztonságát is. Az elfogadott módosítás célja az volt, hogy a szintén sok kockázatot jelentő új pszichoaktív anyagok esetében is lehetőség legyen a közös küzdelemre, tehát hogy ne lessen kibújni ezekkel az új típusú pszichoaktív anyagokkal a jogszabályok hatálya alól. A fogalommeghatározásról szóló 1. cikkben a kábítószer fogalma is kiegészítésre kerül azzal, hogy a mellékletben felsorolt szerek is kábítószernek minősülnek. Továbbá a kerethatározatba ekkor emelték be az új pszichoaktív anyag és a készítmény fogalmát is. Fontos megemlíteni, hogy ez az irányelv a Bizottságot hatalmazza fel arra, hogy a kockázatértékelési jelentés alapján az adott új pszichoaktív anyagokat felvegye az irányelv mellékletébe. Tehát az EP-irányelv által a kábítószer fogalma alá rendeli az adott szereket. A melléklet kiegészítését követően a tagállamoknak hat hónapjuk van arra, hogy hatályba léptessék azokat a törvényi, rendeleti vagy közigazgatási rendelkezéseket, amelyek lehetővé teszik a kerethatározat rendelkezéseinek alkalmazását a nemzeti jogukban. Magyarországon a büntető törvénykönyvről szóló 2012. évi C. törvény 459. § (1) bekezdés 18. pontja határozza meg a kábítószerek körét. [[17.30]] Eszerint kábítószernek minősül az 1988. évi 17. törvényerejű rendelettel kihirdetett, az egységes kábítószer-egyezmény módosításáról és kiegészítéséről szóló, Genfben, 1972. március 25-én kelt jegyzőkönyvvel módosított és kiegészített, az 1965. évi 4. törvényerejű rendelettel kihirdetett, New Yorkban, 1961. március 30-án kelt egységes kábítószer-egyezmény mellékletének 1. és 2. jegyzékében meghatározott anyag, valamint az 1979. évi 25. törvényerejű rendelettel kihirdetett, a pszichotróp anyagokról szóló, Bécsben, az 1971. évi február hó 21. napján aláírt egyezmény mellékletének 1. és 2. jegyzékében meghatározott veszélyes pszichotróp anyag és az emberi alkalmazásra kerülő gyógyszerekről és egyéb, a gyógyszerpiacot szabályozó törvények módosításáról szóló 2005. évi XCV. törvény 2. számú mellékletében meghatározott pszichotróp anyag. Ez nekünk, jogászoknak, csemege, de fontosnak éreztem, hogy felolvassuk a jegyzőkönyv számára is, hogy mi mindent kell itt figyelembe venni, és hova kerülnek be ezek a kiegészítések. Az Európai Unió Bizottságának irányelvben foglalt döntésének átültetése a 2005. évi XCV. törvény módosításával hajtható végre. Az előttünk fekvő T/15707. számú javaslat a 2020/1687. számú EU-irányelv átültetését szolgálja. A módosítással az európai uniós szinten elvégzett kockázatértékelés eredményeként egy új pszichoaktív anyag a kábítószerekkel egy tekintet alá eső veszélyes pszichotróp anyagokat tartalmazó, a gyermekvédelmi törvény 2. számú melléklete szerinti A) jegyzékre kerül. Tehát itt a nagyon fontos újítás, hogy új pszichoaktív anyag a kábítószerekkel egy tekintet alá eső kategóriába fog kerülni, azaz büntetőjogi megítélés szempontjából kábítószernek minősül. A tiltott kábítószer-kereskedelem és -fogyasztás komoly hatással van a társadalmi és gazdasági szervezetekre, szerkezetre, továbbá aláássa az egyének életminőségét és a tagállamok biztonságát is. Ezért úgy gondolom, hogy a törvényjavaslat mindenképpen támogatandó célt szolgál, és kérem önöket és a többi frakció tagjait, hogy támogassák a javaslatot. Köszönöm szépen a figyelmet. [[Taps a kormánypártok soraiban.]]"
4,u2020-06-04-100,Opposition,0.292236328125,2020-06-04,0.059729188680648804,"Köszönöm szépen. Tisztelt Elnök Úr! Államtitkár Úr! Képviselőtársaim! A dohányzás visszaszorítása az emberek egészségéért és hosszabb életéért folytatott küzdelem egy nagyon fontos része. Az Egészségügyi Világszervezet, a WHO már 2003 májusában megtartott közgyűlésén elfogadta a tagországok dohányzás-ellenőrzési keretegyezményét. Ennek célja az volt, hogy a dohányzást minimális szintre szorítsák vissza úgy, hogy gátat szabnak a dohányzás járványszerű terjedésének. A törekvés arra is irányult, hogy csökkenjenek azok a társadalmi kiadások, amelyek a dohányzás egészségre káros hatásai miatt jelentkeztek. Talán nem kell mondanom, nem csupán a dohányzás miatt bekövetkező betegségek kezelésének az áráról van szó, hanem arról a nemzetgazdasági szinten jelentkező kárról is, amit a dohányzás miatt elveszített munkaerő jelent. [[17.40]] A keretegyezményt és annak jegyzőkönyvét 2012 novemberében fogadták el. Ennek lényeges eleme az illegális dohánykereskedelem visszaszorítása, mely nemzetközi összefogással és hatékony jogi szabályrendszer kidolgozásával érhető el. Tudjuk, hogy az illegális dohánykereskedelem számottevő részét a cigarettakereskedelem jelenti, bár más termékeket, például a sodornivaló dohányt is érinti. Korábban az illegális kereskedelem elsősorban a jól ismert cigarettamárkák konténerekben történő nagy mennyiségű csempészését jelentette. Az utóbbi tíz évben azonban egyre inkább teret nyert a hamisítás és ezzel összefüggően az illegális gyártás is. Az Európai Csalás Elleni Hivatal, az OLAF becslései szerint az illegális cigarettakereskedelem évente több mint 10 millió eurós veszteséget okoz az európai uniós tagállamok költségvetései számára. Ezek a veszteségek a be nem fizetett vámokból, adókból és jövedéki adókból származnak. Ugyanakkor az illegális dohánykereskedelem nem pusztán gazdasági, hanem bűnügyi kérdés is, hiszen az illegális kereskedelem az árnyékgazdaságot is ösztönzi, és határokon átnyúló bűnszervezeteket tart fenn. Ezen túlmenően az illegális kereskedelem a jövőnket is veszélyezteti, mivel egyik fő célpontja a fiatalok, erről beszélt Nacsa Lőrinc képviselőtársam, akiknek az életminőségére, életkilátásaira a dohányzásra való rászokás egyértelműen negatív hatással van. Az illegális dohánykereskedelem célpontja az eddigi intézkedések ellenére az EU keleti határa, ezen belül is főleg a balti térség. Az Európai Unióban illegálisan forgalmazott dohánytermékek legfőbb származási országai Oroszország, Ukrajna és egyre nagyobb mértékben Fehéroroszország. Egy uniós támogatással készült tanulmány becslése szerint az EU-n belül az illegális cigaretták fogyasztása 2007-ben a fogyasztás 8,5 százaléka volt, míg 2012-ben ez az arány már 11,1 százalékra nőtt. Ez 30 százalékos növekedésnek felel meg. A dohányáruk illegális forgalma hazánkban is emelkedő tendenciát mutat. A Nemzeti Adó- és Vámhivatal közlése szerint például 2017-ben még 37 millió szál csempészett cigarettára bukkantak a hatóságok. Ez a szám 2018-ban már 41 millió, 2019-ben pedig 50 millió szál fölé emelkedett. Az Európai Bizottság szerint az illegális cigarettakereskedelemnek négy fő mozgatórugója van. Az első az, hogy anyagilag megéri. Bár az uniós országok közötti árrés csökkent, a keleti határ mentén fekvő országok árai még mindig akár nyolcszor is alacsonyabbak lehetnek. A másik ok, hogy nem ellenőrzik megfelelően a szállítói láncokat, nincsenek olyan uniós szintű jogszabályi intézkedések, amelyek átvilágításra vagy árukövetésre köteleznék a dohányszállítói láncban érintett gazdasági szereplőket. Az illegális dohánykereskedelmet ösztönző harmadik ok, hogy gyakran hiányzik a hatóságok és az uniós szervek közötti hatékony együttműködést szolgáló mechanizmus, illetve hogy az ellenőrzés eszközei hiányosak. Az Unió külső határait védő országokban előfordul, hogy nincsenek szkennerek vagy jól képzett keresőkutyák. És végezetül az okok között kell említeni az illegális dohánykereskedelmet sújtó gyenge szankciókat is. A büntetések mértéke nagyon eltérő az egyes tagállamok között. A bűnszervezetek nyilvánvalóan nagyobb tevékenységet fejtenek ki ott, ahol a büntetési tételek is alacsonyabbak. A dohányzás-ellenőrzési keretegyezmény jegyzőkönyve olyan megoldási javaslatokat vázol, melyek orvosolhatják ezt az egyre súlyosabbá váló problémát. A dohánytermékek nyomonkövetési rendszere, a kereskedelem megfigyelése és ellenőrzése, a jogszabályok szigorítása, a hatósági intézkedések hatékonyságának növelése, a technikai és pénzügyi segítségnyújtás és a nemzetközi együttműködés elősegítése mind ezt a célt szolgálják. Ezen túlmenően az is támogatandó cél, hogy a többi államhoz hasonlóan hazánk is folytassa az Oroszországgal, Ukrajnával és Moldáviával folytatott vámügyi együttműködés végrehajtását, együttműködve a csempészet elleni fellépésben. A Kínával, Vietnámmal, Malajziával és Szingapúrral kötött partnerségi és együttműködési megállapodások szintén a szervezett bűnözés elleni küzdelem terén folytatott megerősített együttműködés alapjául szolgálhatnak. Végezetül pedig fel kell hívni az emberek figyelmét az illegális kereskedelem negatív következményeire egészségügyi, nemzetgazdasági és bűnügyi szempontból egyaránt. Amennyiben ezek a célok és erőfeszítések nemcsak papírra írt szavak maradnak, hanem konkrét tettekben is megnyilvánulnak, akkor a Magyar Szocialista Párt frakciója támogatni fogja ezeket. Köszönöm szépen, hogy meghallgattak."
4,u2015-03-02-287,Opposition,0.1787109375,2015-03-02,0.5027089715003967,"Köszönöm szépen, elnök úr. A két törvény, ugye, az egyes közigazgatási tárgyú törvények módosítása és ez a törvény, a területi államigazgatási szervezetrendszernek az átalakításáról szóló törvény szoros együttélésben, szoros összefüggésben van egymással. Az egyik valójában a keretfeltétel-rendszert, a másik pedig a kitöltését teszi meg, ami gyakorlatilag a kormányhivatalokba való beolvadás vagy részfeladatok átcsoportosítását jelenti.Nem kell talán, hogy részletezzem itt újra visszamenőleg, hogy a környezetvédelmi hivataltól, környezetvédelmi, természetvédelmi feladatokat ellátó felügyelőségektől kezdve a bányakapitányságokon keresztül a Magyar Államkincstárnak bizonyos családpolitikai feladatokkal foglalkozó dolgai, a főépítészi feladatok, a bevándorlásügyek, az OEP-et érintő szakmai feladatok egy része, ez mind-mind-mind beolvad ebbe a mega-giga, nem tudom, miféle szervezet kötelékeibe. Igazából az előbbi kritikámat meg kell hogy ismételjem egy mondattal. Ennél a törvénytervezetnél is helytálló az, hogy semmifajta hatástanulmány nincs a háttérben, legalábbis olyan nincs, ami kellően megalapozottá tenné mindazt, amit el akarnak érni.Nem akarok itt kitérni arra, hogy ha megnéznénk csak a 2013-as zárszámadást, hogy mi volt a kormányhivatalokat érintő működési feltételek, sok minden egyéb más tekintetében, befizetési kötelezettségeik teljesítése vagy nem teljesítése vonatkozásában, pont abból fakadóan, ahogyan a munkájukat tudták végezni, nem akarom ezeket a részleteket kifejteni. Azt viszont szeretném megemlíteni, amit államtitkár úr is jól tud, hogy ez a változtatás önmagában 22 ágazati törvénynek a módosítását hozza, ha én jól számoltam, de lehet, hogy 23-at, majd segít, hogyha többet. A dolog lényege igazából a tartalmi kérdéseket érinti. Tartalmi kérdést sokat tudnék mondani, de 3-4-et említenék mindenképpen. Az egyik az, amikor az aktív korúak ellátásával kapcsolatos járásokhoz való telepítés, mármint a feladat járásokhoz való telepítése hozza, hogy itt burkolt formában gyakorlatilag olyan ügyeket, amiket a korábbiakban támogattak, például a lakókörnyezet rendben tartásának az ügyét, azt most ezen megoldási forma alkalmazásával kiveszik a rendszerből, azaz annullálják, hatályon kívül helyezik. Fel kell vállalni, államtitkár úr direkten; nem így, bújtatott formában, hogy azért, mert átkerülnek a járási hivatalokhoz az aktív korúakkal való foglalkozások kérdésköre, ezért már az a kérdéskör, amely a korábbiakban akképpen volt kezelve, most másképpen lesz kezelve. Vagy a másik ilyen típusú kérdés a nemzetgazdasági szempontból kiemelt jelentőségű beruházások kérdésköre, amelyet Tukacs képviselőtársam egy mondattal említett. Itt azt szeretném mondani, hogy gyakorlatilag ez az államilag szabályozott vagy szabályozható korrupciónak a lehetőségét adja meg, vagy adhatja meg megítélésem szerint, tehát ez egy nagyon veszélyes pálya. Vagy lehet, hogy csak arról szól a történet, hogy Orbán Viktor fel akar költözni a Várba, és ott a beruházás tartozzék ebbe a nemzetgazdasági szempontból kiemelt jelentőségű beruházások körébe, ugyanúgy, mint a stadionok, vagy a Jóisten tudja, mi minden más, és akkor már ezen kérdéskörök kapcsán akár az eljárási szabályokat sem kell betartani. Nem akarom tovább ecsetelni a dolgokat. De mondhatnék más, az embereket közvetlen formában érintő dolgokat is, például a méltányossági ápolási díj kérdését. Itt az a helyzet, hogy ha a korábbi mértékeket az önkormányzat nem tudja biztosítani, és nem tudja finanszírozni, akkor gyakorlatilag ezek az emberek, akik méltányossági ápolási díjban részesültek, ezek még az egészségbiztosításukat is elveszítik. Márpedig ennek sajnos a reális veszélye megvan. Ezek azok a kérdések, államtitkár úr, amelyek szétfeszítik a rendszert, és nem azok, amelyekről ön megpróbált itt az előbbiekben beszélni és szót ejteni. Vagy mondok még egy dolgot, és nem forszírozom tovább. Tudja, az, amikor szégyenletes módon tavaly, azt hiszem, decemberben egy törvény keretei között arról döntenek, hogy a keresőképtelenség utólagos visszamenőleges igazolását meg lehet tenni 30 napra vonatkoztatva, és most ezt itt rá három hónapra pedig korrigálják, likvidálják, amit három hónappal ezelőtt megtettek. Miért csinálnak ilyen dolgokat? Kikért teszik mindezeket? Nem az emberek sokaságáért. Egyes emberekért lehet, de azt gondolom, hogy ezeket felül kellene vizsgálni. Tudja, ezek adják meg annak a lehetőségét, hogy az emberek úgy gondolják, hogy tényleg politikai komisszárok viszik ezeket az ügyeket. Nem rosszízűen mondva, hanem azért, mert politikai érdekeket, egyes embereknek netán a sajátos érdekeit kiszolgálva hoznak akár, még ha kell, Isten adj, ne adj, törvényeket is. Egy szó mint száz, azt akarom mondani, hogy az, amit csinálnak, ilyen értelemben az egyes közigazgatási tárgyú törvények módosításával és most a területi államigazgatási szervezetrendszer átalakításával, ez szerintem nem a szolgáltatásnak a megerősítése, hanem bizonyos értelemben a működő folyamatoknak a szétzúzása. És ha a működő folyamatok szétzúzásáról esik szó, akkor nem beszélhetünk arról, hogy ez azt jelentené, hogy önök egy szolgáltató állambeli létet kívánnak megerősíteni. Sokkal inkább azt jelenti, amit Czibere államtitkár úr mondott, mármint hogy amikor hatalomra kerültek, akkor azt követően. Mert tudja, az nem szolgáltatás, hogy mondjuk, a NAV, nézzük mint szolgáltató szervezetet, a NAV, hogyha hoz egy határozatot, és közben a vállalkozás fellebbez ez ellen a határozat ellen, akkor ettől függetlenül a NAV, akár adott esetben a fellebbezés elbírálásától függetlenül, tudom, hogy ez fáj, államtitkár úr, nehéz ezt szemből nézni, a fellebbezés elbírálásától függetlenül hozhat olyan döntést, hogy akár az árukészletét elviszi ennek a vállalkozásnak, tönkremegy a vállalkozás, el kell bocsássa az általa foglalkoztatottakat, és ezt követően majd két év múlva kiderül az, hogy a vállalkozásnak lehet, hogy igaza volt, csak akkor már az igazával elmehet talán más égtájra. Szóval, egy szó mint száz, önök nem szolgáltató államot erősítenek, hanem sokkal inkább annak az ellentettjét, és ez a szégyenletes. Köszönöm szépen, elnök úr."
4,u2020-11-30-354,Opposition,-0.398681640625,2020-11-30,0.17843475937843323,"Köszönöm szépen. Tisztelt Elnök Úr! Tisztelt Ház! Tisztelt Képviselőtársaim! Ritkán beszélünk a fogyasztóvédelemről itt a Házban, pedig ez a témakör sokkal többet érdemelne, ahogy képviselőtársaim is elmondták különböző megközelítésből, de mégiscsak egy olyan hatóságról beszélünk, amely rendkívül sokat tud tenni a napi működése során a magyar fogyasztók, a magyar családok biztonsága érdekében. Itt volt szó többféle kérdésről, ami a fogyasztóvédelem hatáskörébe tartozik. Szerintem felháborító, hogy kettős minőségű vagy többes minőségű élelmiszereket vagy termékeket árulnak az Európai Unión belül. Erről szól a javaslat azon tartalmi része, hogy ezzel valamit kezdeni kell. Szerintem ez egy teljesen helyes és jó felvetése a kormánynak, de abban is igaza van jobbikos képviselőtársamnak, hogy még számos olyan terület van, ahol lenne értelme egy kicsit előrelépni ezen a területen. Én azt javasolnám, hogy nemcsak a drákói szigor az, amelyik eredményeket hozhat hiszen erről beszélt jobbikos képviselőtársam, hogy nagyon komoly büntetéseket kell kiszabni különböző tisztességtelen piaci magatartás esetén , én ösztönözném a kormányt arra, hogy költsön minél többet a hatóságra és a hatósági munkavégzésre, hiszen vizsgálati tervek alapján működik a Fogyasztóvédelmi Hatóság, legalábbis nagyon régen, amikor én még felügyeltem ezt a területet, akkor így volt, és bizony, ha nincs valami benne az ellenőrzési tervben, akkor nagyon nehezen tud mozdulni a hatóság. Tehát minél több forrásuk, minél több lehetőségük van az ellenőrzésre, annál hatékonyabb munkát tudnak elvégezni. Tehát itt ezen a területen is valószínűleg igaz az állítás, hogy nem elsősorban a büntetés nagysága, hanem a lebukás veszélye az, amelyik adott esetben vissza tudja tartani a piaci szereplőket a tisztességtelen magatartástól. Tehát magyarul, én arra ösztönözném önöket, hogy ez egy jó irány, amelyik irányba a kormány elindult ezzel a javaslattal, de valóban érdemes lenne még tovább haladni, és adott esetben érdemes lenne az erőforrásait is növelni ennek a hatóságnak, hogy minél hatékonyabb munkát tudjanak végezni, mert nagyon sokszor egyébként amivel kezdtem, azzal fejezném be magyar családok egészségét őrizheti meg vagy a biztonságát őrizheti meg egy hatékony hatósági fellépés. Köszönöm szépen, elnök úr."
4,u2018-11-19-135,Opposition,-0.9033203125,2018-11-19,0.9969898462295532,"Köszönöm a szót, elnök úr. Tisztelt Miniszter Úr! Nem időnként van probléma, hanem tartósan, bizonyos időjárási viszonyok között pedig nagyon nagy probléma van. Erről néhány éve már szó esett. Volt olyan, amikor például Miskolcon 700 százalékos volt, az egészségügyi határértéket ennyire haladta meg a PM10-szennyezettség. Erre a válasz gyakorlatilag az volt, hogy szűkebb körben nyilvánosak most az adatok. Nincsenek már olyan online portálok, lehetőségek, ahol a lakosság naprakészen követheti, hogy milyen mértékű a szennyezés. Ez az egyik probléma.A másik, hogy olyan innovatív fejlesztéseket sem támogatnak, amelyek részben kezelnék ezt a problémát. Többször felvetettem a „Modern városok” program kibővítését például a Miskolci Egyetem szmogkéményfejlesztése kapcsán, mégsem léptek ebben az ügyben sem semmit. Az is kérdés, hogy az ipari szennyezőket, amelyeknek a kibocsátása nő az elmúlt években, milyen hatékonyabb módon kívánják ellenőrizni a következő időszakban. Továbbá, miniszter úr, egy kötelezettségszegési eljárás van folyamatban Magyarország ellen, nagyon világos a helyzet, az emberek egészségének érdekében haladéktalan lépések szükségesek a kormánytól. Köszönöm, elnök úr."
4,u2019-06-24-167,Opposition,-0.94384765625,2019-06-24,0.5300998091697693,"Tisztelt Miniszter Úr! Elnök Úr! Kedves Képviselőtársaim! Múlt héten csütörtökön Magyarország Csehországgal és Lengyelországgal együtt megvétózta azt az uniós javaslatot, amely 2050-re karbonsemlegessé tette volna az Európai Unió tagországait. Ezzel a kormány nemcsak a környezetvédelem, hanem a jövőnk ellen is vétót emelt. A karbonkibocsátás ugyanis, amely az üvegházhatású gázok kibocsátásának összességét jelenti, egymagában felelős korunk legnagyobb problémáiért, így a globális felmelegedésért és a légszennyezésért. Előbbi, ha nem teszünk ellene, pár évtized múlva lakhatatlanná teszi a Földet, utóbbi már ma is több ezer magyar ember életét követeli évente. Fenyeget minket a globális felmelegedés, hiszen növeli a szélsőséges időjárási viszonyok számát, egyre gyakoribbá téve a már-már elviselhetetlen hőhullámokat, amelyek az idősek és a krónikus betegek körében növelik a halálozás esélyét. Rontja a talaj termőképességét, elsivatagosítja a környezetet, ezáltal éhínséget okozva, csökkenti a rendelkezésre álló víz mennyiségét, kiszárítja a tavainkat, folyóinkat, tönkreteszi a Duna vízgyűjtő területeit. Ez nemcsak Magyarország világhírű vízkincsének árt, de hosszú távon a Paksi Atomerőmű hűtését is igencsak megnehezíti. Az egészséget nemcsak a globális felmelegedés, hanem a légszennyezettség is veszélyezteti. Évente Magyarországon 12 800 ember hal meg a légszennyezettség miatti betegségekben, mint hörghurut, asztma, tüdőrák. Köszönhető ez annak, hogy Magyarországon a légszennyezettség mértéke évente száz napon is átlépi az egészségügyi határértéket. Ez azt jelenti, hogy Magyarországon az év harmadában az egészségre káros levegőt lélegezzük be. Hazánk levegője ráadásul a szomszédos országokhoz képest is sokkal rosszabb. Ennek tudható be, hogy Magyarországon másfél-kétszer annyian halnak meg a légszennyezettség miatt, mint a szomszédos országokban. Fentiekre tekintettel kérdezném, miért vétózták meg a klímacélt, és miért szavaztak a gyermekeink jövője ellen. Miért nem látják be [[Az elnök csenget.]] , hogy ha nem tesznek azonnal valamit, akkor az emberi fajnak hosszú távon nincs jövője? Köszönöm szépen. [[Közbeszólás az ellenzék soraiból: Úgy van! Taps az MSZP és az LMP soraiban.]]"
4,u2015-11-16-119,Opposition,-0.98291015625,2015-11-16,0.9970585703849792,"Köszönöm szépen. Tisztelt Miniszter Úr! A Cséry-telep szennyezése évek óta ismert tény, mégsem történik semmilyen érdemi, a kialakult helyzetet véglegesen megoldó lépés az ügyben. Ma teljesen világosan tudjuk: 2011 óta 9 ezer tonna vegyi anyagot öntöttek a XVIII. kerületi Cséry-telep 40 hektáros talajába. Három éven keresztül teherautók sokasága fordult meg naponta a telepen, és vélhetően teljesen ellenőrizetlen körülmények között az egészségre rendkívül ártalmas vegyi anyagokat öntöttek közvetlenül a talajba vágott árkokba. Innen a mérgek szabadon olvadhattak bele a talajvízbe, ezzel lényegében veszélyeztetve a helyben élők kútjait, közútjait. A XVIII. kerületiek talajvizét és környezetét nagyüzemi módszerekkel szennyező bűncselekmény felderítése több éve tart, de valójában nem derült ki semmi. A mai napig nem tudjuk, kik voltak a mérgező iszapmaffia haszonélvezői, nem tudjuk, kik állnak a háttérben, kik voltak a megrendelők, akik jóváhagyták Dél-Pest vizének és természetének ilyen mértékű rombolását. Eddig csak egyvalami biztos: a telepet kezelő Fővárosi Településtisztasági és Környezetvédelmi Kft. vezetőjét előbb leváltották, majd - biztos, ami biztos - a főváros egy újabb pozícióra újra kinevezte. Az ügy kirobbanása óta, úgy tűnik, tovább zajlik a kerület környezeti terhelése. Soroksáriak és XVIII. kerületiek sokasága jelezte felém, hogy ismét szinte napi rendszerességgel járnak a kerületben a fővárosi tulajdonban lévő Településtisztasági és Környezetvédelmi Kft. szippantós autói, és valamit beengednek a két kerület határán lévő telepen a talajba. Szemtanúk elmondása szerint a tehergépkocsik nagy valószínűséggel a két terület határán lévő telepen semmilyen engedéllyel nem rendelkező régi aknákba engedik tartalmukat, bármi is az. Úgy tűnik, újabb ipari mértékű környezetterhelés folyik, mindez a lakóházaktól, polgárok házaitól néhány száz méterre, ott, ahol már évek óta vannak gyerekek, idős emberek és felnőttek, családok kitéve a lassú, szivárgó gyilkos mérgezésnek. Ezért kérdezem hát tisztelettel miniszter urat: foglalkozik-e bárki az ön által vezetett tárcánál vagy a kormányban a folyamatos szennyezéssel? Mi a tárca álláspontja arról, hogy immáron negyedik éve zajlik üzemszerűen a XVIII. kerületi emberek, a Liszt Ferenc repülőtér környékiek, Vecsés, Gyál, Pesterzsébet, Csepel, Halásztelek és a környező települések lakóinak folyamatos mérgezése? Foglalkozik-e azzal bárki a kormányban, hogy erre a rendkívüli katasztrófahelyzetre azonnali megoldást adjon rendkívüli kormányzati források felhasználásával? Várom miniszter úr tiszteletteljes válaszát."
4,u2020-04-21-271,OTHER,0.5205078125,2020-04-21,0.9949141144752502,"Köszönöm a szót, elnök úr. Tisztelt Ház! Tisztelt Képviselőtársaim! Nagyon-nagyon rövid leszek. Természetesen alapvetően hiszünk abban, hogy ott kell megszületnie a döntéseknek, ami legközelebb van az emberekhez, ugyanakkor támogatunk minden olyan állami, kormányzati lépést, amely a környezetvédelem irányába megy. Ez különösen annak fényében pozitív, hogy az elmúlt években azért nem bővelkedtek a parlamenti ülésnapok ilyen típusú javaslatokkal. Annak is örülök, az avar- és kertihulladék-égetés tekintetében, ha jól értjük, 2021. január 1-jétől aztán már végérvényesen országos tilalom van. Az a kérdés, mert abból már következik utána egy büntetési, rendészeti és egyéb feladat, amit nyilván majd el kell látni, hogy ez milyen módon kerül megoldásra. [[1.10]] Mi azt gondoljuk, hogy ez egy első lépés lehet ezen a területen. És én értem, hogy a kormány elfogadott egy akármilyen akciótervet, de nem ez a lényeg. Az a lényeg, hogy 2021. január 1-je után ezekből mi fog megvalósulni, mert rengeteg akciótervet láttunk az elmúlt időszakban, ennek ellenére nem nagyon történtek lépések. Üdvözöljük azt is, hogy végre valóban tíz hónapos nagyjából tíz hónap, hiszen 2019. június 30-ig adott határidőt az Alkotmánybíróság, amit önök nem nagyon vettek figyelembe, de legalább teljesítették ezt a feltételt, és az Alkotmánybíróság által megállapított környezetvédelmi kérdésekkel vagy hatósági eljárásokkal kapcsolatos alaptörvénysértés vagy alkotmánysértés ügyét rendezik. Szeretném felhívni a figyelmet arra, hogy hogy ha úgy fogják rendezni a rendészeti kérdéseket vagy büntetési tételeket az 1. pontnál, ahogyan foglalkoztak az Alkotmánybíróság döntésével, akkor vissza fogunk jönni ide a parlamentbe, és vitatkozni fogunk. Az Alkotmánybíróságot, amely egészen biztosan nem az én ízlésem szerint állt össze, hanem az önöké szerint, az önök kollégái ülnek benne, talán még volt ügyvédjeik, frakciótagjaik is, már csak illene önöknek tiszteletben tartani. Nagyon fontosnak tartom, hogy ezzel a témával foglalkoztak, hiszen a környezetvédelem kérdése borzasztóan fontos a jövő generációja számára. Gurmai képviselő asszony jelezte ugyan, késői vagy korai, akárhogy is nevezhetjük ezt az időpontot, de mégiscsak fel kell hívni arra a figyelmet, hogy van egy generáció, amelyről viszont nem feledkezhetünk el, és amelyre vonatkozóan szintén van egy döntése az önök által megszavazott Alkotmánybíróságnak. Úgyhogy borzasztóan örülnék, ha az államtitkár úr ez alkalommal közvetítő szerepet is betöltene, és legközelebb kormányülésen felvetné, hogy ha itt sikerült megoldani az alkotmánybírósági problémát, akkor nem látjuk indokát annak, hogy a rokkantnyugdíjasok ügyében ezt ne sikerüljön megoldani. Nyilván a kérdésekre, amelyeket képviselőtársaim feltettek, és amelyeket én is feltettem, valamilyen választ fogunk kapni. Az ígérvény már nagyon kevés tíz év kormányzás után, tehát nagyon konkrét válaszok kellenének ebben az ügyben ahhoz, hogy ezt a törvényjavaslatot támogassuk, miközben, még egyszer szeretném hozzátenni, a Demokratikus Koalíció is támogat egyébként alapvetően minden olyan paragrafust, minden olyan változtatást, amely a magyar polgárok egészségét, jólétét, e tekintetben például a magyar levegő tisztaságát szolgálja, és továbbvisz bennünket azon az úton, hogy az a fajta eljárás, amely Magyarországgal szemben éppen a levegő minősége miatt indult, meg tudjon szűnni. Köszönöm szépen."
4,u2015-05-26-356,OTHER,0.50830078125,2015-05-26,0.21407215297222137,"Köszönöm szépen, elnök úr. A vetőmagtermesztés, egyáltalán a termesztés kapcsán valóban nagyon üdvözlendő és támogatandó ez a törvényjavaslat, amely előttünk fekszik, és valóban csak egy kis lépés, de mégis meg kell tennünk minden kis lépést ahhoz, hogy elérjük a végső célt. Ha az a kérdés, hogy látok-e rá esélyt jómagam - akár magánvéleményként, de szerintem nyugodtan mondhatom frakcióálláspontként is -, hogy az Európai Unió területén Magyarország GMO-mentességét megőrizze vagy GMO-mentessé váljon, akkor azt mondom, hogy nem, jelen pillanatban erre nem látok esélyt. És nem is elsősorban a termesztés, hanem ahogy itt már többször elhangzott, a GMO-t, génmódosított szervezeteket tartalmazó élelmiszerek tekintetében, hiszen jelen pillanatban ezeknek a behozatalát nem tudjuk megakadályozni, pontosan az alapvető szabadságok, az Európai Unió alapjellemzőinek gondolt vagy akként számon tartott alapjogok, alapszabadságok, mint az áruk és a szolgáltatások szabad áramlása okán. Természetesen Magyarország dönthet abban tagállami hatáskörként, hogy termesztésbe enged-e génmanipulált vetőmagot vagy ilyen szervezetet, de jelen pillanatban is sajnos az a probléma, hogy ott vannak a boltok polcain akár azok az élelmiszerek, amelyek génmanipulált szóját vagy egyéb olyan szervezetet tartalmaznak, bármilyen kis mennyiségben is, és azt kell hogy mondjuk, hogy GMO tekintetében csak a teljes tiltás lehet az egyetlen, ami elfogadható, nincs olyan, hogy csak egy picit, csak ebben engedünk, csak abban engedünk. Ez egyértelmű kérdés számomra, hogy nem engedhetünk a saját szervezetünkbe se az általunk termesztett törvényen keresztül, se a boltok polcáról leemelt élelmiszeren keresztül génmanipulált szervezetet, pontosan azért, mert nem tudjuk, nem is ismerhetjük még, hogy ennek az emberi egészségre hosszú távon milyen hatása van, illetve nyilvánvaló, amit tudunk, az se feltétlenül pozitív.Nagyon sokan kardoskodnak azért a GMO mellett, azt lehet hallani, hogy azt mondják, hogy azzal a létszámmal, ami a világ lakosságát ma jellemzi, már génmanipulált növénytermesztés nélkül nem lehet élelmezni ennyi embert. Mi Magyarországon abban a szerencsés helyzetben vagyunk, hogy nagyon jó minőségű és megfelelő mennyiségű termőföld áll rendelkezésünkre ahhoz, hogy saját magunkat egészséges élelmiszerekkel, hagyományos termelési, termesztési módokkal elláthassuk, és ne kelljen a génmanipulált szervezeteket beengednünk. Üdvözlendő a mindenkori kormányok ezzel kapcsolatos erőfeszítése, és természetesen a Jobbik, amennyiben kormányra fog kerülni, szintén nem lesz ez alól majd kivétel, mint ahogy ellenzékként sem kivétel egyébként. Természetesen támogatunk minden ilyen kezdeményezést, azonban nem lehet elégszer elmondani, a teljes szigor felé kellene elmozdulni, és az európai uniós szinten is azért küzdeni, azért vívni szabadságharcot, hogy ne csak a termesztésben, de úgy összességében, a génmanipulált termékek forgalomba hozatalában is a teljes tiltás lehetősége meglegyen egy országnak. Még egyszer mondom, ezt a jelenlegi európai uniós kereskedelmi alapszabadságok közepette, illetve itt a TTIP küszöbén, a transzatlanti megállapodás küszöbén nem tartom elképzelhetőnek, ehhez nagyon sok európai uniós joganyagot kellene megváltoztatni, és nem is ezt az irányt látom jelen pillanatban, hogy ez volna a jövő, főleg, még egyszer, hogyha egy ilyen megállapodást aláírunk, ahonnan a transzatlanti, tehát a tengeren túli génmanipulált terményeket, szervezeteket rázúdíthatják majd az Európai Unióra és Európára. Ez ellen, én azt gondolom, mindent meg kell tenni, de ebben sincs szerintem nézetkülönbség, miniszter úr is szerintem így gondolja, a kormánypártok és a többi ellenzéki párt is ebben hasonlóan gondolkodik. És szerintem ez egy rendkívül jó alkalom, lehetőség arra, hogy a teljes parlament - ilyen nagyon ritkán van, nagyon kevés kérdésben - összefogva lépjen fel ebben a kérdésben akár az Európai Unió felé, akár más külföldi akár országok, akár szervezetek felé, és megvédjük Magyarországot és megvédjük a magyar emberek egészségét a génmanipulált szervezetektől. Köszönöm szépen, elnök úr. [[Taps a Jobbik soraiból. Dr. Fazekas Sándor tapsol.]]"
4,u2020-04-21-257,OTHER,0.50732421875,2020-04-21,0.18842312693595886,"Köszönöm a szót, elnök úr. Tisztelt Ház! Tisztelt Képviselőtársaim! Azt hiszem, abban nincs közöttünk vita, hogy mindannyiunk igénye az, hogy a magyar polgárokhoz megfelelő minőségű és hozzáteszem lehetőség szerint megfelelő mennyiségű egészséges élelmiszer jusson el, amely megfizethető. Hozzáteszem, mostanában új szempontok is előkerülnek, amikor élelmiszerről beszélünk, ez pedig az, hogy ennek a termelése környezetet kímélő módon történjen, és maga a vevőhöz való eljutás is ily módon történjen. Azt hiszem, ezekben az alapkérdésekben, még ha talán a mértékekben lehet is közöttünk vita, egyetértünk.Minden olyan törvényjavaslatot szerintem érdemes támogatni és milyen olyan paragrafust inkább így fogalmaznék érdemes támogatni, melynek a célja az, hogy ennek az élelmiszernek a minősége valóban olyan legyen, amely emberi fogyasztásra alkalmas, sőt azon túlmutasson, és a magyar emberek a lehető legjobb minőséget kapják. Éppen ezért érdeklődve vettem kezembe ezt a törvényjavaslatot. Hozzáteszem, ez is fontos, ezzel a témával is fontos foglalkozni, de borzasztóan örülnék, ha azokkal a témákkal is foglalkoznánk, amik a koronavírus-járvány miatt közvetlenül jelentkeznek ma a magyar mezőgazdaságban, és amiről a miniszter úr egyébként a sajtótájékoztatóin beszél, és amiről, mondjuk, államtitkár úr ma az operatív törzs tájékoztatóján beszélt, vagyis hogy milyen ellenőrzések vannak, hogyan kell fokozni ezeket az ellenőrzéseket. Ebben picit szigorúbb vagyok, a figyelmeztetés nagyon fontos dolog, de szerintem ma pontosan nem olyan időket élünk, amikor csak egyszerű ejnye-bejnyével meg lehet úszni azt, ha valaki becsapja a magyarokat ilyen nehéz körülmények között. Nem az élelmiszer-ellátás tekintetében, hanem sok egyéb tekintetben vannak nehéz helyzetben a magyar állampolgárok, de nem biztos, hogy mindenkinek van arra pénze, hogy a rosszabb minőséget megvásárolja abban a hitben, hogy az egyébként jó minőség, majd aztán kidobja azt. Azt gondolom, hogy aki most becsapja a magyarokat, aki csal az élelmiszerrel, aki szándékosan próbál rossz minőséget a magyar polgárokra rátukmálni vagy eladni, vagy akitől kényszerből ezek a magyar polgárok egy-egy boltban, főleg kisebb településeken, ahol csak egy-egy ilyen élelmiszerbolt van nyitva, kénytelenek ezt megvásárolni, azokat nagyon szigorúan meg kell büntetni. Van ideje az ejnye-bejnyének, és vannak olyan körülmények, amikor nagyon szigorúan világosan meg kell mutatni, hogy mi az a hozzáállás, amit elvárunk mindenkitől a minőség tekintetében. Mégis fontos volt, amikor megláttam, hogy az élelmiszer-biztonság kérdéséről van szó és rögtön a 2. §-ban képviselőtársaim már említették az élelmiszerek kettős minőségének problémájáról. Itt többféle dolog elhangzott már. Engedjék meg, hogy egy idézettel kezdjem ennek a paragrafusnak az értékelését. „Az európaiak egy része úgy érzi, hogy az általuk vásárolt márkás élelmiszeripari termékek eltérőek a máshol kaphatóktól, és talán a minőségük is rosszabb. Ezért a Bizottság felkérte tudományos munkatársait, hogy végezzék el ennek tárgyilagos vizsgálatát. Az eredmény vegyes képet mutat. Örömmel nyugtázom, hogy nem találtak arra utaló bizonyítékot, hogy kelet-nyugati megosztottság alakult volna ki az összetételt illetőleg, viszont aggodalommal tölt el, hogy a feltárt tények szerint a vizsgált azonos vagy hasonló márkájú termékek akár egyharmada is eltérő összetételű.” Ezt Navracsics Tibor mondta. Ez azért lényeges, mert az elmúlt években nagyon-nagyon sokszor hallottuk a kettős minőség dolgát. Ebben valóban indult egy átfogó vizsgálat. Senki nem mondja, hogy ezzel nincs probléma, de azt gondolom, hogy ebből a kérdésből nem szakmai kérdést, hanem folyamatosan kelet-nyugati megosztottságot generálni, nem érdemes, mert éppen Navracsics Tibor cáfolta az Európai Bizottság vizsgálata alapján. Ez egy nagyon fontos vizsgálat volt, hozzáteszem, és egészen biztos vagyok abban, hogy hozzájárult az európai uniós változtatásokhoz és nyilván annak az átültetéséhez. Ilyenkor azért érdemes Európához fordulni, ami kicsit mi is vagyunk, azt gondolom. Fontos felvetés volt, hogy ezzel foglalkoztunk. Az egy jó hír Navracsics Tibor beszámolója alapján neki meg már csak hivatalból is muszáj, hogy higgyen az ember, mégiscsak az Európai Bizottság volt biztosáról van szó , hogy ugyan vannak problémák, ezekkel kell foglalkozni, de ezekkel egyébként az Európai Unió érdemben foglalkozik. Tudjuk, hogy 2020-ban újabb átfogó vizsgálatot indított a Nébih ebben az ügyben, összesen 280 terméket vizsgáltak. Tettem fel írásbeli kérdést ezzel kapcsolatban, de az ügyben válasz még nem érkezett. Nem tudom, esetleg kaphatoke majd erre választ. Pontosabban: amikor a kérdést beadtam, a válasz az volt, hogy még folyik a vizsgálat. Nem tudom, lehet, hogy azóta már lezárták. Tehát azt gondolom, hogy helyes, ha az élelmiszerek kettős minőségét vizsgálják belföld és külföld tekintetében, így szeretném mondani, és nemcsak a Nyugatot értem ez alatt, hanem minden más országot is. Ugyanakkor engedjék meg, hogy felhívjam a figyelmet egy nagyon fontos dologra. Azt már a 2018. évi agrárgazdasági beszámolóból is megtudhattuk, hogy a magyar élelmiszeriparnak nagyjából 60 százaléka belföldre termel, de itt is van export. Szerintem nemcsak az a lényeges, hogy ami bejön, annak a minősége egyforma legyen, standard legyen. Az is fontos, hogy a Magyarországon termelő élelmiszeripari cégek termékeinek minősége is egyforma legyen, akár a magyar piacra, akár a külföldi piacra mennek. Szeretném hangsúlyozni, hogy ezt ugyanolyan fontosnak tartom, mert azt kell mondanom, hogy mi is vagyunk olyan finnyás nép, mint bármelyik keleti vagy nyugati nép, tehát elvárjuk ugyanazt a minőséget. Hozzáteszem, és ez nagyon-nagyon fontos, a fizetőképes kereslet, és az, hogy az emberek mennyit tudnak költeni az élelmiszerre, sajnos meghatározza, hogy milyen minőséget képesek megvásárolni. Támogatom azt és egyetértek azzal, hogy lehetőség szerint vásároljunk magyar terméket, de irtózom attól, amit a Nemzeti Agrárkamara művelt éppen a mai nap folyamán. Lehet azt kérni élelmiszerüzletektől, lehet velük beszélni, hogy a magyar terméket vásárolják meg akkor, amikor válság van. Hozzáteszem, nemcsak akkor kellene magyar termékeket árusítaniuk, amikor válság van, hanem minden egyes alkalommal, amikor olyan mennyiséget tudnak termelni. De azt nem szabad elfelejteni, tisztelt képviselőtársaim, hogy ez a fajta magatartás, amivel a Nemzeti Agrárkamara megzsarolja ezeket az élelmiszerláncokat, és azt mondja, hogy majd 15 óra után csak élelmiszert árusítanak… Ez egyébként önmagában egy vallomás, hogy nyilvánvalóan piaci előnyt biztosítanak ezeknek az élelmiszerboltoknak. Az önök dolga, hogy eldöntsék, ezt miért teszik. Azt gondolom azonban, hogy ha tudnák, nyilvánvalóan a magyar vásárlók mindig a legjobb, a legdrágább minőséget vásárolnák, legyen az hazai vagy külföldi. Ha a magyar olyan minőségű, akkor a magyart fogják vásárolni. De értsék meg, hogy vannak olyanok, akik akármennyire szeretnék a magyart megvásárolni, akkor sem fogják tudni, mert drágább, drága. Drágább, mint esetleg az import. Ezt láttuk már a tejnél, ezt láttuk például az epernél, én magam is tapasztaltam. Ez nem jó dolog. Nem jó dolog, mert szeretnénk a magyart venni. Meg kell teremteni annak a módját, hogy a magyar terméknek is olyan legyen az ára. Ehhez sok mindent nyilván az agrárgazdaságon kívül kell megtenni és nem az agrárgazdaságon belül. Hozzáteszem, azért már láttunk erre vonatkozóan lépéseket a magyar kormány részéről, azt hiszem, éppen talán Budai Gyula volt akkor az államtitkár, és a dinnyeügy kapcsán szintén ugyanez a fajta magatartás volt tapasztalható, sőt ott talán még hisztérikusabb is volt a dolog, hogy a magyar dinnyét vásárolják meg, aminek egy jelentős része, pontosan tudjuk, az egyik itt ülő képviselőtársunk termeléséből adódott, állami földterületről közmunkásokkal. Tehát igen jól járt ott a képviselő úr. Egyvalaki nem járt jól a történetben: a magyar vásárló. Tehát azt szeretném mondani, hogy az nagyon fontos és nagyon lényeges, hogy minél több magyar termék legyen a piacon, hogy az legyen minőségi, hogy az legyen megfizethető. Ennek érdekében szerintem sok mindent lehet tenni. De azt gondolom, hogy az Agrárkamarának például akkor kellene hangosabban kiabálni, amikor a vidékfejlesztési programoknál 400 napos határidők vannak, meg amikor bonyolult az adminisztráció, és akkor, amikor minőségről, árról beszélünk, a polgárok számára azokról a lehetőségekről, hogy élelmiszert tudjanak vásárolni. Most olyan időkről beszélünk, amikor egyre kevesebb lesz az emberek pénze, és ezt tudomásul kell venni. [[0.20]] Önök is biztosan látták, hogy 300 ezer fölé emelkedett a munkanélküliek száma Magyarországon. Ez komoly problémát fog okozni, itt elő fog kerülni újra és újra az élelmiszer-minőség, -biztonság kérdése, éppen ezért az viszont nagyon fontos, hogy ezekben az ügyekben, amikor a rossz minőséget próbálják a magyar polgárokra ráerőltetni, akkor ott és ehhez kérném államtitkár úr és a miniszter úr segítségét is , ott akkor viszont nagyon határozottan járjanak el. Ugye, azt hiszem, talán valamelyik képviselőtársam már foglalkozott a FELIR rendszer dolgával, engedjék meg, hogy itt csak egy kérdést tegyek fel: ez a rendszer tényleg alkalmas lesz arra a feladatra, amit ebben a paragrafusban megfogalmaztak? Tehát, hogy egészen biztosan képes lesz minden ilyen adatnak a kezelésére? Ezt csak azért kérdezem, mert nagyon sok olyan rendszert láttam az agrárium területén is, ami nem mindig pontosan úgy működött, ahogy azt egyébként az írásbeli kérdésemre megválaszolták. És ez nagyon fontos lenne, mert a világban, és ezt egy másik paragrafus is mutatja, az interneten való adattovábbítás, az interneten való kapcsolattartás, pályázat, ezek ma a legtermészetesebb dolgok, éppen ezért olyan rendszereket kell fejleszteni, amelyek, azt gondolom, hogy tényleg alkalmasak, és olyan feladatokat kell ezeknek a kifejlesztett rendszereknek adni, amik valóban alkalmasak arra, hogy ezeket az adatokat tárolják. És akkor itt szeretnék rákanyarodni a másik problémára, amit szintén felvetettek képviselőtársaim, ez pedig ezeknek a bizonyos megtévesztő vagy hamis tartalommal bíró honlapoknak az ideiglenes hozzáférhetetlenné tétele. Ez az önök felvetése szerintem egy nagyon fontos felvetés. Ez rávilágít egy alapvető problémára, ezt a kérdéskört én úgy gondolom, hogy alapvetően nem ezen a szinten kellene szabályozni. Merthogy nem ez az egyetlen olyan terület, ahol ezzel a problémával szembesülünk. Tehát nemcsak élelmiszernél lehet ezt látni vagy éppen növényvédő szernél vagy bármi ilyen másnál, látunk ilyet szolgáltatásnál és nagyon sok minden más területen. Tehát én ebben a dologban értve és elismerve a szándékot, hogy az ilyen honlapok, hozzáteszem, az ilyen, nemcsak webes honlapok, hanem nyilván Facebook-oldalak , ezekkel én nem vagyok olyan megengedő, mint önök, hogy ideiglenesen teszik elérhetetlenné. Szerintem azok, akik megpróbálják az embereket ily módon becsapni, azokkal szemben nagyon szigorúan kell eljárni. Itt ugyanis nem arról van szó, hogy megérkezik valami használhatatlan műanyag dolog, ha az ember megrendeli, itt arról van szó, hogy esetleg olyan terméket árusítanak, amely az egészségre káros, és annak nagyon komoly következményei vannak. Ugyanakkor az önök felvetése rávilágít szerintem egy általános problémára, amivel foglalkozni kell, ez pedig általában az internetes világban megjelenő hamis hírek, hamis információk rendezése. Szerintem e sorba illeszkedik be az önök felvetése is. Végül egy területet szeretnék fölvetni a 16. §-t, az élelmiszerrendész dolgát. Nincs itt sajnos Font Sándor képviselőtársam, aki mindig elmondja, hogy én mennyire nem értek a mezőgazdasághoz, de most végre eljött az én időm, mert a rendészeti területhez viszont nála biztosan jobban értek! Az nagyon rendben van, hogy kell valaki, aki alapvetően ezt a feladatot, az ellenőrzési feladatot ellátja. De most tényleg, én nem értem meg ezt a furcsa vonzódását a mostani kormánynak a mindenféle rendészeti szervekhez, mindenféle új szervekhez vagy már meglévő szervek új feladattal történő felruházásához. Ugye, azt írja a törvényjavaslat, hogy az élelmiszerrendész a rendészeti törvény 15-19. §-a szerinti intézkedések foganatosítására is kap lehetőséget: tetten ért személy visszatartása, dolog ideiglenes elvétele, igazoltatás, ruházat, csomag és jármű átvizsgálása, valamint jármű feltartóztatása. Azért most tényleg elképzelem, ahogy ez az élelmiszerrendész, aki egyébként biztos egy jámbor ember, aki csak ott ellenőriz, az majd ott a csirkével verekszik a piacon. Én azt gondolom, hogy az élelmiszerrendészeket… Nem tudom, hogy ezek az emberek rendelkezneke azzal a képesítéssel, amivel a rendészeti szervek rendelkeznek, a rendészeti szervek állományának tagjai rendelkeznek. Én végtelenül veszélyesnek tartom, hogy így amortizáljuk egyébként ezt az egész rendészeti területet. Szerintem megvan ennek is a maga formája, útja. Nem pontosan értem, hogy miért fognak igazából rendőrt játszani a végén az élelmiszerrendészek. Úgyhogy ha államtitkár úr erre választ tudna nekem adni, akkor nagyon hálás lennék. Köszönöm szépen."
4,u2018-07-02-243,OTHER,-0.9619140625,2018-07-02,0.9964004158973694,"Köszönöm szépen a szót. Tisztelt Elnök Úr! Tisztelt Képviselőtársaim! Sajnos a csapból is az folyik, hogy rossz a víz, méghozzá Tiszagyendán. S bár úgy tűnik, hogy Tiszagyenda egy nagyon kis település, egy ezer főt el nem érő kis falu Jász-Nagykun-Szolnok megyében, közel a Tiszához, a Kunhegyesi járásban, mégis ebben a problémában nemcsak ennek az ezer főnek a problémája van benne az ivóvízminőségi programokkal, hanem az egész ország rendszerszintű problémája, ugyanis nem kell véka alá rejteni szerintem elhangzott ennek a patkónak minden oldaláról a felvetés és a kritika -, hogy nagyon sok helyen az ivóvízminőséget javító program, amely uniós forrásokból valósult meg, s amelyek a 2007-es évtől fölfelé futottak, szinte mindenhol valamilyen kihívással, valamilyen hiányossággal küzdenek. Nos, ez van Tiszagyendán is, ahol egy olyan fejlesztés valósult meg, ami 13 települést érintett, amelyben 10 új víziközművet építettek, közöttük azt a tiszagyendai kutat, ami most már rendszeresen a Ház falai között jár, hiszen, ha jól emlékszem, harmadjára hozom ide a problémát, hiszen folyamatosan és fennállóan megvan az a probléma, hogy egyrészt zavaros, másrészről az egészségügyi határértékeket messze túlszárnyaló ez a túlszárnyalás egy rossz teljesítmény, ez nem egy kiugróan jó teljesítmény -, tehát rossz víz folyik a csapból. Ennek következményeként a szolgáltató rendszeresen le is tiltja, havonta visszatérő alkalmakként mindig korlátozzák a vízfogyasztást a településen, és lényegében semmi más nincs ott, mint amit mi is megtapasztaltunk többször jelenlétünkkor, hogy ha valaki kinyitja a csapot, akkor gyakorlatilag mint egy földdel vagy valamilyen sárral szennyezett anyag jön ki belőle, néha sárga, valamikor barna színű, egyébként üledékes, büdös víz folyik, és ez visszatérően jelentkezik. Az emberek nincsenek máshogy ezzel, már nem azt a vizet használják, ami a csapból folyik, hanem helyette PET-palackokban hozzák-viszik gyakorlatilag tonnaszámra azt a vizet, amelyet egyáltalán fogyasztásra, étkezésre, főzéshez vagy ivásra fel tudnak használni. Az önkormányzat persze képtelen megoldani ezt a problémát, mert az önkormányzatnak nincs annyi forrása. Magyarországon egy ezerfős település önkormányzata szerintem 30 év alatt sem kapna annyi esélyt, hogy önerőből bármilyenfajta ilyen beruházást megvalósítson a rossz kútja helyére, amit jelzem, az Európai Uniótól kapott pénzünkből, egyébként valószínűleg korrupcióval erősen terhelten sikerült úgy megvalósítani, hogy használhatatlan lett a település részére. Szóval, az önkormányzat nem tudja teljesíteni ezt a kritériumot, hogy ezt egy új kútként üzemeltesse. De itt van rögtön a víziközművet szolgáltató Tiszamenti Regionális Vízművek hozzáállása, akik mindig azt mondják, hogy ők kijavítják az aktuális problémát, de persze nem cserével és nem a drágább megoldást használva, hanem egy szűrő javításával, teszem hozzá egyébként, a Tiszamenti Regionális Vízművek Zrt.-ben nem más ül ott, mint az önök migrációs főtanácsadójának, Bakondi úrnak a fia, mert nyilvánvaló, az ő családjában nemcsak a migrációhoz, hanem a tiszta vízhez is értenek, úgyhogy nem esik messze az alma a fideszes fájától, ennek a gigacégnek, állami cégnek is Fideszhez közeli irányítója van. Persze őket nem érdekli a tiszagyendai emberek problémája, az, hogy hetente korlátozzák a vízfogyasztást, és végképp nem érdekel senkit ennél a cégnél, hogy a tiszagyendai embereknek milyen vizet kell fogyasztaniuk. Tisztelt Képviselőtársaim! Egy dolgot végre tisztába kellene tenni a víz minőségén és a vízen kívül. Ezek a projektek jellemzően a Dél-Alföldön megvalósulva, illetve amelyeket az Alföld keleti és középső részein megvalósítottak, nagyon nagyrészt használhatatlanok, rosszul kivitelezettek, műszakilag nagyon gyenge lábakon állók, és nagy valószínűséggel korrupcióval terheltek. Ha Lázár Jánost idézzük ebben, akkor ő valahogy így fogalmazott: az európai uniós támogatásokból épülő beruházások túlnyomó többsége túlárazott, a pénzek pedig magánzsebekben tűnnek el. Nos, valószínűleg ez lehetett a helyzet Tiszagyendán is, ahol sikeresen így valósították meg ezt a víziközmű-fejlesztést. De hogy ne csak a problémáról beszéljünk, beszéljünk a megoldási javaslatokról is, hiszen egy törvényhozásnak, a kormánynak mint egyébként ezeknek a jogszabályoknak a végrehajtójának a megoldást is meg kellene találnia, fontos lenne az összes ilyen projektet átnézni. Fontos, hogy Surjánytól Tiszagyendáig vagy Hódmezővásárhelyig mindenhol át legyen tekintve, és ha hiba van, akkor a hibák felelősét meg kell keresni, azokat felelősségre kell vonni, még akkor is, ha az európai uniós beruházásból már ezeket a kötelességeket érvényesíteni nem lehet. A felelősök megtalálásán túl pedig az önkormányzatokat kell segíteni, hiszen azt látjuk, hogy ezzel a problémával a helyben élő emberek és az önkormányzatok magukra lettek hagyva. Ezt most már valahogy meg kell oldani. Tisztelt Képviselőtársaim! Én addig fogom ezeknek a településeknek a vízproblémáját behozni, amíg meg nem oldja a kormány, mert létezhetetlen, hogy Magyarországon a XXI. században büdös, piszkos víz folyjon, és az emberek egészségét ezzel veszélyeztessük! [[Közbeszólás a Jobbik soraiban: Úgy van!]] Köszönöm szépen. [[Taps a Jobbik soraiban.]]"
4,u2018-10-08-41,OTHER,-0.97021484375,2018-10-08,0.9971897006034851,"Köszönöm a szót, elnök úr. Tisztelt Államtitkár Úr! Az azbesztből kiszabaduló szennyezőanyag-részecskék gyógyíthatatlan megbetegedéseket okoznak, így tüdőszöveti hegesedést, azbesztózist vagy mellhártyadaganatot, tüdőrákot, és így idő előtti elhalálozás lesz a vége. Sajnos az áldozatok közöttünk élnek, hiszen 1970-1990 között nagyon elterjedt volt az azbeszt használata, különösen a győri házgyár használta Győr, Sopron, Mosonmagyaróvár, Tatabánya panelházaiban, de Budapesten is megtalálható az azbesztszennyezés, így példaként említhetem az Országos Széchényi Könyvtárat, vagy a városligeti épületek és a 70-es években épült KISZ KB székháza, jelenleg K&H-épület bontása során szintén azbesztszennyezésről beszélhetünk. Nem véletlen, hogy az azbesztszennyezés felmérése a 90-es években elkezdődött. Akkori felmérés szerint több mint 20 ezer lakást érint, illetve megtalálható lakóépületek mellett a kórházak, óvodák, iskolák és más jellegű középületek esetében is. Azt is tudjuk, hogy a felmérést követően elindult egy országos azbesztmentesítési program, így például Tatabányán is történtek azbesztmentesítések, viszont a végrehajtást a Fidesz-kormány leállította. Éppen ezért azt kérdezem államtitkár úrtól, hogy tulajdonképpen miért függesztették fel az azbesztmentesítés végrehajtását, vizsgálják-e az érintett lakosság egészségi állapotát. Nagyon fontos kérdés, hogy várható-e a szórtazbesztes épületek újbóli felmérése, és hogy újraindítják-e az azbesztmentesítési programot, és ha igen, akkor az intézményi és finanszírozási hátterét kívánják-e biztosítani ennek a programnak. Válaszát előre is köszönöm."
4,u2022-06-14-1,OTHER,-0.98974609375,2022-06-14,0.9957683682441711,"Köszönöm a szót, elnök úr. Tisztelt Ház! Jelenleg egy súlyos energiaválság közepén vagyunk, ezzel kapcsolatban nincs is vitánk a kormánnyal. Azzal kapcsolatban ugyan már nagyon is van, hogy hogyan kezeli a kormány ezt az energiaválságot, ami a hatósági ár és a függés fenntartása a kormány részéről. Itt a szénhidrogénfüggésről beszélek, vagyis továbbra sem akarnak leválni a fosszilis energiahordozókról. Ez az irány nem fenntartható, mert ami drága, ami környezetszennyező, ami súlyos biztonságpolitikai kockázatokat okoz, és ami függésbe hozza Magyarországot Kelettől és Nyugattól egyaránt, arra nem lehetne alapozni Magyarország hosszú távú energiaellátását. De az a rendszer, amit a Fidesz fenntart, nem is igazságos. Egy olyan rendszer soha nem lehet igazságos, ami a gazdagokat, az elitet is támogatja, márpedig az a rendszer a benzinárstoppal vagy a rezsicsökkentéssel, hogy a gazdagok teli tudják tankolni a terepjáróikat, vagy fel tudják fűteni a medencéiket a luxusvillában, az nem igazságos. Az elit támogatását el kéne venni, és oda kéne adni azoknak, akiknek igazán szüksége van rá, mondjuk, a rezsicsökkentés mellé vissza lehetne építeni a lakásfenntartási támogatást vagy az adósságkezelési szolgáltatást a szociális törvényben. Ezt az energiaválságot, aminek a kellős közepén vagyunk, nem lehet csak rövid távú eszközökkel kezelni. A hosszú távú megoldás az a megoldás, ami megszabadul a szénhidrogénektől, a kőolajtól, a gáztól vagy éppen a széntől, hiszen pontosan lehet tudni, hogy ezek az energiahordozók drágulnak, és a jövőben is drágulni fognak. Pontosan lehet tudni, hogy mennyire, de mennyire környezetszennyezők, rombolják az életminőségünket, egészségünket, gondoljunk csak arra, hogy éves szinten Magyarországon 10-15 ezer ember veszíti el az életét olyan betegség miatt, amit a légszennyezés okoz. Tisztelt Ház! Azok az országok lehetnek sikeresek, és azok védik meg az állampolgáraikat, akik hosszú távú megoldásokat keresnek. A hosszú távú megoldás egyértelműen az, amikor saját magunk állítjuk elő azt az energiát, amit elfogyasztunk, a megtermelt energiát pedig hatékonyan használjuk fel. Azok az országok sikeresek, és azok védik meg az állampolgáraikat, akik a megújuló energiában látják a jövőt. Ebből a szempontból Magyarország nagyon rosszul áll. Nálunk a megújulók részaránya csupán 14 százalékos. Ez messze elmarad az Európai Unió átlagától, és akkor olyan országokról, mint Dánia vagy Finnország, még nem is beszéltünk. Ebben a helyzetben az LMP-nek három aktuális, konkrét javaslata van, ami egy fenntartható, zöld jövő felé, ha úgy tetszik, a XXI. század felé mutat. Az első javaslatunk, hogy oldják fel a szélerőművek telepítésére vonatkozó tilalmat. Teljesen abszurd az, hogy egy energiaválság kellős közepén Magyarországon nem lehet újonnan üzembe állítani szélerőműveket. Érdekes módon a környező országokban ez működik, Ausztriában működik, Szerbiában működik. Talán azt gondolják, hogy Magyarországon nem fúj a szél? A második javaslatunk, hogy indítsanak mielőbb országos épületszigetelési programot. Már éves szinten 300 milliárd forintból százezer lakás, épület leszigetelését lehetne megvalósítani. Ez a valódi rezsicsökkentés, és ez egy olyan zöldmegoldás, környezetbarát megoldás, ami több tízezer munkahelyet tudna teremteni, hiszen a kis- és középvállalkozások számára jelentene folyamatos megbízási lehetőséget. A harmadik javaslatunk pedig a klímabérlet bevezetése. Meg kéne szabadulni az autóslobbi nyomásától, és azt is szeretném jelezni, hogy az olcsó benzin időszaka, korszaka lejárt. Ezt nyilván nagyon jól tudják. Benzinárstoppal csak ideig-óráig lehet elfedni ezt a problémát. A valódi megoldás egy XXI. századi zöld, fenntartható közösségi közlekedés támogatása, aminek fontos lépése a klímabérlet bevezetése. Nagyon örülök, hogy megérkezett Fürjes Balázs államtitkár úr, aki tett egy pozitív ígéretet erre vonatkozóan. Kíváncsian várjuk, mikor teljesül ez az ígéret a klímabérlet bevezetésével kapcsolatban, ami azt jelentené, hogy havi szinten néhány ezer forintból lehetne utazni Magyarországon a MÁV, a Volán vagy a BKV különböző járművein. Nagyon egyszerű a helyzet. Mi ezeket a javaslatokat kidolgoztuk, benyújtjuk. Ha a kormány ezeket támogatja, akkor legalább három lépést tehetünk egy zöld, fenntartható jövő irányába. Ha nem támogatja, akkor ismét bebizonyosodik, hogy Magyarországon a zöldpolitika ellentéte a Fidesz-KDNP. Köszönöm szépen."
5,u2021-11-15-221,Fidesz-KDNP,0.94482421875,2021-11-15,0.9943700432777405,"Köszönöm szépen a szót, elnök úr. Tisztelt Országgyűlés! Dunakeszi, Fót, Göd, Csomád, Csömör, Erdőkertes és Veresegyház olyan közösségeket alkotnak, amelyek igen erős közösségek, kiváló emberekből állnak ezek a közösségek, és hozzájárulnak ahhoz, hogy ez a térség az ország egyik leggyorsabban fejlődő térsége, ha nem a leggyorsabban, legdinamikusabban fejlődő térsége, hozzájárulnak ahhoz, hogy ez a térség biztonságos térség, az ország legbiztonságosabb térségeihez tartozik, erős a fejlődés, amint mondtam erre egyébként már korábbi felszólalásaimban is kitértem , és ezeknek a településeknek erős a jövőképük is. A jövő rendkívül fontos, mert a jövő a fejlesztésekről is szól, azokról a fejlesztésekről, amelyek az embereket érintik. Ebben a körzetben, ezen a környéken nagyon odafigyeltünk arra, hogy olyan fejlesztések valósuljanak meg, amelyek az embereknek, az ott élő embereknek a közvetlen érdekeit szolgálják. Ezért valósultak meg komoly közlekedésfejlesztési beruházások, ezért valósultak meg komoly iskolaépítések, iskolafelújítások, óvodaépítések, óvodafelújítások, és ezért valósultak meg ebben a térségben komoly egészségügyi fejlesztések is. Az elmúlt időszakban, mióta én országgyűlési képviselő vagyok, 2014 óta 15 nagyobb beruházás valósulhatott meg, ami az egészségügyi fejlesztéseket illeti, és több kisebb beruházás. Ezek a beruházások azért is fontosak, mert az egyik legfontosabb dolog a legfontosabb dolog! az emberek egészsége. Itt ki kell térnünk arra is, hogy nemcsak a közvetlen gyógyításról van szó, hanem bizony a szemléletről is a szemléletről! , hiszen ezen a területen nagyon sok fiatal él, és bizony sok sportos fiatal él; a sportberuházások is mind az egészség fejlesztését és az egészség megőrzését segítik. Ha most kifejezetten egészséget közvetlenül megőrző vagy pedig egészséget fejlesztő beruházásokról beszélünk, akkor bizony Dunakeszi, Fót, Göd, Csomád, Csömör, Erdőkertes és Veresegyház fejlesztéséről is kell néhány szót beszélnünk. Engedjék meg azt, hogy a teljesség igénye nélkül felsoroljak néhány olyan beruházást, amely ezen a területen megvalósulhatott. Csomádon például, amely a választókerület legkisebb települése, egy új egészségház jöhetett létre, és ez az egészségház nemrégiben újabb eszközökkel, korszerű eszközökkel is kiegészülhetett. Csömörön is megvalósult egy régi elképzelés, egy régi álom, ott is új egészségház épülhetett. Dunakeszin pedig egy komoly összefogás valósult meg, hiszen Dunakeszi egy nagyobb térségnek az egészségügyi központja is. Polgármester úrral és Erdész Zoltán alpolgármester úrral tettünk egy komoly vállalást, ami azt jelentette, hogy szinte az összes orvosi rendelőt meg fogjuk újítani, illetve, ami nagyon fontos ott, az egészségügyi központot, a szakorvosi rendelőt is fel fogjuk újítani. Ez a felújítás megtörtént, mind kívülről, mind belülről megvalósulhatott, megújulhatott a szakorvosi rendelő Dunakeszin, és ezenkívül Dunakeszin még a pszichiátriai gondozó is megújulhatott. A Liget utcában két újabb rendelő jött létre, és ezen a területen egyébként a mentőállomás is megvalósulhatott, sőt még új mentőautója is van a városnak. Emellett Dunakeszi-alsón is orvosi rendelő újulhatott meg, és a Fóti úton is megvalósulhatott az a felújítás, amit már régóta szerettünk volna elérni. Megújult a Széchenyi utcai orvosi rendelő is. És ha nemcsak Dunakesziről szeretnénk beszélni, hanem más városokról is, meg kell említenünk egy gödi komoly beruházást is, hiszen itt is új egészségház valósulhatott meg a termálfürdővel szemben, ahhoz egészen közel. Természetesen vannak előttünk álló beruházások is, amelyekről nem szabad megfeledkeznünk, hiszen Veresegyházon egy nagyon komoly és nagyon jó szaktudással rendelkező rendelőintézet, a Misszió Egészségügyi Központ működik, amelynek a megújítása régóta tervben van. [[16.00]] Elindulhat most már ez a felújítás is. Most van folyamatban a közbeszerzési eljárás, ennek lezárását követően ez a régi tervünk is megvalósulhat, megújulhat ez a rendelőintézetünk is. Ezenkívül még Fóton tervezünk egy komolyabb beruházást. Ott a tervezés már megvalósult, ott is szeretnénk egy új egészségházat építeni. A választókerületet egyébként szűrőbuszok is folyamatosan járják, ezért szeretnék mindenkit felhívni arra, hogy aki teheti, az egészsége megőrzése érdekében, a megelőzés érdekében keresse fel ezeket a szűrőbuszokat is. Köszönöm szépen, elnök úr. [[Taps a kormánypártok soraiból.]]"
5,u2019-07-02-60,Fidesz-KDNP,0.80126953125,2019-07-02,0.9947527050971985,"Tisztelt Elnök Úr! Köszönöm szépen a szót. A térségünket már sokfajtaképpen mutattuk itt be az Országgyűlésben, most egy új pontot szeretnék kiemelni, amelyre méltán büszkék vagyunk. Veszprém megye 1-es számú választókerületéhez 25 település tartozik, Veszprém mellett 24 kistelepülés lakóinak érdekeit képviselem. A 24 kistelepülés közül nagy büszkeség, hogy a települések több mint fele igazi sváb, német nemzetiségi gyökerekkel rendelkezik. Nagyon fontosnak tartom kiemelni, hogy az ott élők büszkén és aktívan őrzik és ápolják hagyományaikat. Magyarországon az 1990-es évek közepén alakultak meg a nemzetiségi önkormányzatok. A választókerületben Bakonynánán, Bándon, Csehbányán, Hárskúton, Herenden, Kislődön, Lókúton, Márkón, Úrkúton, Városlődön, valamint Veszprémben működik német nemzetiségi önkormányzat. Ez fontos lépés volt, hiszen létrejött a magukat nemzetiségieknek vallók választott, legitim intézménye, amely a kultúra, a nyelv, a hagyományok és az identitás őrzője, ápolója lett. A kormány nyújtotta lehetőségeknek és támogatásoknak hála, ma már sokkal több hagyományőrző csoport tud aktívan működni a közösségekben. A településeken nemzetiségi önkormányzatok segítenek abban, hogy az érdekképviselet a lehető legmegfelelőbben legyen ellátva a helyi önkormányzatoknál. A polgári kormány az elmúlt években megtöbbszörözte a nemzetiségi támogatásokat, amelyből a nemzetiségi önkormányzatok újra tudnak működtetni óvodákat, iskolákat. Jó látni és tapasztalni, hogy a választókerületben élő nemzetiségi csoportok működnek, ápolják hagyományaikat, őrzik európai és keresztény kultúránkat, hiszen a sváb kultúra gazdagítja a magyar kultúrát, gazdagítja a keresztény európai kultúrát. A választókerület tíz településén működik nemzetiségi óvoda, hét településen pedig nemzetiségi iskola, ahol a gyermekek már egészen kis kortól megismerkednek a nemzetiségi tradíciókkal. A hagyományőrzés nemcsak az oktatás terén mutatkozik meg, hanem népdalkörök, néptánckörök, valamint hagyományőrző nemzetiségi csoportok, civil egyesületek működnek minden településen. Kiemelt szerepe van a pedagógusoknak, hagyományőrzőknek, hiszen az ő munkájuk az egyik záloga annak, hogy évek múltán is fennmaradnak a tradíciók, népdalok, táncok. Folklórrendezvények tárházából válogathatunk, melyek hangulatát különleges családi légkör járja át. Ilyen például a teljesség igénye nélkül a bándi „ősök napja”, a bakonynánai gombócfesztivál, a márkói nemzetiségi nap, a csehbányai sváb nap, a hárskúti „szomszédolás”, az úrkúti nemzetiségi kórustalálkozó, a kislődi nemzetiségi és falunap, a városlődi sváb bálok. Utóbbi akkora népszerűségnek örvend, hogy évente több alkalommal is megrendezésre kerül. Előfordult, hogy a választókerületemben egy napon akár három-négy német nemzetiségi rendezvényre is hivatalos voltam. Nem megterhelő, hanem felemelő volt. Minden egyes rendezvény egy örömünnep volt, amely feltöltött. Egy-egy ilyen esemény alkalmával már azt is érzem, hogy a szívem velük tiszteletbeli svábként dobban. Olyan büszke szeletei ők a térségnek, akik színesítik, nemzetiségi öntudatukkal erősítik azt. A települések német nemzetiségi vezetőinek köszönettel tartozunk, hiszen az ő munkájuk is hozzájárul ahhoz, hogy a Bakony amúgy is színes kulturális tárháza még bővebb lehet. Megérdemelnek hát minden segítséget és támogatást ahhoz, hogy a nemzetiségi hagyományok ápolása minél tovább maradhasson fenn, minél többen megismerhessék azt. Nagy öröm, hogy a kormány lehetőségéhez mérten példátlan támogatásban részesíti mind a 13 magyarországi nemzetiséget, köztük a német nemzetiséget is a 2020-as költségvetésben. Köszönöm, hogy meghallgattak. [[Szórványos taps a kormánypártok soraiban.]]"
5,u2019-10-28-197,Fidesz-KDNP,0.80078125,2019-10-28,0.9954538941383362,"Köszönöm szépen. Tisztelt Elnök Úr! Tisztelt Ház! Az első szó a köszöneté, köszönet mindenkinek, aki részt vett az október 13-ai önkormányzati választáson. Külön köszönöm a nyíregyházi választópolgároknak, hogy meggyőző többséggel a Fidesz-KDNP-pártszövetségnek szavaztak bizalmat.A város egyéni országgyűlési képviselőjeként is hangsúlyozom, hogy elkötelezettek vagyunk városunk fejlesztésének folytatásában, és érdemes felidézni a teljesség igénye nélkül, hogy milyen fejlesztések valósultak meg az elmúlt időszakban és milyen előttünk álló feladatok vannak, amelyek megvalósításához bizalmat kértünk és kaptunk a nyíregyháziaktól. Az elmúlt esztendőben befejeződött a nyíregyházi szabadtéri színpad rekonstrukciója 1,2 milliárd forint forrásból, és felújításra került a Benczúr, a Bessenyei tér, amellyel egy vonzó, modern és korszerű park létesült. 32 önkormányzati fenntartásban lévő óvoda, 9 bölcsőde teljesen megújult, és új óvoda is épült, amellyel nőtt a férőhelyek száma. 14 Ovi-Sport pálya került átadásra, valamint az önkormányzat támogatja a gyermekek úszás- és korcsolyaoktatását is. A városi rendelőintézet két program keretében teljesen megújult, és az elmúlt időszakban a Jósa András Oktatókórház sürgősségi osztálya 1400 négyzetméteren új épületet kapott. Valamint a fejlesztések között új parkolóházzal is gazdagodott a megyei kórház. Az elmúlt esztendő végén a nyíregyháziak birtokba vehették az új multifunkcionális jégcsarnokot, amellyel a versenysport és a szabadidősport mellett lehetőséget kaptak a testnevelő tanárok, hogy a jégcsarnokban is megtarthassák a testnevelésórájukat. Mindemellett a Vasvári Pál Gimnázium, a Zrínyi Gimnázium, a múzeum és az önkormányzati épületek energetikai korszerűsítése is teljes mértékben megújult. Emellett megújult Nyíregyháza tömegközlekedése is, amelyhez környezetbarát technológiai megoldásokat alkalmazhattunk, ehhez kiszolgáló létesítmények, utak, településhelyek épültek meg, és 41 modern buszt tudtunk megvásárolni, mindezt 7 milliárd forint értékben. A közelmúltban a nyugati elkerülő út teljes mértékben megújult és átadásra is került, a barnamezős területek rehabilitációja keretében megújultak a Tiszavasvári úti laktanyák, ami növeli a gazdasági fejlődés lehetőségét, az üzleti park és a technológiai központ kialakítását. Átadásra került a Pangea Szálloda, amely a „Modern városok” program keretében 1,6 milliárd forint támogatásból valósult meg, és megépült egy négycsillagos hotel Sóstógyógyfürdőn, valamint felújításra került az Ózon Hotel és a Bencs Villa épülete a turisztikai és a kulturális örökségünk megőrzése érdekében. A nyíregyházi lakók életminőségét növelve útfejlesztések, körforgalmak, parkok és sétányok valósulhattak meg, ligeteket és területeket, tereket építhettünk és újíthattunk fel. Az elmúlt években átadtuk a Sóstói Múzeumfalu fejlesztésének keretén belül a rendezvényházat is, valamint megvalósult a Nyíregyházát Tokajjal összekötő biztonságos kerékpárút, amellyel a város kerékpárút-hálózata elérte a 71 kilométert. Mindezen túlmenően folyamatban van a régi Kállay-kúria felújítása. Hamarosan átadásra kerül a nyíregyházi városi fedett uszoda és a Kisfaludy-program keretében megújuló Fürdőház, a Svájci Lak, valamint tervezzük a Krúdy Szálló és a park teljes megújítását. Folytathatjuk az orvosi rendelők felújítását, a helyőrségi művelődési ház fejlesztését, zajlik a nyíregyházi atlétikai centrum fejlesztése és építése is, és egy új, modern stadionaréna fejlesztése is hamarosan elindul, amellyel egyidejűleg megújul a stadion teniszpályaközpontja is. Mindemellett új ipari parkot alakítunk ki a nemzetközi versenyképesség előmozdítása érdekében. Mindezen fejlesztések eredményezik, hogy a város munkanélküliségi rátája mára 4 százalékra csökkent, ami óriási eredmény, hiszen a 2010-es években ez a mutató 8,5 százalékos volt. Befejezésül, még egyszer köszönöm a nyíregyháziak bizalmát. A jövőben is felelősséggel és elhivatottsággal fogjuk szolgálni tovább a városunkban élőket, és azt, hogy Nyíregyháza még élhetőbb és a XXI. század kihívásainak megfelelő, csodálatos és vonzó városunk legyen. Köszönöm szépen. [[Taps a kormánypártok padsoraiból.]]"
5,u2020-10-20-3,Fidesz-KDNP,-0.86328125,2020-10-20,0.9944316744804382,"Köszönöm a szót, elnök úr. Tisztelt Képviselő Úr! Az az érzésünk, hogy amikor az önkormányzatokról beszélnek, akkor egyre kevésbé tudnak mit kezdeni azzal a felelősséggel, ami most már egy éve az önöké.Ami a kormányzat hozzáállását illeti, kezdődik az egész azzal, hogy óriási tehertől szabadította meg ez a kormányzat az önkormányzatokat akkor, amikor egy óriási adósságállományt átvállalt, és folyamatosak a támogatások, a fejlesztések az ország minden részében, függetlenül attól, hogy milyen polgármesterről van szó, illetve milyen térségről. Azt is szeretném önnek elmondani, hogy a költségvetési támogatása az önkormányzatoknak folyamatosan növekedett. Ha megnézi a jövő évi költségvetési számokat, akkor a járványidőszak ellenére is magasabb számot talál majd benne önkormányzati támogatásként. És akkor arról még nem is beszéltem, hogy az iparűzési adó, merthogy szépen növekedett a gazdaság, az iparűzésiadó-bevételek is az önkormányzatok kasszáját gazdagították elsősorban, és ez Budapest esetében is igaz. Ami az ön által említett uniós támogatásokat illeti, azt látjuk, hogy megint felmelegítették azt a kampányt, amelynek az a lényege, hogy a kormány minél kevesebb uniós forrásról rendelkezzen. Ezzel kapcsolatban azért van nekünk egy fontos tapasztalatunk, mégpedig az, hogy csak azokkal az uniós forrásokkal számolhatunk biztosan, amelyeket a nemzeti kormányoknak címkéznek fel. Ha külön kell pályázni ezekért a forrásokért, ott azt látjuk, hogy arányaiban nagyobb összeg áramlik vissza a régi tagországoknak, a gazdagabbaknak. [[Dr. Rétvári Bence: Így van!]] Szóval, amit javasolnak, az magában javasolja az óriási forrásvesztés kockázatát, így hát nem más, mint önző, pártpolitikai célú hazardírozás. Arra kérem, hogy ne tegyék! Azt, hogy egyébként önök milyen teljesítményre képesek az önkormányzatokban, nagyon szépen összefoglalja az elmúlt egy év, például Budapesten. Egy év távlatából egyre többen láthatják azt, hogy ára van a baloldali tehetetlenségnek és az összevisszaságnak. Kezdjük ott, hogy bár ön most megköszöni az orvosoknak és az ápolóknak a helytállást, de a fővárosi vezetés semmit nem tett hozzá a járványügyi védekezéshez. A siránkozós és a felelősségből kibúvós Facebook-posztokat aligha lehet az érdemi cselekvések közé sorolni. Máshol is látványos a vezetettség hiánya. Továbbra is csak húzódik a Lánchíd-beruházás. Egyelőre ebben az ügyben is csak az ujjal mutogatás megy. Egy dolgot szeretnék itt is egyértelművé tenni. Ha a főváros nem tud megbirkózni a Lánchíd-beruházással, akkor a kormány kész átvállalni ezt az ügyet. Kisebb dolgok is történtek, mert valahol azért történtek, például a közlekedés terén, de abban viszont nem volt sok köszönet. Például úgy tették sok helyen egysávossá a Nagykörutat, hogy az jelentősen növelte a dugókat, és azt ön is nagyon jól tudja, hogy ha az autók több időt kell eltöltsenek a dugóban, az jelentősen növeli a környezeti terhelést, azt pedig önök sem akarhatják. Súlyosbító körülmény, hogy a döntésük előtt egyáltalán nem kérdezték meg az érintetteket. Párbeszédre hivatkoztak, még a pártjuk neve is az, de nem kérdezték meg őket. Ami a gazdasági kérdéseket illeti, amint említettem, az önkormányzatok jövőre is több forrást kapnak, és azt is tudjuk, hogy Budapest több mint 100 milliárdos vagyonon ül, ennek ellenére úgy látszik, hogy nem akar áldozni a bajbajutottak megsegítésére. Például hiába ígérték, nem kap minden nyugdíjas fűtéstámogatást a télen. A főpolgármester úr már magyarázkodik, hogy miért nincs így, azt mondja, hogy nem is a főváros tett ilyen ígéretet, hanem a pártok tették. Azért ez eléggé megmosolyogtató. Aztán hiába van bajban a budapesti turizmus, eddig csak rovarhotelek átadásával és darázsgarázsok kialakításával büszkélkedtek. Jó lenne, hogyha az emberekkel is épp ennyire foglalkoznának. Ráadásul, hogyha jól értjük, akkor adóemelésen is törik a fejüket, egy drasztikus adóemelésen. [[9.10]] Tisztelt Képviselő Úr! Azt láttuk, hogy hova vezet az, hogyha a baloldal adóemeléssel akar válságot kezelni. Ne akarják még egyszer ezt az utat bejárni, mert az nemcsak Budapestnek, hanem az egész országnak fájna! Köszönöm, hogy meghallgatott. [[Taps a kormánypárti padsorokban.]]"
5,u2020-02-25-159,Fidesz-KDNP,-0.927734375,2020-02-25,0.44389623403549194,"Köszönöm a szót. Tisztelt Elnök Úr! Én azon gondolkoztam, hogy irigylem az önök problémáját. Én egy olyan vidékről származom, ahol bármely polgármester, bármely önkormányzati vezető [[Molnár Gyula közbeszól.]] ha leég egy kórház, egy iskola, egy kollégium, és az állam és a közadakozásból az emberek odaadják rá a pénzt, és azt mondja az önkormányzat, hogy elengedem, mert kérik, elengedem a közterület-használati díjat, a két kezüket összeteszik, hogy csak építsék meg azt az épületet. Én ezt mohóságnak tartom, egy olyan mohóságnak, hogy egy tragédián is hasznot húzni, egy tragédián is pluszbevételt kell szerezni. [[Z. Kárpát Dániel közbeszól.]] Most gondoljanak bele akár a konkrét esetbe, hogy itt volt ez a tűzeset, ez a tragédia, az emberek a saját adózott pénzükből több mint százmillió forintot adakoztak ennek a kollégiumnak az újjáépítésére. Mit csinál az önkormányzat? Ezt a százmillió forint körüli összeget közterület-használati díjban beszedi saját magához, hogy elköltse propagandára, elköltse fizetésekre, elköltse bizottsági helyekre. Hogy fognak ezután az emberek adakozni ilyen célra? Azt fogják mondani, hogy miért adakozzak az én adózott jövedelmemből, amikor ezeket elveszik. Én azt látom, hogy kérik egyrészt azt, hogy a kormány építsen közfeladatokat ellátó intézményeket Budapesten, majd ezeknek az intézményeknek az építéséből sápot szednek le, nem arra költik, hogy szebb és jobb legyen. Mondhatná ez az önkormányzat, a ferencvárosi önkormányzat, hogy elengedi az építményadót, de ennek fejében kéri, hogy parkosabb, szebb legyen a kollégium környezete, vagy kérhet ezért valamit. Nem! Pénzt akar beszedni, teljesen anyagi okokból. Köszönöm szépen. [[Taps a kormánypártok soraiban.]]"
5,u2015-04-13-173,Fidesz-KDNP,-0.96435546875,2015-04-13,0.9956886172294617,"Köszönöm a szót, elnök úr. Tisztelt Országgyűlés! Tisztelt Képviselő Úr! Jászberénynek ez az esete egy elég szomorú iskolapéldája annak, hogy hogyan lehet egy városvezetésnek felelőtlenül dönteni, döntések sorozatát hozni, majd azt követően mindazt az utódokra hagyni és utólag azokat megvádolni, akiknek az a feladat maradt, hogy eltakarítsáka romokat, amelyeket az előző városvezetés otthagyott. Köttetett egy szerződés, amely tulajdonképpen megkezdte a privatizációt a jászberényi kórházban. A működtetés kiszervezése elindult, majd azt követően 2008-ban nemcsak a működtetés kiszervezésére tettek kísérletet, hanem az egészségügy teljes privatizálására, a kórház üzemeltetésének privatizálására tettek kísérletet, miközben a megkötött szerződések kötelezettségeivel nem foglalkoztak. Valóban ennek következménye az, hogy a szolgáltató beperelte az önkormányzatot, azt az önkormányzatot, azon polgármester által vezetett önkormányzatot, amely minderről az előzetes esetről nem tehetett, és amikor a pervesztés bekövetkezett, amikor kiderült, hogy Jászberénynek fizetnie kell, valóban megpróbálják azt a látszatot kelteni, hogy a mostani önkormányzat a felelős mindezért. A kormány megvizsgálta, mit tehet Jászberény érdekében, megvizsgáltuk, hogy milyen lehetőségek vannak. Valóban, egyfelől egyezkedni kell a Dalkiával, másfelől a fizetési kötelezettséget teljesíteni kell. A kormány döntést hozott, amely szerint a maximum 750 millió forintnyi támogatást biztosítani fogja Jászberénynek, Jászberény nem kerülhet a működésképtelenség állapotába. Jászberény működni fog."
5,u2016-05-11-153,Opposition,0.7392578125,2016-05-11,0.9953346848487854,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Május 11-e van, és ez Miskolc város ünnepe is. Ma volt a miskolci ünnepi közgyűlés, és ez jó alkalom volt áttekinteni azt, hogy hol tart a város. Ezúton gratulálnék a város díjazottjainak. Egyszóval ma délelőtt, részint a városvezetés részéről, túl azon, hogy igazi nagy miskolci teljesítményeket becsülhettünk meg és köszönthettünk, emellett hallgathattam egyébként egy sikerpropagandát is a városvezetés részéről, mint a valóság egyfajta interpretációját. A másik oldala az éremnek pedig az, hogy tegnap délután egy utcai fogadóórám volt a Bükk Áruház előtt, az Újgyőri főtéren, és elképesztő problémákkal jöttek hozzám az emberek. Túl azon, hogy ma egy ünnepi nap is van, azt gondolom, hogy egy költségvetés vitájában illő mind a kettőről beszélni, merthogy mind a kettő olyan kérdés, amely igenis meghatározza Magyarország jövőjét. Az a probléma, hogy önök a negatívumokról kevesebbet ejtenek szót, pedig ezekről beszélnek elsősorban az emberek, ami az ő életüket határozza meg. A sikerpropaganda mellett el kell mondani, hogy milyen helyzetben vagyunk ma a régióban. Valóban van egy 2,5 százalékos gazdasági növekedés, ami az idei költségvetésben tetten érhető, de gyakorlatilag a visegrádi négyek közül mindenki magasabb növekedéssel számol. Szlovákia 3,2-vel, Lengyelország 3,7-tel, Románia 4,2-vel. Ez a magyar növekedés nem másból áll össze elsősorban, mint a multik, tehát korábban idetelepült nemzetközi cégek, elsősorban az autóipar fejlesztéseiből, növekedéseiből, illetve az uniós források felhasználásából. Én bizony azt tapasztalom a közvetlen környezetemben, Borsod megyében járva, Kelet-Magyarországon járva, hogy a magyar kkv-k bizony sokszor nehezen vágnak bele egy-egy fejlesztésbe, sokszor bizonytalanok ebben, és ebben bizony benne van az a politika is, amely bizony versenyellenesnek tűnik, magyarán, hogy egy-egy pályázaton, egy-egy támogatási rendszerben nagyon sokszor a Fideszhez közeli vállalkozók kerülnek elő, és nem igazán a tehetség határozza meg azt, hogy ki hogy tud érvényesülni. Magyarán a kkv-k, amik érdemben szolgálhatnák hosszú távon is, az európai uniós források felhasználása után is a magyar gazdasági növekedést, így nehezebben tudnak érvényesülni. Sokszor ér minket az a vád az államadóság kapcsán, hogy mennyivel nőtt a kormányzati ciklusunk során, ez egy nehezen eltagadható helyzet egyébként, valóban nőtt, de akkor hogy értékelik azt, hogy egy 20 ezer milliárd nominális szint alatt lévő 2010-es állapothoz képest ma 25 ezer milliárd fölött van az államadóság, és ezt úgy sikerült elérni, hogy egyébként még 3 ezer milliárdnyi magánnyugdíjpénztári vagyont elköltöttek. Megerősíteném most, hogy azért mondom el ezt újra, mert vagy az akkori államadósságba nem kellene ezt a 3 ezer milliárdot beleszámolni, vagy ehhez hozzászámolni, így kapunk egy valós képet az ország állapotáról, tehát több mint 8 ezer milliárdnyival nőtt tulajdonképpen az államadósság ebben az időszakban. Sokszor elhangzott, de nem elégszer az önök politikájának legnagyobb problémája, és ez az elmúlt hat év eredménye. Az elmúlt hat évben a legszegényebbek és a leggazdagabbak között, tehát a legszegényebb tized és a leggazdagabb tized között tízszeresére nőtt a különbség. Ez elképesztő növekedés. Talán azért is kezdtem egy kicsit távolról a felszólalásomat, hogy megvan az a valóság, az a szűk társadalmi réteg, ami az önök politikájának kedvezményezettje, és valóban azt érezheti, hogy lényegesen jobban él, mint egyébként adott esetben 2010 előtt, de több mint négymillió ember él létminimum alatt, és bizony ezek az emberek egyre kevesebb forrással rendelkeznek, egyre rosszabb az ő reálpozíciójuk, és egyre nehezebben élik meg a hétköznapjaikat. Nő a különbség, ezért is indítottuk el a fizetésemelésért folytatott kampányunkat. Az az állításom, hogy az elvándorlás kérdésére is ez a megoldás. Tehát nemcsak egy szociális kérdésről van szó, elsősorban nyilván ez a fontossága, de Magyarország versenyképességi korlátját jelenti, és a gazdasági növekedés akadályát, hogy ilyen alacsony bérek mellett a szakképzett munkaerő elvándorol. Tehát egyszerre van jelen bizonyos térségben a magas munkanélküliség, ugyanakkor a szakképzett munkaerő hiánya. Erre a válasz egyébként nyilván az lenne, hogy nem teszik szét a kezüket és mondják azt, hogy majd a szakszervezetek meg a munkáltatók valahogy megállapodnak, hanem adott esetben többpárti konszenzussal egy nagyon markáns minimálbér-emelés szükséges, és a garantált bérminimumot is emelni kell. 2010-hez képest több mint 15 százalékot gyengült a forint. Ez is elhangzott már. Ezt a devizahitelesek megérezték egyébként. Látszik, hogy az MNB-nek egy politikája is most ez a gyenge forint. Szerintem ez egy helytelen történet. A nyereség jelentős része ebből képződött, amit az MNB-botrányok kapcsán látjuk, hogy mire fordítottak, miközben a devizahitelesek bizony jóval magasabb áron voltak kénytelenek forintosítani a saját hitelüket. [[22.20]] Ez világos pozícióromlást jelentett nekik; nem az MNB alapítványaira kellett volna tehát ráfordítani, hanem a devizahitelesek problémáját valóban megoldani.2009-ben a szociális területre 17,7 százaléka fordítódott a költségvetésnek, a 2017-re tervezett szerint ez nagyjából 14 százalék. Nyilván erre rögtön azt fogják mondani, hogy mert a foglalkoztatás. Nyilván itt a közmunkáról is beszélhetnénk, meg annak a lényegi és valóban értéktelen részéről. Újra az asztalra tenném azt, hogy túlságosan függ a helyi kreativitástól az, hogy mi történik a közmunkában. Sokszor, ha van egy-egy innovatív helyi közösség vagy polgármester, akkor ebből lehet értéket teremteni, de többnyire nagyon rossz vélemény van a közmunkáról. A közmunkásoknak is, nekik is kellene sokkal ambiciózusabb munka. Elhangzott, hogy 47 ezerből meg lehet élni, sokáig önök ezt képviselték. Bizony, szeretnének ők jobban élni, többet keresni, de valódi értéket teremteni, mert ez nem túl motiváló, és csak a töredékük tud az elsődleges munkaerőpiacon elhelyezkedni. Úgy érzem, hogy ez a helyzet beragadt. Ha ebben nem tud valami változást elérni a kormánytöbbség, akkor ebből bizony nehezen lehet kilábalni, miközben egyébként valóban szakképzett munkaerőhiány van. Szerintem ezzel sok dolog van, és amíg ezeket a kérdéseket nem oldjuk meg, addig bizony a magyar társadalom mintegy fele totális vesztesnek fogja érezni magát. És erre nem az a megoldás, hogy a KSH nem közli a létminimum-adatokat vagy más metodikát használ, hanem bizony érdemi megoldásokat kellene használni. Egyszóval, én abszolút azt javaslom már ezek alapján is önöknek, hogy érjék önöket nagyobb kihívások intellektuálisan a politikában a nyolcévezésnél. Hat év eltelt az önök kormányzásából. Eljön annak a pillanata is, és szerintem ’18 erről fog szólni, hogy majd azt a nyolc évet értékeli a magyar társadalom a ’10-ből való elinduláshoz képest a ’18-at, és természetesen mindig vannak örökségek egy kormányzásnál, meg mindig vannak perspektívák, mindig vannak ígéretek, aztán meglátjuk, és a nép is, remélem, látni fogja, hogy mik valósultak meg ebből. Azt mondom, hogy a magyar társadalom visszaesett a ’90-es évek első felének állapotába, amikor totálisan nyílik a társadalmi olló, és valóban, egyébként elhiszem, lehet, hogy az önök környezetében nagyon sokan nem tapasztalják ezeket a társadalmi problémákat, de bizony az utca emberei Miskolcon, Borsod megyében, Kelet-Magyarországon ezeket a problémákat teszik az asztalra. Két olyan rendszerről beszélnék még röviden, amelyről két vitanap is volt az Országgyűlés előtt: egyrészt az egészségügy rendszere, másrészt az oktatás rendszere. Mind a kettővel elsősorban szerintem az a probléma, hogy az a tévhit vezette önöket, hogy ha ezeket központosítják, akkor rendkívül sok forrás takarítható meg, mert ezek nagyon pazarló alrendszerek. Részben ebben lehettek igazságok egyes tekintetben, tehát elhangzott még, hogy a gyógyszerkasszán meg lehet nyerni vaklicitekkel például pénzeket, de azt gondolom, hogy összességében az egészségügyből kivont források azt eredményezték például - hogy csak a szűkebb pátriámról beszéljek -, hogy mondjuk, Diósgyőrben megszűnt a felnőtt háziorvosi ügyelet, hogy egyébként a vasgyári kórház kiürítésre kerül gyakorlatilag, hogy egyetlen kórházban, megyei kórházban összpontosul az ellátás Miskolcon, ahol elképesztő sorok vannak, ingerült emberek vannak. Nyilván ez egy megalázó helyzet az egészségügyi dolgozóknak is, akik egyébként alul vannak fizetve és a reálpozícióik jelentősen romlottak. Ez a helyzet azt eredményezi, hogy az átlagember úgy szembesül az egészségüggyel, hogy jelentősen romlott az ellátás színvonala. Miközben egyébként európai uniós forrásokból, jelentős részben egyébként 2010 előtti döntések révén pedig sok megy fejlesztésre. Nem lehet megtakarítani ebben a tekintetben. Az egészségügy össze fog omlani, ha nem lesz markáns béremelés ebben a tekintetben. Ezt egy legutóbbi vitanapon egyébként ellenzéki képviselőtársaimmal ismételten elmondtuk, ez nem várhat. Ez alapvető kérdés.Az oktatás kapcsán pont Miskolcról indult ez a tüntetéshullám, amely január elején indult, és február 3-án a vidék legnagyobb tüntetése révén 5 ezer ember gyűlt össze Miskolcon, majd utána országos tiltakozás is alakult. A mai napig azt érzem, hogy az érdemi dolgokat nem hallják meg ebben a tekintetben, tisztán politikai válaszokat próbálnak adni, és azt gondolják, hogy a pedagógusoknak elsősorban a saját fizetésükkel voltak problémáik, amikor számtalan problémát tettek az asztalra. És mi a válasz? Szerintem a központosítás eleve rossz válasz volt. Most jön a totális központosítás, ha jól értem, ami még kevesebb autonómiát fog majd nyújtani a helyben dolgozó pedagógusoknak. Hogy itt is tegyek egy kitételt: azt gondolom, hogy kistelepüléseken nagyon hátrányos helyzetű járásokban jó lehet az állami fenntartás. Lehet, hogy ez egy innovatív dolog, mert egyébként ráfordítást tudtak tenni a települések. De nagy településeken, iskolavárosokban, Szegeden - itt van Szabó Sándor képviselőtársam - vagy Miskolcon, ahol tényleg nagy hagyománya van az oktatásnak, ott bizony azt kell hogy mondjam, hogy a város érdeke is az volna, hogy kérjük vissza az iskoláinkat. És én akkor is ezt mondom, hogyha a mi önkormányzatunk - nyilván kormánypárti - ezt nem harsogja, mert képes az a város ellátni ezt a feladatot, és én úgy érzem, az egészségügynél egyébként, de az oktatásnál is, hogy amikor a helyi közösségek által megválasztott testületekhez, a polgármesterekhez volt közvetlenül visszacsatolva ez a történet, akkor bizony sokkal inkább a helyi politika is a saját bőrén érezte, hogy ennek a két szférának jobban kell működnie, és közvetlenebbül reagált ezekre a problémákra. Nagyon remélem, hogy ezekben sikerül majd előrelépni, és nemcsak ilyen anyagi tekintetben, hanem a rendszer egészének tekintetében. De amit hallok általában az önkormányzatok jövőjéről, az bizony nem ebbe az irányba mutat, sajnos. Végezetül egy dolog: idén is beadtam számtalan módosítót, választókerületem érdekében Miskolc országgyűlési képviselőjeként, de említhetem itt Varbót, Parasznyát, Radostyánt, Sajólászlófalvát és Sajóbábonyt is, tehát a körzetem összes települését. Ezek mind olyan problémák, amelyek szerintem pártpolitikán felül kell hogy emelkedjenek. Régi, nagyon régen várt beruházásokról szólnak, olyan társadalmi problémákról, amiket helyben kell megoldani. Arra kérem önöket, hogy ha az önök bizottsága elé kerül bármely módosító indítványom, akkor gondolják meg ezt a helyi közösség szempontjából. Én ellenzéki képviselő vagyok, de egyéni képviselője ennek a körzetnek, és küzdeni fogok azért, hogy itt bizony további fejlesztések valósuljanak meg. Kérem, fontolják meg az indítványaimat, és legalább néhányat támogassanak közülük. Köszönöm, elnök úr."
5,u2018-02-21-78,Opposition,0.68603515625,2018-02-21,0.9951089024543762,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Jómagam Borsod-Abaúj-Zemplén megye 2. számú választókerületének egyéni képviselőjeként vagyok most itt. Az itt élőket képviseltem az elmúlt négy évben az Országgyűlésben, és nagyon remélem, hogy elnyerem a bizalmukat április 8-án és képviselhetem őket újabb négy évre. Azért mondom el ezt, mert ez egy olyan választókerület, ahol nagyon sokféle településtípus található, ebben a választókerületben található Miskolc nyugati része, a Győri kapu, a belváros egy része, Diósgyőr és nagyon sok peremkerület. Itt található egy olyan kisváros, amely mintegy 2800 lakossal bír, Sajóbábony, és négy kisebb település, négy község, Varbó, Parasznya, Radostyán és Sajólászlófalva. Én azokat a problémákat, amelyek itt felvetődtek, nagyon konkrétan, az itt élők szemszögéből vizsgáltam az elmúlt években, ezeknek a problémáknak a megoldásáért küzdöttem itt az elmúlt négy évben, és azt szeretném mondani, hogy sokan hiányolták a konkrétumokat a kormányoldalról, szeretném ezeket a konkrétumokat az itt élők szemszögéből most elmondani. Az első kérdéskör, amiről ez a vitanap szól és nagyon sok említés történt, az az egészségügy, az egészségügy kérdései, ezért is örülök, hogy itt van államtitkár úr. Sokan beszéltek azokról az elképesztő állapotokról, arról a leépülésről, ami egyes egészségügyi intézményekben történt, illetve történik. Sokan beszéltek emellett persze az egészségügyi dolgozók áldozatkész munkájáról is, amit itt is mindannyiunknak meg kell köszönni. De sokan mondták el, hogy bizony alacsony béreik vannak mind a mai napig, és közel sem kapták meg azokat a béreket, amiket önök ígértek nekik. [[13.50]] Ha valahol érezhető az egészségügyi dolgozók elvándorlása, a szakképzett dolgozók hiánya, az Kelet-Magyarország, Észak-Magyarország. Ez a térség is, tehát Borsod-Abaúj-Zemplén megye egésze is ilyen. Három nagyon konkrét szemszögből szeretném vizsgálni választókerületem lakosainak szempontjából az egészségügy problémáit. Először is önök egy évvel ezelőtt, nagyjából pontosan mondom, egy évvel ezelőtt létrehoztak egy szuperkórházat Miskolcon. Ezt úgy sikerült, hogy semmilyen újabb fejlesztés nem történt, egész egyszerűen négy állami fenntartású telephelyen működő egészségügyi intézményt összevontak. Itt két korábbi megyei önkormányzat által fenntartott intézményről van szó, a Megyei Kórházról és a Szent Ferenc Kórházról, illetve két korábbi városi intézményről, a Semmelweis Kórházról, illetve a vasgyári, diósgyőri telephelyről. Ezeket összevonták, és nagyon gyorsan munkához láttak, sajnos nem igazán jó irányban, hiszen az elmúlt egy év nagyon sok botránytól és problémától is hangos volt az új szuperkórház kapcsán. Nagyon sok nagy múltú, nagyon komoly szakember hagyta ott az egészségügyi intézményt, többek között egy nagyon-nagyon komoly gyermekgyógyász is. Nagyon komolyan küzdenek a szakdolgozói hiánnyal, és a város lakosai érezhetik a várólisták hosszúságát vagy az óriási sorakozást a szakrendeléseken is. Ráadásul nem régi fejlemény, hogy néhány hete leváltották ennek a szuperkórháznak az igazgatóját is, aki problémás szerződésekről, problémás ügyekről is beszélt több nyilatkozatában azóta. Felmerül a kérdés, hogy miért kellett őt leváltani, ha éppen ezeknek a feltárásába fektetett nagyon komoly munkát. Tehát azt tudom mondani, hogy a szuperkórház az elmúlt egy évben és az állami hatókörbe teljesen bevont egészségügy Miskolcon bizony nem sikertörténet. Miért mondom ezt? Azért mondom, mert nézzük meg ezt a történetet a diósgyőriek szemszögéből is, tehát a Miskolc nyugati részén élők szemszögéből és a környező településeken élők szemszögéből is. Azt tudom mondani, hogy 2010 óta mind a három szintje az egészségügyi ellátásnak leépült ebben a térségben. Kezdődött azzal, hogy még az előző ciklusban, már a Fidesz kormányzása és a Fidesz városvezetése idején megszüntették a felnőtt háziorvosi ügyeletet Diósgyőrben. Tiltakoztunk, aláírásokat gyűjtöttünk, a környék lakói felháborodtak, mégsem változtatták meg azt a döntésüket, hogy csak egyetlen telephelyen, a belvárosban működhet háziorvosi ügyelet. Másodikként mondanám, hogy mára gyakorlatilag kiürítették a vasgyári sztk-t, a szakrendelések túlnyomó részét vagy megszüntették az itt élők számára, vagy a belvárosba, a Csabai kapui telephelyre vitték át. Ez egyértelmű csökkenés, romlás az ellátás színvonalában a diósgyőrieknek, még akkor is, ha a szakrendelések egy részét a diósgyőri telephelyre, a diósgyőri kórházba tették át, hiszen a diósgyőri kórházat mint aktív betegellátó helyet, aktív ágyakkal teli kórházat gyakorlatilag kiüresítették az elmúlt években. Tehát el lehet mondani, hogy ez a telephely egyértelmű vesztese a szuperkórházi projektnek. Mondhatom tehát, hogy sajnos sok küzdelmem ellenére az önök kormánya Diósgyőrben leépítette az egészségügyi ellátást. Bizonyítja ezt az is, és ez is konkrét szám, konkrét statisztika, amit harmadikként szeretnék elmondani ebben a témában, hogy az Európai Unió régióit összehasonlító statisztikai mutatók, versenyképességi szempontból összehasonlító statisztikai mutatók szerint Észak-Magyarország az egészségügy paraméterében a 262. helyen áll az Európai Unió régiói között. 263 régió van az Európai Unióban, tehát az utolsó előtti. Mielőtt azt mondanák válaszképpen, hogy ezek biztos régi folyamatok, szeretném elmondani, hogy 2016-os számok ezek, és a 2013-as számokkal vetették ezt össze legutóbb. Egyértelműen romlott a térségünk versenyképessége, ezen belül az egészségügy helyzete is. Nem véletlenül mondjuk tehát, hogy az egészségügyben dolgozók áldozatkész munkája ellenére a feltételek romlottak, és nem véletlenül követeljük azt, hogy ez változzon, fejlődjön a térség egészségügye. Ezért mondjuk azt, hogy kormányváltásra van szükség ahhoz, hogy ez megtörténjen. Áttérve egy másik fontos területre, ami érinti a választókerületemet és persze az egész országot: ez az oktatás ügye. Az oktatásban is nagyon komoly átszervezések történtek, nemcsak az elmúlt négy évben, hanem az azt megelőző ciklusban is. Gyakorlatilag az önkormányzatok intézményfenntartó szerepüket az óvodák kivételével elvesztették. Miskolc bár iskolaváros, nem fenntartója általános iskoláinak, nem fenntartója gimnáziumainak. Ez nagyon komoly problémákat okoz a hétköznapokban, és az emberek által helyben választott képviselők döntési körétől távol viszi az iskolák kérdését, nem tudnak a városlakók általuk érdemben beleszólni abba, hogy milyen szakmai munka történjen és milyen feltételek között ezekben az intézményekben. Azt tudom mondani, hogy egyértelmű vesztese az elmúlt években az állami fenntartású oktatási intézményrendszer az önök kormányzásának. Azt tudom mondani, hogy számtalan olyan fejlesztéspolitikai lépés történt az elmúlt években, ami adott esetben támogatott egyházi oktatási intézményeket. Hadd mondjam el, hogy a választókerületemben például a parasznyai református általános iskolát sajnálatos módon pont nem, amire pedig nagyon nagy szükség lenne, hiszen térségi ellátó szerepe van ennek az általános iskolának. De egyértelműen tetten érhető volt például az év végi maradványösszegek kiosztásánál is, hogy az egyházi oktatás irányába mozdultak el. Nem ez ellen, de az állami oktatás mellett szeretnék érvelni, amikor azt mondom, hogy gyermek és gyermek között ne tegyünk különbséget, kapják meg ugyanazokat a feltételeket az állami intézményrendszerben tanuló gyermekek is, illetve kapjanak lehetőséget az önkormányzatok, elsősorban azok az iskolavárosok, amelyektől elvették ezeket az intézményeket, hogy újra működtethessék az iskoláikat, újra fenntarthassák az iskoláikat. Nem arról beszélek, hogy egy-egy kistelepülésen vagy egy nehezebb sorsú járásban ne lenne fontos az állami fenntartás, ahol ez nehézséget okoz az önkormányzatoknak, de határozottan azt mondom és érvelek amellett, hogy az iskolavárosokban mindenképpen lehetőséget kell nyújtani az önkormányzatoknak arra, hogy újra fenntartókká váljanak. Nem véletlen tehát, hogy Miskolcról indultak az elmúlt években a pedagógusdemonstrációk, és hogy a Herman Ottó Gimnázium bátor pedagógusainak nyílt levele rávilágított arra, hogy milyen állapotok vannak a magyar oktatásban. Harmadikként egy önkormányzatokat és az ott élőket érintő fontos kérdésről beszélnék, a fejlesztések kérdéséről. A fejlesztéspolitika egyre jobban távolodott az önkormányzatoktól az elmúlt években. 2010-2014 között azt figyeltem meg a választókerületemet érintően, hogy tulajdonképpen zömmel a 2010 előtt megkezdett, illetve akkor leszerződött beruházások befejezése történt meg úgy-ahogy ebben a ciklusban, néhány kivételtől eltekintve. Hogy mondjak a választókerületet érintő ilyen elképzeléseket: a diósgyőri vár felújítása, ami összefüggött a lillafüredi függőkert felújításával, ami egy projekt volt, egy 2010 előtti projekt volt, aztán a főutca felújítása Miskolcon, és egy olyan projektet szeretnék említeni, amelyet a Fidesz 2010 előtt le akart állítani, majd most talán erre a legbüszkébb, ez a miskolci villamosprojekt, hiszen nálunk új villamosok felújított pályán futhatnak. Ez egy fontos eredmény, de ez a forrás is 2010 előtt érkezett Miskolcra, akkor került sor a szerződésre, és a kivitelezés is akkor indult meg. Újabb beruházások akkor nem történtek. Nagyon kíváncsian vártam egyéni képviselőként, hogy hogy indul meg az újabb ciklus. Ott voltam akkor, amikor a miniszterelnök több minisztere jelenlétében az elsők között jelentette be Miskolcon a „Modern városok” programot, és nagyon reméltem, hogy ez jelenthet újabb fejlesztéseket a városnak. Ennek gyakorlatilag már három éve, és azt tudom mondani, hogy érdemben egy kapavágás sem történt a városban ezekben a fejlesztésekben. Tudom ezt mondani a tapolcai fürdő tekintetében, tehát a strandberuházás folytatása tekintetében, de a várfelújítás újabb lépcsője tekintetében sem történt semmi, ugyanakkor bezárták az itteni környéken nagyon fontos diósgyőri strandot négy éve, és nem nyitják újra. Az M30-as befejezést 2018-19 fordulójára ígérték, hogy meglesz a Kassa irányában való összekötés. Másfél kilométer épült meg belőle, pedig ez nem is a miskolciaknak tett ígéret elsősorban, hanem egy nemzetközi szerződés, a Via Carpatia egyezmény részeként kell hogy megépüljön. Hiába ígértek Y-hidat vagy intermodális csomópontot, ezekből sem látszik semmi a Tiszai pályaudvar környékén, pedig ezeket is nyolc éve ígérgették. [[14.00]] Próbáltam konstruktív javaslatokat tenni, ezeket letettem az asztalra. Ilyen volt, hogy a vasgyári kórház felújítása is kerüljön be ezek közé a projektek közé, a Várfürdő, tehát a diósgyőri strand felújítása is. A légszennyezettség felszámolása kapcsán, ami a térségben hatalmas probléma, szintén innovatív javaslatok vannak, a Miskolci Egyetem nagyon komoly munkája révén. Sajnálom, hogy ezek sem kerültek be a „Modern városok” program támogatott projektjei közé egyelőre, csakúgy, mint a DAM-rehabilitáció, a DAM területének rehabilitációja. De tovább fogok küzdeni ezekért is. Azért is van szükség kormányváltásra, hogy ezek is megvalósuljanak. A „Modern városok” program kapcsán egy ígéretügyi minisztert kaptunk Kósa Lajos személyében, aki ugyanazokat megígérte most még egyszer, egy bő hónapja. Értem én azt, de azt látom, hogy ősz magasságában nagyjából 10 százalékot fizettek ki mindössze az önkormányzatoknak. A kistelepüléseket érintőleg az a hír járja, és elég sok helyen lehetett erről olvasni, hogy ha önök folytatják a kormányzásukat, akkor az 5 ezer fő alatti településeken a mai értelemben vett önkormányzatiságot felszámolják, egyfajta elöljárói rendszert terveznek bevezetni. Azt gondolom, ez méltatlan lenne, és tulajdonképpen csak a kormány kegyétől tenné függővé az ottani intézmények sorsát, az emberek életét, illetve a fejlesztések tekintetében is teljesen kiszolgáltatná a településeket még jobban a kormánynak. Tehát ezt határozottan elutasítjuk. Azt szeretném mondani még egyszer, összefoglalva tehát, hogy konkrétumokat mondtam a konkrét ügyekben, amik itt ma felmerültek, ezek az ügyek így néznek ki konkrétan a választókerületemben élők szemszögéből. Nagyon büszke vagyok, hogy őket képviselhettem itt az elmúlt négy évben, és nagyon remélem, hogy elnyerem újra a bizalmukat, küzdeni fogok értük a továbbiakban is. Most azonban meg kell állapítsam, hogy az elmúlt nyolc évben Miskolc és térsége az önök kormányzásával rosszabbul járt. Ezért is van szükség változásra az országban. Ezért van szükség kormányváltásra. Köszönöm, elnök úr."
5,u2017-10-16-91,Opposition,0.4521484375,2017-10-16,1.0,"Köszönöm a szót, elnök úr. Tisztelt Miniszter Úr! Orbán Viktor miniszterelnök 2015 áprilisában Miskolcon járt a „Modern városok” programsorozat állomásaként, és ahogy azóta ez minden megyei jogú város esetében történt, megállapodást írt alá a város polgármesterével. Az akkori bejelentés öt fejezetet tartalmazott: egyrészt a Miskolc-Kassa autópálya megépítését, másrészt az „Okos város” programot, amelynek részeként gyors és hatékony városüzemeltetést ígértek, illetve a térfigyelő kamerák számának 500-ra emelését tűzték ki célul. A harmadik pont keretében ipari területek fejlesztését ígérték, mintegy ezerhektáros új ipari park létrehozását ígérték. A negyedik pont egy kutatás-fejlesztési program volt, ötödikként pedig a turizmusfejlesztés keretében Tapolcán fürdőfejlesztést ígértek, illetve később külön pontként szerepeltetve Diósgyőrben a vár és környékének fejlesztését ígérték meg. A mintegy két és fél éve bejelentett intézkedésekkel, programcsomaggal két alapvető probléma van. Az egyik az, hogy azóta nagyon sok helyre eljutott ez a programsorozat, eljutott a miniszterelnök, és igaz, hogy csak papíron, egyelőre csak papíron, de előnyösebb megállapodások néztek ki a megyei jogú városok többségének. Másrészt az a probléma ezzel a csomaggal, hogy azóta ezekben az ügyekben nem nagyon történt semmi Miskolc életében. Egyrészről az M30-as autópálya e megállapodástól függetlenül, egy nemzetközi szerződés részeként jönne létre. Ez egy olyan beruházás, amely azonban azóta nem sokat mutatott magából, nem nagyon indult el, egyelőre sehol sem tart. Másrészt a maradék négy pont közül tulajdonképpen az ipari parki területek egy részének felvásárlásáig jutottak el, de itt már nem fogadták el azt a javaslatomat, hogy vonják be itt a DAM mintegy 135 hektáros területének barnamezős rehabilitációját is ebben a kérdésben. Másrészt a többi fejezetben semmilyen előrehaladást nem láthatnak a miskolciak. Pedig a miskolciak is joggal várják, hogy a javarészt európai uniós forrásokból finanszírozni tervezett programcsomagból ők is megkapják, amit érdemelnek. Sőt, azt gondolom, többet is érdemelnének, ezért javasoltam kiegészíteni a már említett DAM barnamezős rehabilitációval ezt a csomagot, de a Diósgyőri Várfürdő fejlesztését is ebben a csomagban lehetne értelmezni. Itt lehetne a sokszor elképesztő légszennyezés hatásait csökkentő innovatív fejlesztéseket bevonni, illetve Diósgyőrben a kórház és a szakrendelések fejlesztése is feltétlenül szükséges. Kérdezem tehát, miniszter úr: mikor fogják a miskolciak érezni a „Modern városok” program hatását? Illetve ki lehet-e egészíteni ezt a programot az általam felsorolt pontokkal? Köszönöm, elnök úr. Várom a miniszter úr válaszát."
5,u2017-04-10-71,Opposition,-0.66064453125,2017-04-10,0.9968680143356323,"Köszönöm a szót, elnök úr. Tisztelt Ház! Tisztelt Képviselőtársaim! Ezt a kérdést már feltettem ugyan a parlamentben, de tartok tőle, hogy nem most teszem fel utoljára. Az M3-as autópálya jelentős segítség volt Szabolcs-Szatmár-Bereg megyének, mert munkahelyeket teremtett az odatelepülő vállalkozások útján. Azonban jelentkezett egy új probléma: a rávezető utak olyan rossz állapotban vannak, hogy a vállalkozások nem tudják már biztonsággal a termékeiket vagy a félkész termékeket eljuttatni az autópályáig, és ezért fontolgatják, hogy máshová mennek. Ez felmérhetetlen veszteség lenne a megye számára a munkahelyek szempontjából. Arról nem is beszélek, hogy ezek az igen-igen rossz utak azt is jelentik, hogy az egészségpolitika jóvoltából utazgatni kell sokkal hosszabb ideig az ott élő embereknek, hogy ellátáshoz jussanak valamely kórházban, merthogy az ellátások leépültek. A fontosságot tehát nem kell bizonyítanom. A kérdés az, hogy van-e erre pénz, amiből meg lehet valósítani. Nos, én úgy gondolom, tisztelt képviselőtársaim, hogy abban az országban, ahol Makovecz stílusú kazánház tud épülni a felcsúti focipályához, ahol lehet külföldi focicsapatokat támogatni a mi pénzünkből, ahol nem létező olimpia előkészületeire milliárdokat lehet elkölteni, ahol nemzeti konzultációnak csúfolt akciókra lehet milliókból levelezni, ott erre van pénz. Ezért tehát kell hogy legyen utakra, kell hogy legyen egészségügyre, kell hogy legyen oktatásra, kell hogy legyen pénz az élet minőségére, különösen azokban a megyékben, amelyek nehéz helyzetben vannak. Ma más összefüggésben hangzott el a Soros kifejezés vagy név emlegetése itt a Házban, én ezt csak olyan összefüggésben tudom most felemlíteni, hogy nagyon szeretném, ha a soros felújítások és fejlesztések nagy része ebben a nehéz helyzetű megyében lenne meg először. Köszönöm a figyelmet, köszönöm szépen, elnök úr."
5,u2017-09-25-6,Opposition,-0.7216796875,2017-09-25,0.9957191944122314,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Sokat hallottunk most az alulról szerveződésről, a szubszidiaritásról, a központosítás rosszságáról. Én úgy gondolom, hogy valamikor 1989 környékén, 1990-ben ezért kellett lecserélni az akkori tanácsrendszert. Úgy gondolom, a helyi önkormányzatok napján erről fontos beszélni. Azért váltották le elődeink és azért váltottuk le közösen a tanácsrendszert, mert nem szerettük volna, hogy fölülről, ha úgy tetszik, egy párt központjából mondják meg azt, hogy mi történjen a településeken. Ez volt az önkormányzatiság, ez volt a rendszerváltásnak talán az egyik legnagyobb, ha nem a legnagyobb vívmánya. Olyan dolgok jöttek elő, amit úgy hívunk, hogy önkormányzati vagyon. Teljesen új dolog volt, hogy hozzá lehetett rendelni a feladatokhoz vagyont, feladatokat lehetett vállalni, szabad volt a feladatok vállalása. Ezzel persze ki lehetett domborítani a helyi sajátosságokat, vagy éppen meg lehetett oldani a helyben fontos dolgokat. És persze ott volt a hatáskör, hogy a helyi dolgok helyben oldódjanak meg, hiszen erről szól az önkormányzatiság, nem másról, mint a helyi emberek közös jogáról, hogy helyi vezetőket válasszanak. Ez így volt egészen 2010-ig. Majd 2010-ben önök egy hátraarcot csináltak. Ha egy sommás képet nézünk, akkor azt látjuk, hogy megint egy párt központjában születnek meg azok a döntések, amelyek alapján a helyi közösségeknek kell élni az életüket. Azt látjuk, hogy kineveztek önök megyés ispánokat, akiket most valójában a kormányhivatalok vezetőinek hívnak. Semmifajta szakmai múltjuk nincs, pártkatonák, politikai szereplők, innen, az önök padsoraiból kerültek ki, s most nekik kell dönteni oktatásról, kultúráról, s a fogyasztóvédelmen keresztül, ha kell, még a bányakapitánynak a feladatát is nekik kell ellátni. Megjelentek a járási hivatalok, azt mondták, olcsóbb lesz és gyorsabb; a járási hivatal kétszer akkora lassan, mint egy régi polgármesteri hivatal, és el is látja az önkormányzati, a volt polgármesteri hivatalok feladatának a 10-15 százalékát. Nagyjában-egészében ezt tették önök. Nem lett gyorsabb, lassabb lett. Nem lett olcsóbb, drágább lett. Ez az az önkormányzati reform, amit még önök megfejeltek azzal, hogy elvitték az önkormányzatok büszkeségeit, amit mindenki szeretett, elvitték az egészségügyi intézményeinket, amelyeket felújítottunk, hitelt vettünk rá, embereket csábítottunk oda dolgozni, orvosokat, ápolókat. Önök elvitték. Az oktatási intézményeink, amikért rengeteget pályáztunk az Európai Uniónál, rengeteget dolgoztunk, amelyekért szintén hiteleket vettünk fel, önök észszerűsítés címén elvitték. Elvitték, hogy mások üzemeltessék. És látjuk, hogy szegény Klebelsberg Kunóról elnevezett intézményrendszerük, illetve az Állami Egészségügyi Ellátó Központ bukdácsolása inkább drámába illik, mint egy sikertörténetbe. Pécsett most újra ugrottak egy szintet, ott teljesen visszajön a tanácsköztársaság. Pécsett megalakult a fideszes pártbizottság, ők vezetik Pécs városát. S ha már csődbe vittek egy várost, egy haldokló városból már elkezdik elvinni a családi ezüstöt, most már eladó a reptér is. Eladók lesznek majd a közműszolgáltató cégek is? Elvitték az egészségügyi intézményeket, az oktatást, elviszik a működtethető vagyont. Úgy gondoljuk, hogy ezzel önök megcsúfolják a rendszerváltásnak azt az eszméjét, amiről úgy gondoltuk, hogy önkormányzatiság, s hogy a helyi ügyek helyben dőlhessenek el. Amikor majd ezen változtatni fogunk a kormányváltás után, akkor visszaadjuk a helyi önkormányzatok hatáskörét, és visszaadjuk a helyi önkormányzatok szabadságát arra, hogy a helyi ügyeket ők szervezzék, ők intézzék és ők dönthessék el. Visszaadjuk az oktatási intézményeket, csak azoknak nem, akik nem kérik. Megszervezzük a helyi egészségügyi alapellátást, a helyi járóbeteg-szakellátást, és helyben lehetőséget kapnak arra az önkormányzatok, hogy a civil kapcsolataikat úgy építsék ki, ahogy azt ők jónak látják, nem ahogyan az az önök pártközpontjában eldőlhet. Köszönöm szépen a figyelmet."
5,u2015-05-11-157,Opposition,-0.98046875,2015-05-11,0.9970395565032959,"Köszönöm, elnök úr. Tisztelt Miniszter Úr! Ismét egy piac újraosztásába kezdtek, most éppen a vasárnapi boltbezárással hozzák helyzetbe a CBA-s haverokat. Ezt eddig értem. De azt már képtelen vagyok fölfogni, hogy azok után, hogy látják, hogy milyen hatalmas károkat okoz a Balaton turizmusában ez az intézkedés, miért nem adnak kivételt a Balaton turizmusának ezen eszement ötletük alól. Szombatonként nem lehet Siófok városközpontjában közlekedni, mert a boltoknak a parkolójába sem tudnak már az autók behajtani, hiszen már azok is tele vannak. Így mind szombatra, mind vasárnapra az emberek életét megkeserítik ezzel az intézkedéssel, és ezzel fogják elüldözni az embereket a hétvégi balatoni turizmusról. És ha már a Balatonról beszélünk, abban szeretném kérni az ön közbenjárását, hogy nemcsak a balatoni vasárnapi zárva tartás ügyében, hanem egy másik konkrét ügyben is segítsen közbenjárni. Ez a konkrét ügy pedig Balatonvilágoson egy környezetvédelmi katasztrofális helyzet, amiben egy magáncég ingatlanán nyilvánvalóan alkalmatlan tárolási körülmények között, elviselhetetlen bűzzel kísérve hatalmas szemétkupacok halmozódtak föl. Történt egy vizsgálat is, amely megállapította, hogy tűzveszélyes, közegészségügyi problémákat okozhat, a felszín alatti vizekre is veszélyt jelent, és így a Balatonra is veszélyt jelenthetnek ezek a szemétkupacok. Azt várnánk, hogy az államigazgatás gépezete ilyenkor azonnal beindul, és napokon belül felszámolja az emberek ezreinek egészségét és nem utolsósorban az egész Balatont veszélyeztető szemétkupacot, azonban egy, Fazekas Sándor minisztertársához intézett válaszból az derül ki, hogy totálisan impotens a minisztérium, káoszba fulladt az egész államigazgatás, hiszen az intézkedések egy részét a Fejér megyei katasztrófavédelemhez rakták át, egy másik részét Baranya megyéhez, közben a szemétkupacok hónapok óta ott állnak Somogy megyében, Balatonvilágoson. Kérem miniszter urat, segítsen elintézni ezt az elviselhetetlen helyzetet. Köszönöm."
5,u2019-11-11-213,OTHER,0.78955078125,2019-11-11,0.9952086806297302,"Tisztelt Elnök Úr! Tisztelt Ház! Köszönöm a szót. Engedjék meg, hogy elsőként a Jobbik Magyarországért Mozgalom Jász-Nagykun-Szolnok megyei elnökeként gratuláljak Budai Lórántnak, aki tegnap fényes győzelmet aratott Jászberényben, és elnyerte a polgármesteri címet. [[Taps a Jobbik soraiban.]] Ötéves mandátumához kitartást, jó egészséget és bölcs döntéseket kívánok a település érdekében.Ahogyan azt önök is tudják, majdnem napra pontosan egy hónapja zajlottak le az önkormányzati választások Magyarországon, ezért úgy gondoltam, hogy néhány percben összegezném tapasztalataimat e Ház falai között is. Ha megengedik, elsősorban saját választókerületemre, a Jász-Nagykun-Szolnok megyei 4. választókerületre koncentrálnék, itt ugyanis 23 változatos struktúrájú település található, városok, községek, falvak, ahogyan azt a mozaikrendszer annak idején megkívánta. A választási eredményeket vizsgálva megállapítható, hogy a választókerületünkben egyre több olyan település van, ahol nem a fideszes jelöltet támogatták a választók, egyértelmű üzenetet küldtek a NER helyi helytartójának, Boldog Istvánnak, hogy a munkamódszereivel, eszközeivel nem tudnak tovább azonosulni. Engedjék meg, hogy mint jobbikos országgyűlési képviselő, örömömet fejezzem ki emiatt és bátorítsam a településvezetőket és az ott élőket, hogy helyesen cselekedtek, megtették az első lépést a legújabb kori hűbéri rendszer felszámolásának útján. Gratulálok, jó egészséget kívánok mindőjüknek. Tudom, hogy többen nézik és várják a megerősítést. Október 13-a után sorra alakultak meg a képviselő-testületek, álltak föl az önkormányzatok. Volt, ahol mindez zökkenőmentesen zajlott, úgy, ahogy annak zajlania kell, de sajnos ismerek olyan eseteket is, ahol az újonnan megválasztott polgármester munkáját inkább hátráltatták, mintsem segítették volna a kezdeti napokban, sőt van olyan önkormányzat, ahol még mindig nem tudja megkezdeni érdemi munkáját a megválasztott településvezető, mert nem állnak rendelkezésére szerződések, leltár, hogy csak két dolgot említsek, amelyek megléte nélkül nagyon nehéz felelősségteljes munkát végezni. Emlékszünk rá, hogy a választások után Orbán Viktor miniszterelnök is és a többi, itt a Házban fölszólaló fideszes képviselő is minden győztesnek gratulált, nagyon helyesen. A súlyos valóság azonban ezzel szemben az, hogy a NER-helytartók bizony komoly különbségeket tettek település és település között. Ahol számukra kedvezően alakultak a körülmények, oda koncentrálták a forrásokat, lásd például szülővárosomat, Mezőtúrt a választókerületemben, ahová az elmúlt ciklusban annyi TOP-os pályázat érkezett, hogy azok megvalósításának megindításához már 350 millió forintos hitel fölvételére volt szükség. Nem lehetett volna észszerűbben elosztani a forrásokat a települések között? tehetnénk föl a kérdést naivan. A válasz azonban nagyon egyértelmű: a fideszes helytartók az ideológiai hovatartozás durva kettős mércéjét zsinórmértékként maguk előtt tartva mintha a saját zsebükből adnák, osztogatják az EU-s forrásokat. Arról most ne is beszéljünk, hogy ez a folyamat meg van fűszerezve egy olyan korrupciós mechanizmussal, amely már a hatóságoknak is szemet szúrt, nem mehettek el szó nélkül mellette. Polt Péter legfőbb ügyész tájékoztatása alapján ügyészségi nyomozás zajlik a választókerületben, bűnszövetkezetben elkövetett költségvetési csalás többek között a vád, ha hihetünk a választókerületben hallható híreknek. Reméljük, minél hamarabb megtudhatjuk, hogy Boldog István mellett kik érintettek még ebben az ügyben. Éppen ezért nagyon fontos lenne, hogy a választókerület minden újra megválasztott településvezetője nyilatkozzon az új ciklus elején az érintettségéről ebben az ügyben. Véleményem szerint mindez elengedhetetlen lenne a településekért végzett közös munka megkezdéséhez. Éppen ezért kérem innen, az Országház falai közül, hogy az érintett polgármesterek, amennyiben nincs takargatnivalójuk, álljanak a nyilvánosság elé és tisztázzák a nevüket. Ellenkező esetben ugyanis sajnos az érintettségük válik nyilvánvalóvá. Ugyanakkor egy hónappal a választások után arra kérem a települési jegyzőket, illetve hivatali vezetőket, munkatársakat, hogy tegyék lehetővé azon településeken is a munka elkezdését, ahol eddig ez nem történt meg maradéktalanul. Ahogyan napirend előtti fölszólalásában Jakab Péter frakcióvezetőnk mondta: fogadják el a választók akaratát, tanuljanak meg veszíteni! Ha így folytatják, lesz még benne részük bőven. Köszönöm szépen a figyelmet. [[Taps a Jobbik soraiban.]]"
5,u2021-09-28-107,OTHER,0.63134765625,2021-09-28,0.9952905774116516,"Köszönöm a szót, elnök úr. Tisztelt Országgyűlés! A 125 éves Balatonfenyves település méltán híres egyébként a fenyveseiről, fenyőfáiról, melyek különösen a Balaton vidékén rendkívül népszerűek mind a település bel-, mind külterületén is. És nemcsak erről híres, hanem az itt élők nagyon szeretik a megújult strandjait, játszótereit, én magam is egyébként gyermekeimmel sűrűn látogatjuk az itt lévő játszóteret, különösképpen a tobozos játszóteret. De hát a kisgyermekes családok körében is igen népszerű üdülőhely, már hogyha el tudnak jutni Balatonfenyves-alsóra. Erről majd később fogok beszélni, amikor a balatonfenyvesi ügyeket említem. De Balatonfenyvesnek egyébként a sportélete is virágzik, hiszen 25 éves múltra tekint vissza a Balatonfenyvesi Vitorlás Sportegyesület, mely a vitorlázás szerelmesei számára nyújt egyfajta keretet, és a sokak által bírált, 500 méter hosszan benyúló fenyvesi móló, a vitorláskikötő is új lendületet adott itt a vitorláséletnek. Említettem a közlekedést és az eljutást. Mondhatom, hogy a parkolási gondok évtizedes problémák Balatonfenyvesen, de bizony Balatonfenyves-alsóra vasúttal eljutni is az idén nyáron különösen nehéz volt, hiszen ritkán álltak meg a vonatok. De hogy miért is? Tisztelt képviselőtársaim, talán emlékeznek még a tavaszi ülésszak végén, amikor itt a tisztelt Ház falai között is szóvá tettem, hogy Balatonmáriafürdőn, Máriahullámtelepen a vonat csak hajnali 4 óra 51 perckor állt meg az itt élők, az idelátogatók közlekedését elnehezítve, egy olyan vasútvonalon egyébként, amelyet néhány évvel ezelőtt Mészáros Lőrinc cégei 72 milliárd forint közpénzből újítottak fel. Most ez nyilván botrányt kavart, Galácz György polgármester úr is és jómagam is szóvá tettük, illetőleg írásbeli kérdést is intéztem az illetékes ITM államtitkárához. Azóta ezek a közlekedési gondok megoldódtak Balatonmáriafürdőn, de hát ennek nagy ára volt, és azt is elmondom, hogy miért. Engedjék meg, hogy idézzem a Magyar Államvasutakat: „A Balatonmáriafürdő települést érintő megállóhelyek kihagyása miatt érkező észrevételek hatására arról született döntés, hogy 2021. május 17-étől a vonatok Balatonfenyves-alsón nem, de Máriahullámtelepen megállnak.” Szóval, ami egyrészt jó volt a Máriahullámtelepen élőknek, az most feketelevesként érintette az egyébként szomszédos településen élőket, akik ily módon nem tudnak vasúttal, a felújított vasúttal, a peronon, a vasúti megállóhelyen nem megálló vonattal elmenni például Fonyódra bevásárolni, nem tudnak elmenni a kaposvári kórházba szakrendelésre, illetőleg az idelátogatók sem tudnak Balatonfenyves-alsón vonattal megállni, a szomszédos megállókon van erre lehetőség. Most képzeljük el, hogy a nyaralóknak a batyukat, táskákat kilométereken át kell cipelniük, hogy eljussanak a szálláshelyükre. Azt gondolom, hogy ez méltatlan, túl azon, hogy felháborító is. Sokkal inkább kellett volna gondolni ennek a vasútvonalnak a felújításánál a megnövekedett nyári forgalomra, arról nem is beszélve, hogy a dél-balatoni vasútvonal rendkívüli mennyiségű teherforgalmat is biztosít. Tehát valóban ideje lenne elgondolkozni a menetrendek átszervezésén. Lakossági panaszra az Államvasutak válaszolt, és engedjék meg, hogy ezt is idézzem: „A MÁV vizsgálja a megoldási lehetőségeket, a Balatonfenyves megállóhely közelében lévő táborokba érkező vagy onnan távozó, bejelentett csoportos utazások alkalmával kérésre eseti vonatmegállásra van lehetőség.” Itt a bejelentésen van a hangsúly és az esetin. Tehát megdöbbentő az, hogy, még egyszer mondom, 72 milliárd forintból felújítunk egy vasútvonalat, megújulnak a megállóhelyek, a vonat pedig csak előre bejelentésre és eseti módon áll meg. Ez mindenféleképpen megkeseríti a Balatonfenyves-alsón élők életét is. Szeretném, hogyha ezen változtatnánk, és csak a szép és csak a jó dolgok jutnának majd az eszünkbe a jövőben, hogyha a Balaton-parton élünk, illetőleg a Balaton-parton nyaralunk. Köszönöm szépen, hogy meghallgattak. [[Z. Kárpát Dániel tapsol.]]"
5,u2014-12-08-287,OTHER,0.56201171875,2014-12-08,0.44152629375457764,"Köszönöm a szót, elnök úr. Tisztelt Ház! Módosító indítványt nyújtottam be a szatmári térségnek 20 éve megígért M49-es gyorsforgalmi elkerülő út első ütemének megépítésére. Ezenkívül indítványoztam, hogy 100-100 millió forinttal támogassák a mátészalkai területi kórházat, illetőleg a mátészalkai mentőszolgálatot. Kérem önöket mindhárom indítványom elfogadására a szatmári térség fejlődése érdekében. Köszönöm. [[Taps a Jobbik padsoraiban.]]"
5,u2020-04-06-174,OTHER,-0.90087890625,2020-04-06,0.49919670820236206,"Köszönöm a szót. Tisztelt Elnök Úr! Tisztelt Országgyűlés! Tisztelt Miniszterhelyettes Úr! Megdöbbenve hallgattam ma Kocsis Máté frakcióvezetőt, amikor arról beszélt, hogy ha a multikhoz és a bankokhoz mérjük, akkor az önkormányzatoknak kell a legkevesebbel hozzájárulniuk itt a válságkezeléshez, „csak” 34 milliárddal. Nem értem, hogy hogyan lehet az önkormányzatokat összehasonlítani a multikkal és a bankokkal. Nem ugyanarról a két dologról beszélünk. Az önkormányzatok az egészségügyhöz hasonlóan a járvány megfékezéséért küzdenek. Ennek ellenére itt a gépjárműadó elvonásával ezt akadályozzák. Ez olyan, mintha most a kórházaktól vennének el pénzt. A multik rendben, pártok rendben, bankok rendben. Nyilván hozzá kell járulniuk a válság kezeléséhez, bár a fideszes oligarchákat kihagyták, akiknek szintén lenne miből, de az önkormányzatoktól veszik el azt a pénzt, amit ők a védekezésre költenének. Tisztelt Miniszterhelyettes Úr! A járvánnyal szembeni védekezésben az önkormányzatok plusz extrafeladatokat kaptak: a 70 éven felüliek ellátása, a hatósági karanténban lévők ellátása. Az önkormányzatok számos területen maguktól vállalnak pluszfeladatot azért, hogy az embereket megvédjék, például a közterületek folyamatos fertőtlenítése, és sorolhatnám, amik extrakiadással járnak. Az önkormányzatok azok, akik közvetlen kapcsolatban vannak az állampolgárokkal. Mikor az állampolgároknak valami gondjuk van, bajuk van, akkor nem a kormányhoz fognak fordulni, hanem a helyi önkormányzathoz fognak elmenni, hiszen ők vannak közvetlen kapcsolatban a helyi lakosokkal. Egyébként a bizalmi indexe is az önkormányzatoknak a legmagasabb, ha összehasonlítjuk más állami intézményekkel. Egyszóval: az önkormányzatok jelenlegi kapacitása kevés lesz a járványhelyzet leküzdéséhez, ezért pluszforrásokra van szükség, és nem forrásmegvonásra. Tisztelt Miniszterhelyettes Úr! Az a kérdésem, hogy mivel kívánják megsegíteni az önkormányzatokat, hogy ezt a járványt sikerüljön megfékezni. Várom megtisztelő válaszát. [[17.50]]"
5,u2015-03-23-240,OTHER,-0.9072265625,2015-03-23,0.29802146553993225,"Köszönöm a szót, elnök úr. Tisztelt Országgyűlés! Tavasszal gyakorta találkozhatunk az égő-füstölő határ látványával. Március közepén a következő látványban volt részem. Az országút mindkét oldalán égett a gyep, egy tucat tűzoltó figyelte a tűz terjedését, de nem avatkoztak be az utakkal határolt területen, hagyták, hogy a terület leégjen. A terület szélén az előző évekből származó, már használhatatlan szalmabálák voltak egymás mellé rakva, felhasználásuk valamilyen ok miatt elmaradt. A tűz ezeket is elérte. Másnap visszafelé utamban ezek a körbálák még mindig füstöltek.Ehhez képest néhány nappal korábban, március 5-én lépett hatályba az új országos tűzvédelmi szabályzat, amelynek 225. § (1) bekezdése a következőt mondja: „Ha jogszabály másként nem rendelkezik, a lábon álló növényzet, tarló, a növénytermesztéssel összefüggésben és a belterületi ingatlanok használata során keletkezett hulladék szabadtéri égetése tilos.” A határozott tiltás nagyon időszerű. Miközben folyamatosan beszélünk az éghajlatváltozásról, ami nem mellesleg a mezőgazdaságot is veszélyezteti, évente több ezer hektáron égetik el a növényi szerves maradványokat, az üvegházhatást okozó szén-dioxid kibocsátása mellett.Közvetlenül ennél lényegesen jobban veszélyezteti az emberi egészséget a mikroszennyezők kibocsátása. Egy svájci tanulmány szerint egy nagyobb kupac avar hatórás égésével annyi szálló por keletkezik, mint 250 autóbusz 24 órai folyamatos közlekedése során. Az Európai Környezetvédelmi Ügynökség tanulmánya szerint Magyarországon évente 16 200 ember hal meg idő előtt a részecskeszennyezés miatt, akik ennek hiányában tíz évvel tovább élhetnének.Amellett, hogy az égetés szennyezi a környezetet, hatalmas mértékű pocsékolását jelenti az energiának és az életet adó tápláléknak. Egy parlagon hagyott gyepterület egy hektárján mintegy 20-30 gigajoule energiát pocsékolunk el hasznosítás nélkül. Ráadásul az elégetett növényi szerves maradványok hiányoznak a talaj számára. Egyrészt az égetés megfosztja a talajfelszínt a talajvédő borítástól, másrészt meggátolja annak lehetőségét, hogy a szerves anyagból humusz képződjék. De nemcsak hogy meggátolja, de még a talaj kevéske humuszvagyonát is elégeti azokkal a talajlakó élőlényekkel együtt, amelyek nem képesek elviselni a hőtermelést.Miközben arról panaszkodunk, hogy csökken a biológiai sokféleség, a tűz a felszínen és a felszín közeli talajrétegekben megsemmisíti az élővilágot, ezáltal az élővilág képtelenné válik a talaj megújítására. A tűzoltó megfékezi a tüzet, ha azt látja, hogy az emberi életet vagy a vagyont veszély fenyegeti, de mindannyiunk tudatából hiányzik, hogy az emberi életet, vagyont nemcsak közvetlenül, hanem ökológiai vagyonunk közvetett pocsékolásával is lehet veszélyeztetni. Az általam említett esetben nem a közvetlen kár, hanem a közvetett kár ténye áll fenn, a beavatkozás pedig elmaradt, annak ellenére, hogy a 39/2011. BM-rendelet a tűzoltóság tűzoltási és műszaki mentési tevékenységének általános szabályairól így fogalmaz. [[16.10]] bekezdése a következőt mondja: „Ha jogszabály másként nem rendelkezik, a lábon álló növényzet, tarló, a növénytermesztéssel összefüggésben és a belterületi ingatlanok használata során keletkezett hulladék szabadtéri égetése tilos.” A határozott tiltás nagyon időszerű. Miközben folyamatosan beszélünk az éghajlatváltozásról, ami nem mellesleg a mezőgazdaságot is veszélyezteti, évente több ezer hektáron égetik el a növényi szerves maradványokat, az üvegházhatást okozó szén-dioxid kibocsátása mellett.Közvetlenül ennél lényegesen jobban veszélyezteti az emberi egészséget a mikroszennyezők kibocsátása. Egy svájci tanulmány szerint egy nagyobb kupac avar hatórás égésével annyi szálló por keletkezik, mint 250 autóbusz 24 órai folyamatos közlekedése során. Az Európai Környezetvédelmi Ügynökség tanulmánya szerint Magyarországon évente 16 200 ember hal meg idő előtt a részecskeszennyezés miatt, akik ennek hiányában tíz évvel tovább élhetnének.Amellett, hogy az égetés szennyezi a környezetet, hatalmas mértékű pocsékolását jelenti az energiának és az életet adó tápláléknak. Egy parlagon hagyott gyepterület egy hektárján mintegy 20-30 gigajoule energiát pocsékolunk el hasznosítás nélkül. Ráadásul az elégetett növényi szerves maradványok hiányoznak a talaj számára. Egyrészt az égetés megfosztja a talajfelszínt a talajvédő borítástól, másrészt meggátolja annak lehetőségét, hogy a szerves anyagból humusz képződjék. De nemcsak hogy meggátolja, de még a talaj kevéske humuszvagyonát is elégeti azokkal a talajlakó élőlényekkel együtt, amelyek nem képesek elviselni a hőtermelést.Miközben arról panaszkodunk, hogy csökken a biológiai sokféleség, a tűz a felszínen és a felszín közeli talajrétegekben megsemmisíti az élővilágot, ezáltal az élővilág képtelenné válik a talaj megújítására. A tűzoltó megfékezi a tüzet, ha azt látja, hogy az emberi életet vagy a vagyont veszély fenyegeti, de mindannyiunk tudatából hiányzik, hogy az emberi életet, vagyont nemcsak közvetlenül, hanem ökológiai vagyonunk közvetett pocsékolásával is lehet veszélyeztetni. Az általam említett esetben nem a közvetlen kár, hanem a közvetett kár ténye áll fenn, a beavatkozás pedig elmaradt, annak ellenére, hogy a 39/2011. BM-rendelet a tűzoltóság tűzoltási és műszaki mentési tevékenységének általános szabályairól így fogalmaz.(16.10) „A tűzoltóság a tudomására jutott tűzesethez és a műszaki mentést igénylő esetekhez - a már eloltott és utólagosan bejelentett tűzesetek kivételével - biztosítja a feladat végrehajtásához rendelkezésre álló és szükséges erők, eszközök kirendelését, a helyszínre haladéktalanul kivonul, az életveszélyt elhárítja, a tűz továbbterjedését megakadályozza, a tüzet szakszerűen eloltja, a műszaki mentést elvégzi, és a tűzvizsgálati cselekmény elvégzése érdekében szükséges feladatokat végrehajtja.” Vagyis a helyes tudatosságnak a megszületése nélkül aligha lehet elvárni, hogy az új szabályzat eredményesen kerüljön végrehajtásra a hulladékok nyílttéri égetésének vonatkozásában. Ennek a tudatosságnak a hiányára vall a rendelet ezen paragrafusának azon feltüntetése is, hogy „ha jogszabály másként nem rendelkezik”. Természetesen rendelkezik másként. Már a rendelet következő paragrafusa megadja a kiskaput azzal, hogy 10 hektáros részletekben, a tűzvédelmi hatóság engedélyével irányított tűzgyújtás végezhető külterületen. Belterületen pedig az adott önkormányzat határozhat meg a kerti hulladékégetéshez időszakokat. A rendelet a környezeti károkozás mértékéhez képest meglehetősen alacsony mértékű bírságokat szab ki, de ennek mértéke érdektelen, ha a külterületi tüzek okozói általában ismeretlenek maradnak. Végül: elengedhetetlen lenne, hogy minden érintett tudatában legyen annak, hogy a külterületi tűzesetek közvetett kára sokkal jelentősebb annál, mint hogy megengedhetők legyenek. Köszönöm szépen a figyelmet."
5,u2020-07-02-103,OTHER,-0.970703125,2020-07-02,0.9969193339347839,"Kevés időm van. Mátrai képviselő asszonynak szeretnék reagálni. Képviselő asszony, ha nem lakásépítés kapcsán jött volna be ez a rozsdaövezeti dolog, ami mögött sok mindent lehet sejteni, hanem azért jött volna be, mert az országban sok ezer helyen van elszennyezett környezet, ahol a talajt veszélyezteti, ahol az ivóvizet veszélyezteti, akkor mi is örülnénk. De semmi nem történt. Önök leállították ezt a kármentesítési programot sok-sok éven keresztül. Most hirtelen fontos lett? Miért? Miért nem fontos az emberek egészsége vidéken, és miért nem fontos azoknak a problémáknak a megoldása, ami több tíz éve húzódik, és ami most már nem annyiba fog kerülni, mint régen, de az emberek egészségébe fog kerülni? Ez pedig nem lesz más, mint az, hogy az önök holdudvarában érdekelteknek, valószínűleg Mészáros Lőrincnek meg nem tudjuk, kicsodának fogják átjátszani ezeket a területeket, és ezek sem lesznek rendesen kármentesítve."
6,u2017-04-10-190,Fidesz-KDNP,0.501953125,2017-04-10,0.9952172636985779,"Köszönöm szépen, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Utolsó alkalommal ilyen vitanap keretében tavaly novemberben találkoztunk, amikor is a mai témánkhoz hasonlóan fontos kérdés, a munkaerőhiány került terítékre. Bízom benne, hogy a mai vitanap a valódi párbeszéd jegyében fog telni, hiszen egy olyan kérdést járunk körül, ami közvetlenül vagy áttételesen az egész társadalmat érinti. Mindenki, aki dolgozik, érdekelt abban, hogy a bére minél magasabb színvonalat érjen el, ráadásul nemcsak önmaga, hanem családja, így a gyermekei szempontjából is az egyik legfontosabb gazdasági kérdés, hogy havonta mennyi folyik be a családi kasszába. Aki pedig nem dolgozik, de szeretne munkát vállalni, annak sem lehet közömbös, hogy a leendő béréből hogyan tudja majd finanszírozni a költségeit, képes-e a befolyt összegből elsődleges szükségletein felül bármit is fedezni, elégséges-e a munkájáért kapott ellenérték az emberhez méltó élet biztosításához, a családalapításhoz. A bérek tehát mindenkit foglalkoztatnak, és őszintén remélem, hogy a mai politikai vita közelebb vihet bennünket azoknak a folyamatoknak a megértéséhez, amelyek a bérfelzárkózás esélyeit növelik, és azt is jelzik, arról is szólnak, hogy az elmúlt évben, az elmúlt években mi történt. Őszintén remélem, hogy a vitanap végére konstruktív párbeszéd keretében el fogunk jutni oda, hogy többek között ezekre a kérdésfelvetésekre is reális válaszokat tudunk adni. Először is hadd szögezzem le, hogy a felvetett kérdésre adandó választ nem közvetlenül a bérszínvonal vizsgálatával kell kezdenünk. Ahhoz ugyanis, hogy megfelelő béreket lehessen fizetni, egyrészt megfelelő gazdasági feltételekre, másrészt pedig olyan munkahelyekre van szükség, amelyek képesek az elvárt színvonalú bért a munkavállalónak kifizetni. Harmadrészt pedig szükség van olyan munkavállalókra, akik az adott feladatot el tudják végezni. Csak miután e kérdések tisztázásra kerültek, leszünk képesek arra, hogy érdemi eszmecserét folytassunk a bérek mértékéről és a bérfelzárkóztatásról.A kormány kiindulási pontja, hogy a nemzet jóléte csak egy munkaalapú társadalom építésével alapozható meg. A társadalom tagjai számára egyértelművé kell váljon, hogy a boldogulás, az egyről a kettőre jutás csak munka, kemény munka révén érhető el. Ahhoz nyilván az első és legfontosabb tényező, hogy legyenek megfelelő számban álláshelyek. A polgári kormány a 2010-es kormányváltást követően ezért is hirdette meg programjában a foglalkoztatás jelentős bővítését. [[14.40]] A tíz év alatt jelentős számú új munkahely létrehozásának a szándékát akkor nemcsak a politikai ellenzék, hanem a szakmai közvélemény részéről is értetlenség és kétség fogadta. Nézzük meg azonban, hogy hol tartunk most ennek az ambiciózus célnak az elérésében! Nem szeretném önöket statisztikákkal untatni, ezért csak röviden említek néhány adatot a foglalkoztatásról és a munkanélküliségről. A Központi Statisztikai Hivatal legfrissebb, 2017. év eleji adatai szerint a foglalkoztatottak száma közel 4 millió 400 ezer főre nőtt, míg a munkanélküliek száma körülbelül 200 ezerre esett vissza. A rendszerváltoztatás óta soha nem volt ilyen magas a foglalkoztatottság és ilyen alacsony a munkanélküliség Magyarországon. 2010 óta a 15-64 éves népesség gazdasági aktivitása az Európai Unió országai közül Magyarországon nőtt a leggyorsabb ütemben, de a foglalkoztatás növekedését és a munkanélküliség csökkentését tekintve is az első négy ország között vagyunk. A foglalkoztatásbővülés meghatározó tényezője a piaci munkahelyek számának növekedése volt. A 2010-es kormányváltás óta elért 662 ezer fős foglalkoztatásnövekedés több mint kétharmada, 461 ezer fő a hazai versenyszférában helyezkedett el. A legfrissebb adatok pedig már azt mutatják, hogy az utóbbi egy évben megfigyelt létszámnövekedés teljes egésze az elsődleges munkaerőpiacon ment végbe, ahol 144 ezerrel nőtt a létszám egy év alatt, ami a versenyszféra intenzív munkahelyteremtésének tudható be. Ezzel szemben a közfoglalkoztatottak száma már 14 ezer fős, a külföldre ingázók száma ezer fős csökkenést mutat az utóbbi egy évben. Mindezek rendkívül kedvező fejleményeknek tekinthetők a munkaerőpiacon. A kormány szerepét a foglalkoztatás ilyen dinamikus növekedésében nem lehet elvitatni, bárhogy szeretné azt bárki is lekicsinyíteni. Amíg a versenyszféra nem tudott kellő számú új munkahelyet teremteni, feltétlenül indokolt volt a közfoglalkoztatás növelése, ami abban is nagy segítséget jelentett az érintettek számára, hogy az inaktív állapot helyett nap mint nap munkába mehettek. Ez az önbecsülésük növelése mellett jól szolgálta azt a távlati célt is, hogy megmaradjon, sőt növekedjen az esélye az elsődleges munkaerőpiacra történő visszakerülésüknek. A versenyszféra növekvő munkaerő-kereslete alapján elérkeztünk ahhoz a fordulóponthoz, hogy 2017-től a közfoglalkoztatás szerepe csökkenthető, amiről a kormány már intézkedéseket is hozott. Emellett nem szabad lebecsülni azokat az erőfeszítéseket sem, amelyeket a kormány a versenyszférában a munkahelyek megőrzése és a munkahelyek létrehozása terén tett. Két dolgot említenék meg ezzel kapcsolatban. Először azt, hogy 2013. január 1-jétől a munkahelyvédelmi akció keretében bevezetett igénybe vehető célzott adókedvezmények révén a munkaerőpiaci szempontból hátrányos helyzetben levők - úgymint a fiatalok, a kisgyermekesek, az alacsony iskolai végzettségűek és az idősek - munkavállalását nagyban elő tudtuk segíteni. Itt a kedvezmények elsődleges célja a foglalkoztatás ösztönzése, amelyet a célcsoportokba tartozó munkavállalók után igénybe vehető munkáltatói adókedvezmények biztosítanak. 2013-tól 2017 januárjáig a versenyszférában összesen 508 milliárd forint munkahelyvédelmi kedvezményt vehettek igénybe a foglalkoztatók úgy, hogy az érvényesített adókedvezmény összege évről évre növekszik, 2016-ban elérte a 142 milliárd forintot. 2017 januárjában a munkahelyvédelmi kedvezmények az üzleti szférában 871-872 ezer munkavállaló foglalkoztatásához nyújtottak segítséget. A kedvezménnyel foglalkoztatott munkavállalók száma az év elején 16 400 fővel, 1,9 százalékkal növekedett az előző év azonos időszakához viszonyítva. A másik terület, ahol a kormány jelentős szerepet vállalt a munkahelyteremtésben, a külföldi befektetések elősegítése volt. Ezen befektetések révén magas termelékenységű és jórészt fejlett munkakultúrájú munkahelyek jöttek létre. Az itt dolgozó emberek munkához jutottak, a megkeresett bérek elköltésével döntő részben a hazai fogyasztói piacot erősítették. Emellett pedig a magyar költségvetést is gyarapították a bérek után kivetett adók és járulékok befizetésével, továbbá befektetések nélkül nem épülhettek volna ki azok a beszállítói hálók sem, amelyek további munkavállalóknak kínálnak megélhetési lehetőséget. A foglalkoztatási mutatók imponáló javulásának, a teljes foglalkoztatás elérhető közelségbe kerülésének is köszönhető, hogy a bérek kérdését is új megvilágításba helyezhetjük. Tisztelt Országgyűlés! A fentiek fényében szeretnék most beszámolni azokról az eredményekről, amelyeket a kormány a bérnövekedés területén elért és segített elérni. Ahogy azt korábban már jeleztem, egy működő piacgazdaságban a bérek emelése a gazdasági lehetőségektől függ, így a béreket alapvetően a piaci szereplők, a vállalkozások, illetve a munkavállalók és a munkaadók alkuja határozza meg. Ebben a folyamatban a kormány közvetlenül a minimálbér és a garantált bérminimum megállapításával, áttételesen pedig az adók csökkentésével veheti ki a részét. Emellett természetesen a nem piaci szektorban, tehát a közszférában a kormány közvetlenül vagy a törvényalkotás útján is meghatározhatja a béreket. A minimálbér és a garantált bérminimum emelésénél a kormány messzemenően támaszkodik a szociális partnerek véleményére, és arra törekszik, hogy a kötelező legkisebb béreket a velük kötött megállapodás alapján, tehát konszenzussal állapítsa meg. 2010 és ’18 között a minimálbér bruttó összege 73 500 forintról 88 százalékkal, 138 ezer forintra, a garantált bérminimumé pedig 89 500 forintról 102 százalékkal 180 500 forintra emelkedik, tekintettel a 2016 novemberében a kormány és a szociális partnerek között létrejött több évre szóló megállapodásban foglaltakra is. Mindeközben erre a nyolc évre alacsony, 17 százalékos inflációval lehet kalkulálni. Ezzel szemben a 2002 és 2010 közötti 8 évben a minimálbér bruttó összege mindössze 47 százalékkal növekedett, miközben az infláció ennél magasabb, 51 százalékos volt. A minimálbér nettó összege 2011-től az eltartott gyermekek számától is függ, így 2010-hez képest lényegesen jobban növekedett az alacsony keresetű családos munkavállalók nettó munkabére, mint a gyermeket nem nevelőké. A minimálbér reálértéke 2002 és 2010 között minimális mértékben nőtt, sőt a gyerekes munkavállalóké csökkent, mivel a szocialista kormány lényegében megszüntette a gyermekek után járó adókedvezményt. Ehhez képest 2010-et követően a gyermekes családoknál minden évben folyamatos növekedés következett be, az egyedülálló minimálbéres munkavállalók reálbére pedig 2012-től emelkedik évről évre. A szakszervezetek kivétel nélkül támogatták és aláírták a minimálbér 2017., 2018. évi jelentős növelését is tartalmazó megállapodást, mivel 2018-ra teljesül azon törekvésük, hogy a minimálbér egyedülálló személyre vonatkozó nettó összege érje el a létminimum értékét. Sőt, szeretném hangsúlyozni, hogy a bérminimumokat a kormány nagyobb mértékben emelte, mint ami a szakszervezetek követelése volt. Továbbá el lehet mondani, hogy a minimálbér nettó összege két eltartott gyermek esetén már az idén meghaladja a 100 ezer forintot, 2018-ban pedig ez már egy gyermek esetén is teljesül. A garantált bérminimum - vagy köznapi nevén szakmunkás-minimálbér - átlagos bérnövekedést meghaladó növelése az egyik sarkalatos pontja a hatéves megállapodásnak. Hozzájárulhat a munkaerőhiány mérsékléséhez, a szakképzett munkaerő itthon tartásához, emellett jól szolgálja a V4-ek bérszintjéhez való felzárkóztatást is, mert ezen a képzettségi szinten mutatkozik a legnagyobb bérelmaradásunk. Az elsődleges munkaerőpiac munkaerővonzó képességének erősítését szolgálja a minimálbér és a közfoglalkoztatási bér közötti különbség 2016-ban elkezdődött növelése. 2017-ben nettó összegben havi 9340 forinttal, 30 600 forintra úgy növekedett a kétféle bérminimum nettó értéke közötti különbség, hogy közben a közfoglalkoztatási bér összege is emelkedett, mégpedig a várható inflációt meghaladó 3 százalékos mértékben. [[14.50]] Tisztelt Képviselőtársaim! Most ejtenék néhány szót saját házunk tájáról, a közszférában hozott bérintézkedésekről.A kormány saját felelősségi körében a közszférában tud közvetlen bérintézkedéseket hozni, így a közszolgálatban dolgozók anyagi megbecsülésének növelése érdekében az elmúlt években jelentős lépéseket tettünk és teszünk felelős módon, a gazdaság teljesítőképessége és a költségvetés egyensúlyi helyzete által biztosított keretek között. A kormány a közszférában nem általánosan, hanem egy-egy területre koncentrálva hajt végre béremelési programokat. Egyrészt számos ágazatban valódi karrierlehetőséget jelentő életpályákat alakított és alakít ki, másrészt több bérintézkedést vezetett be. Ezek közül ki kell emelni az egészségügyi és a szociális ágazatot. Az egészségügyben 2012-13-ban két ütemben már átlagosan 27 százalékkal növeltük a szakdolgozók és az orvosok fizetését. Az ágazatban folytatott kollektív bértárgyalások keretében született megállapodás alapján 2016-ban újabb nagyszabású, többéves béremelési program indult, amelynek az eredményeként 2011-hez képest 2019-ig összességében megkétszereződik mintegy 98 ezer egészségügyi dolgozó bére, ami példátlanul jelentős lépés a magyar egészségügy történetében. A kormány elkötelezett, hogy anyagilag és erkölcsileg is megbecsülje azt a nagyon nehéz munkát, amelyet a szociális ágazatban dolgozók végeznek. 2013-hoz képest 2018-ra 62 százalékkal, ezen belül a következő két évben mintegy harmadával növekszik az átlagbér a szociális ágazatban, mintegy 90 ezer főre kiterjedően. A közszféra más területein is jelentős bérintézkedések történtek, illetve vannak most is folyamatban. Csak kiragadva néhány példát, gondoljanak a 2013-ban bevezetett pedagóguséletpálya-modellre, vagy a 2015-ben a rendvédelemnél és a honvédségnél indított életpályamodellekre. De itt kell megemlítenünk a közoktatásban a nevelő-oktató munkát segítő vagy a felsőoktatásban dolgozó oktatók és a tudományos kutatók, a kulturális ágazatban dolgozók, illetve az állami tisztviselők bérének a rendezését. Tisztelt Országgyűlés! A reálkeresetek növekedése terén is komoly eredményekről tudok beszámolni. Az évenkénti rendszeres minimálbér- és garantált bérminimum-emelések, a közszféra béremelései és a versenyszférában - ahol a kormánynak nincs közvetlen ráhatása a bérek alakulására - megvalósított béremelések, az adócsökkentés, valamint az alacsony infláció következtében a nemzetgazdaság egészében 2010 és ’16 között családi kedvezmény nélkül átlagosan 17,9 százalékkal, a családi kedvezmény figyelembevételével 23,8 százalékkal növekedtek a reálkeresetek. A családi kedvezménnyel együtt hat év alatt bekövetkezett reálkereset-növekedés 10 százalékponttal meghaladja a 2003 és 2010 közötti nyolc évben kedvezőbb gazdasági feltételek között megvalósult 13,8 százalékos reálkereset-emelkedést. A családi kedvezmény 2011. évi bevezetésének és a 2014. évi kiterjesztésének köszönhetően az elmúlt hat évben a gyermeket nevelő munkavállalók körében a reálkeresetek növekedése lényegesen magasabb volt az átlagosnál, így egy gyermek esetén 22,4 százalékkal, két gyermek nevelése esetén 31,2 százalékkal, három gyermeknél pedig 51,2 százalékkal emelkedtek a családos munkavállalók reálkeresetei. A versenyszférában dolgozók átlagos reálkeresete 29 százalékkal, a közfoglalkoztatás nélkül számolt közszférában dolgozóké pedig 25 százalékkal nőtt a 2010 és ’16 közötti hat évben, szemben a 2002 és 2010 között nyolc év alatt a versenyszférában megvalósult 18,2 százalékos, illetve a közszférában végbement 7,7 százalékos reálnövekedéssel. A reálkeresetek a 2013. év elejétől kezdve tartósan, hónapról hónapra növekedtek, így 2017 januárjában a nettó reálkeresetek már 49 hónapja nőttek töretlenül.A foglalkoztatás gyors növekedését követően a megváltozott munkaerőpiaci helyzet lehetővé tette, hogy a kormány is hozzájáruljon a bérek európai felzárkóztatásához. A bérek növelésének elősegítésére és a munkaerőhiány kezelése érdekében a kormány 2016 novemberében átfogó megállapodást kötött a munkaadók és a munkavállalók képviselőivel, amelyben a felek elkötelezték magukat a gazdaság versenyképességének javításában, a bérek növelésében, valamint ezzel egyidejűleg a bérekre rakódó terhek mérséklésében. A keresetekre rakódó terhek és a társasági nyereségadó csökkentése a vállalkozások versenyképességének megőrzése mellett ad teret a bérek további növelésére. A minimálbér és a garantált bérminimum jelentős mértékű emelése gyorsítja a bérfelzárkózás folyamatát, amit az is fokoz, hogy nem csak a minimálbéren és a garantált bérminimumon foglalkoztatottakat érinti, mivel a náluk magasabb keresettel rendelkezők fizetését is növelni kell a korábbi bérdifferenciák fenntartása érdekében.A magasabb bérek újabb lökést adnak az aktivitás további emelkedésének, a munkavállalási hajlandóság növekedésének, hiszen a munkával megszerezhető jövedelem jelentősen emelkedik. A közfoglalkoztatási programok végső céljának megvalósítása érdekében is fontos lépés a bérek emelése, az alacsonyabb közmunkásbérrel szemben ugyanis a magasabb minimálbér vonzóbbá teszi a belépést az elsődleges munkaerőpiacra. A bérfelzárkózás segíthet az elvándorlás problémájának kezelésében is, hiszen a jól képzett, tehetséges munkaerő kevésbé folyamodik külföldön való munkavállaláshoz, és hozzájárulhat a külföldön munkát vállalók hazaköltözéséhez is. A szakszervezetekkel és a munkaadói érdekképviseletekkel 2016 novemberében aláírt megállapodás eredményeként a következő hat évben a reálbérek akár 40 százalékkal is növekedhetnek. A 2017. januárra vonatkozó KSH-adatokban is máris mutatkozik a bérmegállapodás hatása, hiszen nemzetgazdasági szinten a bruttó és nettó átlagkereset 10 százalékkal, a reálkeresetek pedig a mérsékelt infláció mellett 7,5 százalékkal haladták meg az egy évvel ezelőttit. Részben a minimálbér és a garantált bérminimum emelésével összefüggésben az állami vállalatoknál dolgozók is jelentős bérfejlesztéshez jutnak. Ennek érdekében a 2017-2019 közötti hároméves időszakban összesen 30 százalékos bérfejlesztéshez nyújt többlettámogatást a költségvetés. Tisztelt Képviselőtársaim! Álljunk meg egy pillanatra, és vizsgáljuk meg a magyar béreket nemzetközi összehasonlításban! A bérek eltérő színvonala kétségtelenül az egyik oka annak, hogy sokan a magasabb bérszínvonalú országokban keresnek munkát. Szükséges azonban megjegyezni, hogy ha csak Európát tekintjük is, az eltérő bérszínvonalon is alapuló munkaerő-vándorlás nem csak magyar jelenség, ahogy az is tény, hogy a bérszínvonalak kiegyenlítődése még a régi tagállamok között sem valósult meg, a munkaerőnek a hosszabb időszakra visszatekintő szabad áramlása ellenére sem. A munkavállalói jövedelmek szempontjából a bérek vásárlóerő-paritáson történő mérése ad reális képet a különböző országok közötti összehasonlítás során. Ez fejezi ki ugyanis összehasonlítható módon, hogy az egyes országokban megkeresett bérből mennyi áru és szolgáltatás vásárolható az adott országon belül. Vásárlóerő-paritáson 2002 és 2010 között, tehát a szocialista kormányzás alatt a visegrádi országok közül hazánk növelte legkisebb mértékben a minimálbért. Ez a trend fordult meg 2010-ben, amikor is 2016-ig Lengyelországgal együtt voltunk az éllovasok. A 2017. évi 15 százalékos növekedéssel pedig Magyarország egyedül az élre került a 2010 óta bekövetkezett növekedést nézve. Az EU-s 22-ek közül vásárlóerő-paritáson hazánk a növekedési rangsorban az ötödik helyet foglalja el, a 2010 utáni időszakot követően nálunk nagyobb mértékű emelést csak Bulgária, Románia, Észtország és Litvánia hajtott végre a hét év alatt. Minimálbér-növelés terén a 2010 óta elért jelentős előrehaladás következtében 2017 januárjában hazánk vásárlóerő-paritáson számolva, a minimálbérszintje alapján a 14. helyen szerepel a 22 ország közül. Ezzel az országok középső csoportjában helyezkedünk el, a szomszédos országokat megelőzzük. Ez azt jelenti, hogy 2010-et követően sikerült megelőznünk Csehországot, Szlovákiát és Horvátországot. Az Eurostat 2015-ig közöl adatokat a tagországok kereseteiről. Ezek szerint a magyar bérek vásárlóerő-paritáson lényegesen nagyobb mértékben emelkedtek 2010 óta, mint a külföldi munkavállalás szempontjából a magyarok számára fontos célországokban, például Németországban, Ausztriában vagy az Egyesült Királyságban. Mindezek következtében vásárlóerő-paritáson a német, az osztrák és a brit bérekhez képest számottevő közelítést sikerült elérni öt év alatt. Felzárkózásunk a németekhez és az osztrákokhoz képest 3-4 százalékpont, a britekhez viszonyítva pedig körülbelül 10 százalékpont volt az öt év alatt. Ezekben a viszonylatokban hasonló mértékű felzárkózás volt tapasztalható 2004 és 2010 között is. [[15.00]] A V4-ek viszonylatában az állapítható meg, hogy vásárlóerő-paritáson Csehországhoz és Szlovákiához képest javítottunk a pozíciónkon 2010 és 2015 között. A visegrádi országok viszonylatában tehát az új kormány egy kedvezőtlen helyzetet örökölt, amin 2010-et követően már 2015-ig is sikerült javítani, a lengyel viszonylat kivételével. A tavalyi erőteljes bérdinamika következtében a 2016-os év pedig olyan fordulópontnak tekinthető, ami a térségünkön belül és tágabb környezetünkben is a bérfelzárkózás erősödését jelentheti.A tavalyi év végén megkötött többéves bérmegállapodás újabb jelentős ösztönzést jelent a bérek növekedéséhez, és amennyiben a következő hat évben megvalósul a várakozások szerinti 40 százalékos reálbér-növekedés, akkor az további határozott lépést jelent a fejlett országokhoz történő felzárkózás terén.Tisztelt Országgyűlés! Látnunk kell, hogy az Európai Unió tagjaként érintenek bennünket azok a kezdeményezések, amelyeket az Európai Unió is tett a bérmegállapítás területén. Az Európai Unió tagállamai közötti munkabérkülönbség csökkentése nyilvánvalóan kívánatos dolog minden tagállam számára, de az ilyen kezdeményezések alapvető kérdéseket vetnek fel gazdaságpolitikai, struktúrapolitikai és költségvetési szempontból. Szükség van arra, hogy a makrogazdasági és fiskális politikára kifejtett hatásokat is figyelembe vegyük, hiszen jelentős versenyképességi kérdésekről van szó. A fenntartható gazdasági növekedés és a termelékenység megerősítése kulcskérdés az Európai Unió és benne Magyarország jövőjét tekintve is. Az arányos gazdasági teljesítmény nélküli juttatások szintjének mesterséges emelése alááshatja sok tagállam gazdasági stabilitását. Álláspontunk szerint nem létezik egységes európai szociális modell, mert a tagállamokat sokféleség jellemzi. Szerintünk a szociális dimenziómélyítésnek teljes mértékig összhangban kell lenni az egységes piaccal. A gazdaságilag elmaradottabb tagállamokat nem fogják felfelé húzni a minden tagállamra érvényes szociális sztenderdek, hiszen csak a versenyképesség fenntartása és a foglalkoztatás növelése vezet gazdasági növekedéshez. A felzárkózást álláspontunk szerint a tisztességes verseny és éppen a belső piachoz való egyenlő hozzáférés biztosítása teszi lehetővé. A béregyenlőség követelése nem vezet egyenlő bérekhez. Hatásaként az új tagállamok vállalkozásai kiszorulnak a belső piacról, mert nem tudnák az előírt béreket kigazdálkodni, tehát a magyar munkavállalók munkahelyei szűnnének meg. Eközben ezek az országok adóemelésekre kényszerülnének, ami további versenyképességi hátrányt okozna országainknak. Természetesen a régi tagállamok tőkeerős vállalkozásai számára nem jelent gondot a magasabb bérszint megfizetése, és ennek árán közép-kelet-európai versenytársaiktól is megszabadulnának. A magyar álláspont szerint az Unió nem írhat elő kötelezettséget a bérezés tekintetében. A magyar bérek emelése a más országokhoz viszonyított helyzetünk javítása miatt alapvető érdekünk, hogy a bérek meghatározása minden tekintetben nemzeti hatáskörben maradjon. Tisztelt Képviselőtársaim! A foglalkoztatási helyzet javulását és a bérek emelését jelentősen elősegítették a kormány adócsökkentési intézkedései. Az elmúlt években az adórendszerben számos intézkedés került bevezetésre a családok és a vállalkozások támogatása érdekében. A kormány 2010-ben a korábbi szja-rendszer megváltoztatása és 16 százalékos egykulcsos adó bevezetése mellett döntött, majd tovább mérsékelve a munkára rakódó terheket, 2016-ban 15 százalékra csökkent az szja-kulcs. Ennek eredményeként a munkabérre Magyarországon uniós összehasonlításban is rendkívül alacsony szja-kulcs vonatkozik. Ezzel szemben a baloldali kormányok idején az szja-kulcs mindvégig rendkívül magas volt. 2003-ban a felső kulcs 40 százalék, 2004-ben és 2005-ben 38 százalék, ezt követően 2006 és 2009 között 36 százalék, 2010-ben az értelmezhetetlen szuperbruttósítást is figyelembe véve 40,6 százalék volt. 2010 óta a kormány a munkát terhelő adóknak egy olyan rendszerét alakította ki, amely főszabály szerint teljesen lineáris, azonban a munkahelyvédelmi akcióterv keretében célzott támogatást nyújt a leghátrányosabb helyzetben lévő munkavállalók foglalkoztatásához, illetve a családi kedvezmény révén a személyi jövedelemadóban és az egyéni járulékokban figyelembe veszi a családban élő eltartottak számát. Az adórendszer átalakításának eredményeképpen a többletjövedelmeket terhelő munkáltatói és munkavállalói elvonások aránya minden jövedelemkategóriában 50 százalék alá csökkent. Mindez azt jelenti, hogy a korábbi progresszív szja-kulcsot alkalmazó adórendszerrel szemben jelenleg az adórendszer nem bünteti a többletmunkát, a béremeléseket, és a jövedelmek eltitkolására sem ösztönöz. A baloldali kormányok idején, 2009-ben már az átlagbérnél több mint 53 százalékos volt az átlagos adóék, sőt a meredeken emelkedő progresszív adókulcsok a többletmunkát, a második állásban szerzett jövedelmeket még súlyosabban büntették.Az ellenzéki pártokkal ellentétben a kormány nem tervezi a munkát terhelő adó növelését sem, sőt a kormány és a versenyszféra állandó konzultációs fóruma között született megállapodás értelmében 2017 és 2022 között folyamatosan csökkennek a munkához kötődő közterhek. Így 2017-ben egy olyan hatéves adócsökkentési program indult el, amelynek értelmében több mint a felével, 15,5 százalékponttal csökkenhet a munkáltatók által a bérek után fizetett adó, amennyiben megvalósulnak a bérek növekedésével kapcsolatos tervek. Tisztelt Országgyűlés! Végezetül hadd hívjam fel a figyelmüket ismét arra a tényre, hogy a bérekről akkor van értelme beszélni, ha a gazdaságban megfelelő számú munkahely, megfelelő számú és képzettségű munkavállaló és álláskereső, illetve a megfelelő bér kifizetésére alkalmas munkáltató van jelen. Amint azt a múltkori vitanapunkon is elmondtam, nem kis sikert értünk el a foglalkoztatás növelése és a munkanélküliség jelentős csökkentése terén. Most a figyelmünket arra kell koncentrálni, hogy miként tehetünk további közös lépéseket a magyarországi bérszínvonal további emelése érdekében. Erről szól a mai nap, mindenkinek nagyon-nagyon jó munkát kívánok, és köszönöm a figyelmüket. [[Taps a kormánypártok soraiban.]]"
6,u2017-04-10-204,Fidesz-KDNP,0.4619140625,2017-04-10,0.3119799792766571,"Köszönöm szépen a szót, elnök úr. Én Bánki Erik képviselőtársamat, illetve az államtitkár úr által elmondottakat alapvetően két dologgal egészíteném ki. Egyrészt a felszólalásomban szeretnék beszélni azokról az eredményekről, amelyeket a reálkeresetek növekedése terén értünk el, ért el a kormány eddig, illetve azokról a többéves bérmegállapodásokról, amelyeknek köszönhetően az állam alkalmazásában álló emberek, munkavállalók is egyre stabilabban élhetnek; értelemszerűen itt az életpályamodellekről is van szó. [[15.50]] A legfontosabb az, ami talán közhely is lehetne, hogy sikeres gazdaságpolitikát csak a gazdaság szereplőinek együttműködésére lehet alapítani. Még egyszer mondom, ez közhelyszerű, ennek ellenére csak a Fidesz-KDNP kormányzása alatt valósult ez meg, korábban nem. Láttuk is az eredményét. Én is szeretném arra fölhívni a figyelmet, hogy például 2002-ben, amikor a szocialisták kezdtek el kormányozni, akkor tökéletes példáját mutatták be annak, mi következik abból, ha nem együttműködésre építenek egy gazdaságpolitikát. Hiszen a szocialisták valós gazdasági teljesítmény nélkül emeltek egyszeri magas arányban bért 40 százalékkal, ezzel a költségvetést kibillentették stabil helyzetéből, éppen ezért a gazdasági válság már gyenge állapotában találta a magyar gazdaságot, és ennek következményeképpen tulajdonképpen 2009-ben, amikor a szocialisták egyhavi bért vettek el a munkavállalóktól, tulajdonképpen azt vették el, amit 2002-ben odaadtak. Tehát ha nem együttműködésre épül egy gazdaságpolitika, akkor annak ez lesz az eredménye, felborul a költségvetés egyensúlya, a magyar emberek semmit nem jutnak előrébb, sőt még hátrébb jutnak, mert tulajdonképpen adtak is nekik bért, amit aztán utána hat évvel később elvettek tőlük, a gazdaságpolitika pedig semmilyen sikert nem tud fölmutatni. Sőt, a nyolcéves szocialista kormányzás szaldója a munkahelyek teremtésének összefüggésében az, hogy 200 ezer munkahely szűnt meg a nyolcéves kormányzásuk alatt. Ebből is látszik, hogy együttműködés nélkül nem lehet sikeres gazdaságpolitikát és sikeres foglalkoztatáspolitikát csinálni. Éppen ezért volt fontos az, hogy tavaly novemberben megállapodott a kormány, pontosabban, ahogy Czomba képviselőtársam mondta, összehozta a megegyezést a kormány, segített abban, hogy a munkavállalók és a munkáltatók meg tudjanak egyezni a következő két év minimálbér-emeléséről és garantált bérminimum-emeléséről. Nézzük, hogy a novemberi megállapodás alapján milyen célokat kívántunk megvalósítani. Elsősorban általános, minden foglalkoztatottra kiterjedő járulékcsökkentés a munkaerőköltségek mérséklésére. Másodsorban a vállalkozások adóterheinek csökkentése a versenyképességük fenntartása, illetve versenyképességük növelése érdekében. S nem utolsósorban a bérfelzárkózás támogatása a minimálbér és a garantált bérminimum jelentősebb mértékű emelésével. Úgy gondolom, mindhárom cél együttes megvalósulása fontos és elengedhetetlen kelléke annak, amit a magyar társadalom általános életszínvonalának javítása érdekében a kormány el szeretne érni. A fentiek fényében röviden arról, hogy milyen eredmények vannak a bérnövekedés területén. 2017 januárjában a vonatkozó KSH-adatokból máris mutatkozik ennek a bérmegállapodásnak a hatása, hiszen a versenyszférában - még egyszer mondom: a versenyszférában - a bruttó és a nettó átlagkereset 9,1 százalékkal haladta meg az egy évvel ezelőttit, a közszférában pedig a versenyszektort is meghaladó mértékben, 12,2 százalékkal nőttek a bruttó és a nettó keresetek januárban. Az imponáló növekedés mellett azt is ki kell emelni, hogy az idén folytatódik a versenyszféra és a közszféra közötti bérolló zárulása a közszférában megvalósuló béremelésekkel. Emellett azt is fontos megemlíteni, hogy a rendszerváltoztatás óta soha nem volt ilyen magas a foglalkoztatottság és ilyen alacsony a munkanélküliség Magyarországon, mint jelenleg. A garantált bérminimum minimálbért és az átlagos bérnövekedést meghaladó növelése is az egyik sarkalatos pontja a hatéves megállapodásnak. Mindez azért fontos, mert hozzájárulhat a munkaerőhiány mérsékléséhez és a szakképzett munkaerő itthon tartásához is. [[A jegyzői székben dr. Tiba Istvánt Móring József Attila váltja fel.]] 2010-18 között a minimálbér bruttó összege 73 500 forintról 88 százalékkal, 138 ezer forintra, a garantált bérminimumé pedig a duplájára, sőt 102 százalékkal nőtt, 89 500 forintról 180 ezer forintra. De nézzük meg mindezeket a gyermekvállalás szemszögéből is. Mivel a családok támogatását a polgári kormány az egyik legfontosabb ügyének tekinti, így ennek tekintetében is komoly fejleményeket láthatunk. A családi kedvezmény 2011. évi bevezetésének és 2014. évi kiterjesztésének köszönhetően az elmúlt hat évben a gyermeket nevelő munkavállalók körében a reálkeresetek növekedése lényegesen magasabb volt az átlagosnál, így egy gyermek esetében 22,4 százalékkal, két gyermek nevelése esetén 31,2 százalékkal, három gyermeknél már 51,2 százalékkal emelkedtek a családos munkavállalók reálkeresetei. Az idei évben már a minimálbér nettó összege két eltartott gyermek esetén is meghaladja a 100 ezer forintot, 2018-ban pedig ez már egy gyermek esetén is teljesülni fog. Ha megengedik, most ejtenék néhány szót a közszférában hozott bérintézkedésekről, hiszen ez is kiemelt jelentőséggel bír a kormány programjában. Az egészségügyben 2012-ben és ’13-ban két ütemben átlagosan 27 százalékkal növekedett a szakdolgozók és az orvosok fizetése. Ennek következtében 2011-hez képest 2019-ig összességében megkétszereződik mintegy 95 ezer egészségügyi dolgozó bére, ami jelentős lépés az egészségügy történetében. A szociális ágazatban 2014-15-ben 20 százalékot meghaladó, a bölcsődékben foglalkoztatott felsőfokú végzettséggel rendelkező gyermeknevelők 2016-ban 30 és 40 százalék közötti, 2017 elején a középfokú képesítéssel rendelkező gyermeknevelők esetében 12 százalékos béremelésről beszélhetünk. 2013-hoz képest 2018-ra tehát összességében 62 százalékkal, ezen belül a következő két évben mintegy harmadával növekszik az átlagbér a szociális ágazatban, mintegy 90 ezer főre kiterjedően. Mindezek mellett a közszféra más területein is jelentős bérintézkedések történtek. 50 százalékos béremelésben részesült 2013-ban a bevezetett pedagóguséletpálya-modell alapján 175 ezer fő, a 2015. július 1-jétől indított életpályamodellek alapján a rendvédelemben és a honvédségnél összesen 90 ezer fő, illetve a NAV állományában 22 ezer fő. 25 százalékos béremelésben a felsőoktatásban dolgozók közül 20 ezer ember, az igazságügy területén dolgozók tekintetében pedig 16 ezer ember, valamint az állami tisztviselői életpálya elindításával összesen 35 ezer ember 2017 januárjától a megyei kormányhivatalokban 25 százalékos béremelésben részesült. De nem maradt ki a béremelésből a kulturális ágazat sem, valamint a közoktatásban a nevelő-oktató munkát segítők köre sem, hiszen itt 50 ezer főnek 10-15 százalékkal emelkedett a bére. Összességében ez azt jelenti, hogy a nemzetgazdaság egészében 2010-16 között, ha a családi adókedvezményt nem is nézzük, átlagosan 18 százalékkal, ha a családi adókedvezményt figyelembe vesszük, akkor majdnem 24 százalékkal nőttek a reálkeresetek. Tehát 2010-18 között a minimálbérek 88 százalékkal nőnek 17 százalékos infláció mellett. Ezzel szemben, ha összehasonlítjuk a korábbi szocialista kormányzással, akkor azt látjuk, hogy az ő nyolc évükben a minimálbér bruttó összege 47 százalékkal növekedett, de mindez úgy, hogy abban az időszakban az infláció 51 százalékos volt, szemben a 2010-17 közötti 17 százalékkal. A minimálbér reálértéke 2002 és 2010 között szintén csak minimális mértékben nőtt, sőt a gyermekes munkavállalóké csökkent, mivel a szocialista kormány lényegében megszüntette egyik első intézkedésével a gyermekek után járó adókedvezményt. Tehát a Fidesz-KDNP-kormány idejében a családi adókedvezménnyel együtt hat év alatt bekövetkezett reálkereset-növekedés 10 százalékponttal meghaladja a 2002 és 2010 közötti nyolc évben sokkal kedvezőbb gazdasági feltételek között megvalósult 13 százalékos reálkereset-emelkedést. [[16.00]] Emellett a versenyszférában dolgozók átlagos reálkeresete 29 százalékkal, a közszférában dolgozóké 25 százalékkal nőtt a 2010 és ’16 közötti hat évben, szemben a 2002 és 2010 közötti nyolc év alatt a versenyszférában megvalósult 18 százalékos, illetve a közszférában mindössze 7,7 százalékos reálnövekedéssel. Ha már szóba került, néhány szót a magyar bérekről nemzetközi összehasonlításban is: 2010 óta a 15-64 év közötti népesség körében az Európai Unió országai közül Magyarországon nőtt a leggyorsabb ütemben, de a foglalkoztatás növekedését és a munkanélküliség csökkentését tekintve is az első négy ország között vagyunk a béremelkedések tekintetében. A foglalkoztatás gyors és drasztikus növekedését követően a megváltozott munkaerőpiaci helyzet lehetővé tette, hogy a kormány is hozzájáruljon a bérek európai átlaghoz való felzárkóztatásához. A munkavállalói jövedelmek szempontjából a bérek vásárlóerő-paritáson történő mérése ad reális képet a különböző országok közötti összehasonlításhoz. Ha vásárlóerő-paritáson nézzük, akkor azt láthatjuk, hogy 2002 és 2010 között a visegrádi országok közül hazánk növelte a legkisebb mértékben a minimálbért, tehát a szocialista kormányzás alatt. Ez a trend fordult meg 2010-et követően, amikor is 2016-ig Lengyelországgal együtt voltunk éllovasok. A 2017. évi 15 százalékos növekedéssel pedig Magyarország egyedül az élre került, a 2010 óta bekövetkezett növekedést nézve. Összességében tehát azt mondhatjuk, hogy az Európai Unió tagállamai közötti munkabérkülönbség csökkentése nyilvánvalóan célja a kormányzatnak, és ebben a tekintetben értünk is el eredményeket. Természetesen ezek az eredmények messze nem elegendőek, de az látszik, hogy jó úton indultunk el, és ezen az úton kell tovább haladnunk. De az is biztos, hogy a munkabérek csökkentését tagállami hatáskörben kell hagyni, mert így lehet a leghatékonyabban kezelni azt. Szükség van arra, hogy a makrogazdasági és a fiskális politikára kifejtett hatásokat is figyelembe vegyük. A fenntartható gazdasági növekedés nemcsak az Európai Unió, hanem Magyarország jövőjét tekintve is nagyon fontos kérdés. Az arányos gazdasági teljesítmény nélküli juttatások szintjének mesterséges emelése alááshatja sok tagállam, így Magyarország gazdasági stabilitását is. Éppen ezért mi ezt nem támogatjuk. A felzárkózást álláspontunk szerint a tisztességes verseny és a belső piachoz való egyenlő hozzáférés biztosítása teszi lehetővé. A béregyenlőség követelése, hiába mondják ezt a jobbikosok, nem vezet egyenlő bérekhez. Hatásaként az új tagállamok vállalkozásai kiszorulnak a belső piacról éppen azon egyszerű gazdasági mechanizmus alapján, amit Czomba Sándor képviselőtársam itt említett, hogy az itt lévő nemzetközi cégek lényegesen magasabb bért adnak a munkavállalóiknak, mint hazai társaik. Éppen ezért, ha bevezetnénk az egyenlő munkáért egyenlő bért elvét, az a legrosszabbul és leghátrányosabban a magyar kkv-szektort érintené, őket tenné tönkre ez az intézkedés. Ennek fényében tehát, a magyar álláspont szerint, az Unió nem írhat elő kötelezettséget bérezés tekintetében. A magyar bérek emelése, a más országokhoz viszonyított helyzetünk javítása miatt alapvető érdekünk, hogy a bérek meghatározása tekintetében nemzeti hatáskörben maradjon. Köszönöm szépen a figyelmüket. [[Szórványos taps a kormánypárti padsorokban.]]"
6,u2017-06-06-245,Fidesz-KDNP,0.369384765625,2017-06-06,0.9958499073982239,"Köszönöm szépen a szót, elnök úr. Tisztelt Képviselőtársaim! Sok mindent és sokféle hozzászólást hallottunk a mai napon, de ha végiggondoljuk, azért nagyon sok jó gondolat is elhangzott itt, amit azért a későbbiekben egy higgadtabb, nyugodtabb gondolkodásban mindenki kellőképpen át tud értékelni. Amikor képviselőtársaim hozzászóltak, akkor a biztonságos nyugdíjrendszert mindannyian egy komplex rendszerben képzelték el, aminek nagyon fontos része volt a család, nagyon fontos része volt a munkahely, de nagyon fontos része volt az egészségügy is. Engedjék meg, hogy én ezt a részét egy picit jobban kifejtsem, hiszen ez az a terület, amit én az elmúlt évtizedekben jobban megismerhettem. Arról, hogy a gyógyszerek ára növekedett, nagyon sokat hallottunk. Azért el kell mondjam, hogy azoknak a krónikus betegségeknek, amelyek ma Magyarországon a népbetegségeket okozzák - magas vérnyomás, cukorbetegség, magas koleszterinszint -, ezeknek az ellátásához kapcsolódó gyógyszerek ára lényegesen csökkent. Nagyon sokszor elmondták képviselőtársaim a mai napon azt a szót, hogy „vaklicit”. Ez tulajdonképpen egy technikai segítség ahhoz, hogy a gyógyszerárakat megfelelő szinten tudjuk tartani. Én azt gondolom, hogy ezzel egy nagyon komoly és nagyon jelentős tehercsökkenés volt a családok és elsősorban a nyugdíjasok tekintetében, hiszen tudnunk kell, hogy ezek a betegségek az aktív kor végén vagy a nyugdíj időszakában jelentkeznek. A vaklicit bevezetésekor az első teljes évben 7,5 milliárd forintos megtakarítás maradhatott a betegeknél; 2013-ban 2,5 milliárd, 2014-ben 2 milliárd, és még sorolhatnám tovább. Ahhoz, hogy a vaklicit és a gyógyszerárcsökkentés ilyen mértékben sikerülhetett, kellettek az orvosok, kellettek a gyógyszerészek, kellett egy olyan csapatmunka, amely alapján ezt végre tudtuk hajtani. De azt is el kell mondani, hogy támogatott gyógyszerek esetén a betegek átlagosan a teljes ár 25 százalékát fizetik, és a társadalombiztosítás fizeti a 75 százalékot. A kifizetett tb-támogatás az elmúlt öt év során 332 milliárd forintról 378 milliárd forintra emelkedett, és ha 2017-et nézzük, akkor a járóbeteg-ellátás tekintetében a patikákban kiváltható gyógyszerek támogatására fordítható összeg 313 milliárd, és a nagy értékű, úgynevezett tételes gyógyszerekre, az onkológiai ellátásra, ami a kórházban történik és száz százalékban finanszírozott, plusz 70 milliárd forint jutott. A 2010 előtti időszakban pedig pontosan ugyanezeken a részeken 60 milliárdos kivonás történt a rendszerből, és fűnyíróelv szerint csökkent a gyógyszerek támogatása, 367 milliárdról 298 milliárdra. Sokat beszéltünk az idősek kórházi ellátásáról, arról, hogy a várólista tekintetében 2012-ben elindult egy program. Erről azért kell beszélni, mert azok a betegségek, amelyek elsődlegesen a várólistán szereplő betegeket érintik, szintén az idős korosztályhoz csatlakoznak. S ha csak azt az adatot nézzük, hogy 2012-ben, amikor a várólista bevezetésre került, több mint 70 ezren voltak a várólistán, 2017-ben pedig valamivel több mint 27 ezren. Azok a betegségek, amelyek leginkább az időseket érintik, mint például a szürke hályog, annál most a 600 nap helyett körülbelül 3 hónapot kell várni, vagy egy csípőprotézisre a 568 nap helyett most 368 napot, vagy egy térdprotézisre a 906 helyett most 304-et. Persze mondhatjuk, hogy ezek még mindig magas számok, de ha az OECD-adatokat nézzük, és nagyon sokszor szoktunk itt a Házban ilyen adatokat idézni, azt látjuk, hogy Magyarország Európában az ötödik, és bizonyos műtéti eljárások tekintetében pedig dobogós helyen áll. Nyilván itt is van még teendő és tovább kell fejleszteni. Még egy dologra szeretnék kitérni, a szűrőprogramok fontosságára. Beszéltünk itt arról, hogy szeretnénk, ha egy aktív, egészségben eltöltött időskorra és egy aktívan megélt nyugdíjas időszakra tudnánk koncentrálni. Azt gondolom, ennek a legfontosabb része az, hogy az egészséget minél tovább megőrizzük. Azok a célzott népegészségügyi szűrővizsgálatok, amelyek jelen pillanatban rendelkezésre állnak akár az emlőrák-, akár a méhnyakrák- vagy szeptembertől gyakorlatilag országos kitekintésben a vastagbélrákszűrés tekintetében, ezek olyan nagyon komoly lépések, ahol valóban elérhetjük azt, hogy időben fölfedezve gyógyultan, egészségben tölthetnek nagyon sok évet azok a betegek, akik esetleg későn kerülnek orvosi ellátásra. Volt egy-egy olyan megjegyzés is a vita során - például Bangóné képviselőtársam mondta -, hogy az influenza időszakában mennyien haltak meg Magyarországon. Igen, nagyon sok teendőnk van még olyan értelemben, hogy például a védőoltások tekintetében azokat az embertársainkat, akik valamilyen krónikus betegségben szenvednek, próbáljuk meg rábeszélni arra, hogy ezeket a védőoltásokat megkapják, és az is feladatunk, hogy a szűrővizsgálatokra minél többen eljussanak. S még egy mondatot engedjenek meg, mert azt gondolom, hogy ez is hozzátartozik. Talán Sneider képviselőtársam sem úgy gondolta, amikor ezt az általánosítást megfogalmazta, hogy amikor időskorban valaki megbetegszik, akkor a hálapénz és a hozzá kapcsolódó nehézségek az anyagi helyzetét erősen megroppantják. Én azt szeretném mondani, hogy ma Magyarországon nagyon sok orvos, szakdolgozó végzi a munkáját úgy, ahogy az szükséges, a szakmai elhivatottságának megfelelően, és természetesen hálapénz nélkül. Tisztelettel köszönöm, hogy meghallgattak. [[Taps a Fidesz soraiban.]] [[Az elnöki széket Jakab István, az Országgyűlés alelnöke foglalja el.]]"
6,u2020-11-10-3,Fidesz-KDNP,-0.95458984375,2020-11-10,0.45487990975379944,"Köszönöm a szót, elnök úr. Tisztelt Képviselő Asszony! Végighallgatva a mondandójukat ezekben a napokban, önök egyszerre állítanak több dolgot. Mondják azt, hogy nem történt semmi [[Szabó Timea közbeszól.]] egyébként a semmi, az megkésett, és egyébként meg önök javasolták. Ebben azért elég nehéz kibogozni bármiféle logikát, de talán most nem is ez a legfontosabb teendő. Egy dolgot azért tisztázzunk: nem mi javasoltuk írásban azt, hogy az idősek ne tudják úgy használni a tömegközlekedési eszközöket. [[Szabó Timea: Benne van? Nem javasoltunk ilyet! Az elnök csenget.]] A tegnap bejelentett döntéseknek kettős célja van. Egyrészt csökkenteni kell a megbetegedések számát, másrészt mérsékelni kell az orvosokra és az egészségügyi dolgozókra nehezedő terheket. Az alapvető körülmény változatlanul az, hogy tombol a járvány egész Európában, és Magyarországot sem kíméli, és ebben csak a vakcina jelenthet tartós megoldást. Arra is szeretném felhívni a figyelmét, hogy a százezer főre jutó halálozások száma Magyarországon fele az uniós átlagnak. Azt látom az elmúlt napok megszólalásai alapján, hogy nagyítóval próbálnak olyan mutatót keresni, ahol Magyarország a legrosszabb, látványosan szurkolnak a járványnak. Ezzel nem is igazán a kormányt, hanem az egészségügyi dolgozók erőfeszítéseit támadják. Mi már megszoktuk itt a Házban ezeket az akciókat, de az nagyon nincsen rendjén, ahogy ön például Müller Cecíliát a szokásos provokátor stílusában letámadja. Sokadjára is arra kérem, hogy ne támadják az orvosokat és a szakembereket ebben az időszakban. Nem az önök támadásaira, hanem támogatásra van szükségük. Az önök hozzáállásával kapcsolatban minden másnál beszédesebb az, hogy továbbra is védik Korózs Lajost, aki egy szörnyű kamuvideóval járult hozzá a járvány elleni védekezéshez. [[Szabó Timea: Miért nem tettetek feljelentést?]] [[Szabó Timea: Miért nem tettetek feljelentést?]] Ön is védte tegnap a bizottsági ülésen, amin nem csodálkozunk, tisztelt képviselő asszony, mert ön is turnézott itt a Házban, ugyanarról a székről, ezzel a hazugsággal. Azt hazudta ön, hogy 10-ből 9 ember meghal. Mekkora szégyen! (Szabó Timea: Miért nem tettetek feljelentést?) Mekkora szégyen! Amíg a kamuvideónak nincsen következménye, addig önöknek egész egyszerűen semmiféle alapjuk nincsen arra, hogy bárkit kioktassanak. [[Szabó Timea: Hazudtok éjjel-nappal…]]"
6,u2015-03-18-7,Fidesz-KDNP,-0.97265625,2015-03-18,0.99594646692276,"Elnök Úr! Tisztelt Ház! Tisztelt Miniszter Úr! 2010-ben, amikor a Fidesz-KDNP az ország kormányzását átvette, akkor a rendvédelmi szervezetekkel kapcsolatban több vállalásunk is volt. Az első az, hogy megszüntetjük azt a rendszert, hogy a rendvédelmi szervezetek dolgozói különböző nyugdíjkorhatárhoz kötve mentek nyugdíjba, mert rendkívül káros volt mind a működésre, mind pedig az állomány összetételére nézve ez a rendszer. Azonkívül rendkívül igazságtalan is, hiszen tudjuk, hogy aki a korkedvezményes nyugdíjak eltörlése elleni küzdelem egyik élharcosa volt, ő pont egy újságíró tulajdonképpen, és semmi sem indokolja, hogy pont egy újságíró beosztásban valaki, mondjuk, 45 éves korában menjen nyugdíjba, éppúgy, ahogy adott esetben egy, az utcán szolgálatot teljesítő rendőr. Ezen túlmenően az is indokolta ezt, hogy egy belső felmérés szerint a rendőri pályának vagy a rendvédelmi szervezeti pályának a legvonzóbb volta a korai nyugdíjba-meneteli lehetőség volt, ami azért abszurd egy kicsit, mert ha végső soron megkérdezzük, hogy tulajdonképpen miért is választottad ezt a pályát: hát azért, hogy mielőbb abbahagyhassam a munkát. Nem az, hogy a közszolgálat, a rend védelme, a polgárok biztonságának a szolgálata - és ez látszott az állomány kortábláján is. De tudtuk, hogy ez nagyon komoly feszültségeket okoz, ezért azt is vállaltuk, hogy természetesen, ahogy a költségvetést és az ország gazdaságát rendbe tesszük, és mód nyílik rá, természetesen a béreket is a rendvédelmi szervezeteknél rendezni kell, hiszen 2000 óta érdemi bérfejlesztés ezekben az ágazatokban nem történt. Az ország - a kormány vezetésével - áldozatos négy év után elmondhatja, hogy talpra állt a szocialisták által előállított katasztrófából, a költségvetés rendezett, a gazdaság növekszik. Most van az a lehetőség, hogy a béreket rendezzük, és ennek az ígéretnek megfelelően, hiszen ezt még Pintér Sándor belügyminiszter mondta a 2010-es évek elején, most ő az előterjesztője annak a törvénynek, ami tulajdonképpen pontot tesz az átalakítás végére, mert itt van az a bérfejlesztés ebben a törvényben, amit mi akkor bevállaltunk. Köszönjük szépen a rendvédelmi szervezetek dolgozóinak azt a türelmet és azt a bizalmat, amit többé-kevésbé megszavaztak nekünk, várván egyébként ennek a javaslatnak az elkészültét. Nagyon örülök annak, hogy ennek az ígéretnek is eleget tudunk tenni. Átlagosan a bérfejlesztés durván - ha az ötéves bérfejlesztési folyamat a végéhez ér - 50 százalékos lesz a jelenlegihez képest. Természetesen a különböző beosztásokhoz és rendfokozatokhoz kötötten ez változik, hiszen az alapfeladatot ellátó tiszthelyettesi, zászlósi, tiszti állomány esetében ez 30 százalékos többlet lesz mindjárt az első lépésben, aki nem alapfeladatot lát el, az 25 százalékos, de még a vezetők esetében is 15 százalékos lesz. Külön előnye ennek a rendszernek, hogy sokkal átláthatóbb és tisztább rendszer, hiszen megszünteti a javaslat azt a harmincfajta különböző pótlékot, aminek az áttekintése még a bárszámfejtő számára sem volt különösebben egyszerű, és négy kategóriához kötötten fogalmaz meg pótlékokat, ami fizethető. Egy nagyon fontos kérdés ugyanakkor, hogy tudjuk, hogy a rendőri állomány bizonyos feladatok ellátásához vagy a rendvédelmi szervezetek állománya bizonyos rendkívüli esetek előfordulása esetén nem elegendő ahhoz, hogy normál munkaidőben lehessen elvégezni a feladatokat, és ezért nagyon gyakran kerül túlmunkára sor. Az európai uniós általános munkaügyi szabályozás azt mondja, hogy ha túlmunkát rendel el a foglalkoztató, akkor azt egyébként a túlmunkát végzőnek szabadidőben ki kell adni. Erről szól egyébként az előterjesztés is, ami a parlament előtt van. Ugyanakkor lehet látni és tudni, hogy ahhoz, hogy a szabadidőt ki lehessen adni az esetlegesen elrendelt túlmunkák után, a jelenlegi állományhoz képest 3-4 ezer közötti létszámnövekedésre lenne szükség, aminek az elérése nyilvánvalóan idő, hiszen ezeket az embereket ki kell képezni, fel kell tölteni az állományt. Mi ezért úgy látjuk, egy olyan kompromisszumos javaslatot tesz a frakció az előterjesztéshez, hogy bízzuk a rendvédelmi szervezetek dolgozóinak a döntésére, hogy ők mit kérjenek. Tehát az átmeneti időben, 2018-ig, amikor majd az állomány olyan mértékben lesz feltöltve, hogy ez a túlmunka-elrendelés esetleg nem jár már jelentős feszültségekkel, addig mondjuk azt a törvényben is a dolgozóknak, hogy ha túlmunkát rendelnek el, akkor döntsék el ők, hogy az általunk meghatározott feltételek mellett kifizetik, kifizettetik maguknak ezt a túlmunkát, vagy pedig azt kérik, hogy szabadidőben adjuk ki nekik a túlmunkát. [[9.50]] Akkor, azt gondolom, hogy részint nem sérül a dolgozók döntési szabadsága, mert nyilván különböző élethelyzetek vannak, van, akinek jól jön az, ha azt tudja mondani szabad akaratából, hogy igen, szívesen elvégzem a túlmunkát, engem fizessenek ki érte az előre meghatározott rendben, vagy pedig olyan élethelyzet is elképzelhető, amikor azt mondja, hogy én szeretném ezt a túlmunkára eső részt szabadságban kivenni. Úgy gondolom, hogy 2018-ig meg lehet teremteni a költségvetésben azokat a feltételeket, amik adott esetben szükségesek az elrendelt túlmunkák kapcsán, hiszen nem tudjuk előre megmondani, hogy lesz-e tavaszi árvíz, ősszel lesz-e olyan helyzet, amikor a rendvédelmi szervezetek dolgozóit nagyobb számban kell igénybe venni, mindig lehetnek olyan haváriahelyzetek bevándorlással kapcsolatban, nagy sportrendezvényekkel kapcsolatban, egyéb ügyekkel kapcsolatban, amikor egyébként túlmunkavégzésre kell kérni a munkatársakat, de az ő szabadságukra legyen bízva az 2018-ig, hogy egyébként ezt kifizetjük-e nekik, vagy pedig adjuk ki szabadságban.Nagyon fontos, hogy rendbe teszi ez a javaslat azt a kicsit keszekusza helyzetet, hogy a mostani rendszerben a rendfokozat és a beosztás jelentős mértékben eltért egymástól, tehát nem volt szinkronban, és aki ismeri ezeket a hierarchizált szervezeteket, tudja, hogy adott esetben jelentősebb feszültséget, de minimum érhetetlen helyzeteket teremtett az, ha a beosztás és a rangfokozat nem tart szinkront egymással, mert adott esetben nem mindenkiről látszik eleve, hogy milyen beosztásban van - a rendfokozata azonnal látszik -, és ez megtévesztő lehet. Ezt a javaslat kezeli, és köti egy bizonyos beosztási rendhez a rendfokozatokat, így ezt a kuszaságot is egyszerűbbé teszi.Nagyon fontosnak gondoljuk azt, hogy ez az egész rendszer egy olyan életpályamodellt teremt meg, ami valóban nem teszi érdekeltté a rendőröket vagy a rendvédelmi szervezetek dolgozóit, ha jól végzik a munkájukat, ha a karrierjük szépen halad, vagy szeretik ezt a munkát, szívesen eltöltik ezzel az időt vagy dolgoznak ebben, hiszen valamifajta torz viszonyrendszer miatt idejekorán elhagyják ezt a pályát. Ez a javaslat pont ösztönzi egyébként a rendvédelmi szervezetek dolgozóit, hogy nyugdíjas korukig töltsék be ezeket az állásokat, hiszen a bérpótlékok kapcsán az életkorhoz kötött bérpótlék olyan exponenciálisan emelkedik, hogy 50 év fölött kifejezetten jelentős lesz ennek az ösztönző hatása. Ha belegondolunk abba, hogy a mai viszonyok mellett egy 50 éves ember általános egészségügyi feltételek mellett is - hát hogyha még egyébként figyel az egészségére - tulajdonképpen ereje teljében van, tapasztalt, már kellő rutinja van, van még előtte aktív 15-20 év, van neki ambíciója, kiteljesedhet a pályája, teljesen abszurd volt az a korábbi rendszer, ami tulajdonképpen azt eredményezte, hogy a rendvédelmi szervezetek dolgozói állományának az átlagéletkora 30 és 35 év között mozgott. Tudjuk azt, hogy nemhogy a legjobb korban lévő, hanem a messze alatta lévő korban lévők, akik még nem is kellően tapasztaltak, már elhagyják a pályát. Ez azt jelenti, hogy minden szervezetnek, amely különböző okok miatt - leginkább a szocialisták által teremtett, abszolút torz és beteges érdekeltségi rendszerek miatt - így eltorzul, a teljesítménye még akkor is rosszabb lesz szükségszerűen, ha egyébként a benne dolgozók kellő rutinnal és lelkiismerettel végzik a feladataikat. Ez az életpályamodell és ez a rendszer ezt rendbe teszi. Még így is jó 5-10 évbe telik, amíg a jelenlegi 35 éves átlagéletkorról az állomány átlagéletkora felmegy 40-45 évre, ami már egy sokkal egészségesebb korfát eredményezhet. Mindenesetre az, hogy a rendvédelmi szervezeti életpálya vonzó, illetményrendszere átlátható, kiszámítható, helyes módon ösztönzi az embereket, ez önmagában is egyébként a rendvédelmi szervezetek teljesítményét erősítheti vagy növelheti minden változatlan feltétel mellett. Ezért nagyon fontosnak tartjuk, hogy a belügyminiszter úr előterjesztésében ez a javaslat itt van a Ház előtt. Szeretnénk kérni a kormány kompromisszumkészségét a túlmunka kifizetésének ezen kombinált és a dolgozók szabadságára vagy választására apelláló rendszere mellett, hozzáteszem, hogy való igaz, rögzíteni kellene a törvényben azt, hogy ezt meddig tartjuk fenn, azért, hogy az átláthatóság és a kiszámíthatóság meglegyen. Ez egyfajta kényszert is jelent persze a kormány számára, hiszen ez azt is jelenti, hogy ha 2018. december 31-ig tartjuk fenn ezt a rendszert, és utána a fő szabály az, hogy ki kell adni a rendvédelmi dolgozóknak a túlmunkára a szabadidőt, ez azt jelenti, hogy nagyon komoly, legalább 3-4 ezres létszámfejlesztési kényszere van a szervezetnek. Ráadásul azt is látni kell, hogy ez a rendszer csak akkor tartható fenn, ha egyébként a költségvetés rendben van, és a magyar gazdaság jól teljesít, a növekedés legalább 2-3 százalékos, hiszen lehet tudni azt, hogy például az életkorral kapcsolatos ösztönzőrendszer miatt, ahogy az állománynak egy egészségesebb korstruktúrája előáll, az bizony nagyobb költségvetési kiadással jár, mint a jelenlegi, amikor az állomány viszonylag fiatal, és az állomány viszonylag kevés része kaphatja meg az életkorral progresszíven emelkedő pótlékokat. De mi azt gondoljuk, hogy amennyiben ezek a folyamatok, amelyeket közös erőfeszítéssel elértünk, tartósak, akkor igenis ez a modell finanszírozható a költségvetésből. Ezért én kérem a tisztelt Házat, hogy támogassa a javaslatot. Nagyon örülünk annak, hogy a kormány ezt beterjesztette, és még egyszer szeretném megköszönni a rendvédelmi dolgozóknak azt a kitartást és azt a bizalmat, ami lehetővé tette, hogy eljussunk idáig. Köszönöm szépen a figyelmet. [[Taps a kormánypártok soraiban.]]"
6,u2016-11-29-183,Fidesz-KDNP,-0.98388671875,2016-11-29,0.9972143769264221,"Köszönöm szépen a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! Elég nehéz úgy vitatkozni, hogy a vitapartnereink ma ezt mondják, tegnap még ennek a szöges ellentétét, és ki tudja, hogy holnap mit fognak mondani. És ami talán még ennél is rosszabb, az, amit önök mondanak, és amit tettek néhány évvel ezelőtt, az sem fedi teljes egészében egymást.Az MSZP szavahihetetlen nyugdíjkérdésben is, hiszen amikor az MSZP kormányoz, akkor megemelték a nyugdíjkorhatárt, a nyugdíjak reálértékét viszont nem emelték, eltörölték a 13. havi nyugdíjat, be akarták vezetni a vizitdíjat és a kórházi napidíjat, és egekbe emelték a rezsiköltségeket. Amikor viszont ellenzékbe kerülnek, akkor hirtelen elfelejtenek mindent, amnéziásak lesznek. Mindezek után még a saját elhibázott döntéseiket is a mostani kormánypártok, a Fidesz és a KDNP nyakába kívánják varrni. A Jobbik pedig azért szavahihetetlen ebben a kérdésben, mint nagyon sok más kérdésben is, hiszen a nők 40 év munkaviszony utáni nyugdíjba vonulási lehetőségét nem szavazták meg annak idején. Nem tudható, hogy ha a nők 40 éves nyugdíjba vonulási lehetőségét nem támogatták, akkor most a „Férfi 40”-et miért támogatnák. És továbbmegyek: ha ma azt mondják, hogy támogatják azt, hogy a férfiak 40 év munkaviszony után nyugdíjba menjenek, akkor mi a biztosíték arra, hogy ha holnap erről szavaznánk, akkor önök igent mondanának? [[Sneider Tamás: Ki kell próbálni! Próba, szerencse!]] Hiszen ez oda-vissza, igen-nem, szó-beszéd és írás kapcsán folyamatosan változik. Azt gondolom, tisztelt képviselőtársaim, hogy ez játék és játszadozás a nyugdíjasokkal. A nyugdíjasok kérdése márpedig nem játék. Kérem tisztelt képviselőtársaimat, hogy a nyugdíjasokkal ne játszadozzanak, és saját politikai, hatalmi játszmáikhoz ne használják fel őket eszközül. Tisztelt Képviselőtársaim! A „Nők 40” intézkedés elsősorban, és ma ez elhangzott többször vezérszónokunktól is, nem nyugdíjpolitikai intézkedés a részünkről, hanem elsősorban családpolitikai intézkedés. Ezt mind az Alaptörvény, mind minden más európai jogszabály lehetővé teszi. Lehetővé teszi azt, hogy a nőknek elismerjük a gyermekvállalással kapcsolatos áldozatait, amit nemcsak a saját családjuk, hanem az egész magyarság, hazánk részére is tesznek. A „Nők 40” program kedvezmény célja, hogy a hosszú munkaviszonnyal rendelkező nők kettős, családi és munkahelyi terhelésének elismerését tudjuk mi nyújtani. A nagymamák számára lehetőséget nyújtunk, hogy az unokák gondozásában segítsék a fiatalok mielőbbi visszatérését a munkába.Tisztelt Képviselőtársaim! Ezekben az intézkedésekben több mint 180 ezer ember érintett, 180 ezer nőnek, de rajtuk keresztül 180 ezer családnak, gyermeknek, férjnek, unokának jelentett segítséget az intézkedés bevezetése a 2011. év óta. Tisztelt Képviselőtársaim! Minden embert és minden társadalmat jellemez, hogy miként foglalkozik a gyermekekkel és az idősebb generációkkal. Ez egyrészt jelent anyagi stabilitást, ezért vezettük be és ezért fogjuk folytatni a rezsi csökkentését, ezért csökkentjük az alapvető élelmiszerek áfáját évről évre, ezért fejlesztjük kórházainkat, ezért csökkenjük a gyógyszerek árát, ezért juttatunk az Erzsébet-programon keresztül fiataloknak és időseknek is üdülési és egyéb kedvezményeket, juttatásokat, ezért törekszünk minden igyekezetünkkel arra, hogy a nyugdíjak reálértékét megőrizzük, és ezért tettünk, és teszünk javaslatot arra, hogy növekedjen ez az emelés a következő évben. Nagyon fontos ezeken kívül, hogy a munkahelyek megtartásában, az időseknek, a nyugdíj előtt lévőknek a munkahelyük megtartásában is segítséget nyújtsunk. Ezt az anyagi és fizikai stabilitást jelenti az is, hogy közbiztonságunkat folyamatosan erősítjük, javítjuk. Tehát mindezek egyfajta anyagi, fizikai stabilitást jelentenek a nyugdíjasok részére. Másrészt kötelességünk erkölcsi megbecsülést is nyújtani az időseknek. Tisztelnünk kell, tisztelt képviselőtársaim, az időseket annyira, hogy ne tegye senki politikai játszmák középpontjába őket. Viszont abban egyetértek a kezdeményezőkkel, hogy az idősek kérdésével, ezzel a generációval - legyen szó nyugdíjasokról vagy aktív korúakról - foglalkoznunk kell. Itt már statisztikai adatok elhangoztak, de én ehhez szeretnék hozzátenni néhányat még. A WHO szerint 2000-2050 között a világ 60 év feletti népességének aránya 11-ről 22 százalékra, lélekszámuk 605 millióról 2 milliárdra nő. Az emelkedés az alacsony és közepes jövedelmű országokban lesz a legdrámaibb. 2050-re az idősek 80 százaléka ezekben az országokban fog élni. Magyarország népességéből a 65 éves és idősebbek száma 2016. január 1-jén hozzávetőleg 1 millió 796 ezer volt, a népesség mintegy 18,3 százaléka. A 60 éves és ennél idősebb népesség aránya 1990-2015 között közel 19 százalékról több mint 25 százalékra növekedett, és az előrejelzések szerint 2060-ra elérheti a 29 százalékot. Az utóbbi évtizedekben az idősek belső korösszetétele is megváltozott jellemzően a legidősebb, 80 éven felüliek részarányának növekedésével, ami 2,7 százalékról 4,2 százalékra nőtt 2001-2015 között. A 65 éves korban várható egészséges évek száma is nőtt. Ez örvendetes, ez célunk is, 2010-2014 között átlagosan 0,4 évvel. Akik elérik a 65. életévüket, azok életkilátásai jelentősen javulnak. Átlagosan 16,5 évvel élnek tovább. Mind a születéskor várható élettartam, mind a 65 éves korban várható élettartam folyamatosan emelkedik. Tisztelt Képviselőtársaim! Azok az intézkedések, amelyeket meghozott a kormány az elmúlt években, mind-mind ezt a növekedést célozzák. Fontos számunkra, hogy az idősebb generáció minél hosszabb ideig élhesse aktív és gyümölcsöző életét. Az idősek népességen belül megnövekvő aránya arra kötelez bennünket, hogy olyan intézkedéseket és programokat dolgozzunk ki, amelyek az időskor megélését jobb egészségben biztosítják. Az idősek erőforrásait jól, értékén kell kezelnünk. [[19.10]] Az idősek tudására, az idősek tapasztalatára pedig szüksége van mindannyiunknak. A kormány időspolitikája fókuszában az idősödő és idős korosztály jóllétének növelése, társadalmi aktivitásuk fejlesztése áll, amelyet több színtéren igyekszünk megvalósítani, úgymint az önkéntességbe való szélesebb körű bevonásukkal - ezt Schmuck Erzsébet is említette mint fontos témát, ezzel egyetértünk -, közösségi életük fejlesztésével, a nemzedékek együttműködésének elősegítésével. Ezt pályázatok és célzott programok révén segítjük. Az idősek értéket képviselnek. Nem lehet teherként tekinteni erre a korosztályra. Szemléletváltásra van szükség az egész társadalom, így maguk az idősek részéről is sokszor, amikor az időskorról van szó. Szakítani kell azzal a felfogással, amelyben az idősek csupán ellátásra, csupán gondozásra szoruló emberként jelennek meg. Holott az egészségben eltöltött várható élettartam-növekedés egyben azt is jelenti, hogy tevékenyen, motiváltan, produktívan is el lehet tölteni a nyugdíjas éveket. Ugyancsak fontos lenne, hogy minél szorosabbak legyenek a családon belüli, az idősek és fiatalabb nemzedékek közötti kapcsolatok, az összetartó erő a gyermekek, az unokák és a nagyszülők között. Tisztelt Képviselőtársaim! A nők 40 éves munkaviszony utáni nyugdíjba vonulási lehetősége [[Korózs Lajos: Férfi!]] a családtámogatási rendszer része. Ennek van alárendelve és ezért hoztuk meg a különféle családtámogatási kedvezményeket, a családiadó-rendszert, az adókedvezményeket, a különféle, családokat érintő szolgáltatásokat, mint például a bölcsődei, óvodai és a védőnői ellátás, az otthonteremtési támogatás vagy éppen a lakhatáshoz való hozzásegítés, a CSOK, valamint a nők kedvezményes nyugdíjazására fordított összegek. Ezt együtt kell látni, és ezt együtt kell kezelni, egy egységnek a részei. Büszkék lehetünk arra és büszkék is vagyunk, hogy a világban egyedülálló módon a GDP majdnem 5 százalékát fordítjuk a családtámogatási rendszerünk finanszírozására. Tisztelt Képviselőtársaim! Az egykulcsos adórendszer és a családi kedvezmény bevezetésének együttes hatására 2010 óta összesen több mint 3000 milliárd forint maradt a családoknál; 3000 milliárd forint! Itt egy fontos dolgot szeretnék megemlíteni. Schmuck Erzsébet mondta, amikor az egykulcsos áfáról beszélt. [[Schmuck Erzsébet: Személyi jövedelemadó!]] Azt soha nem teszik hozzá a tisztelt ellenzéki képviselőtársaim, hogy hány százalékos egykulcsos adóról beszélnek. Ugyanis a személyi jövedelemadónál sem a kulcsok száma, hanem azok mértéke számít. Lehet többkulcsos egy áfa [[Dr. Józsa István: Szja!]] mint ahogy 2010 előtt volt, és 30 feletti százalékot jelentett. [[Dr. Józsa István: Nem áfa! Sneider Tamás: Másik 35 európai országban nem így gondolják!]] Szó volt a mai vitában a munka és a család egyensúlyának megteremtéséről is [[Korózs Lajos: Nem volt! Derültség az ellenzéki padsorokból. Dr. Józsa István: Csak ti mondjátok! Az elnök megkocogtatja a csengőt.]] , vagyis arról, hogy mivel segítjük azokat az embereket, akik nem tudnak a nyugdíjas éveik előtt idősebb korukban elhelyezkedni. Szeretném önöket arra emlékeztetni, hogy 2013. január 1-jétől életbe lépett a munkahelyvédelmi akcióterv, amelynek az a célja, hogy a leginkább érzékeny helyzetben lévő munkavállalói csoportokat segítse. Idetartoznak a szakképzetlenek, idetartoznak korcsoportok is, a 25 év alattiak, férfi, nő, nincs közöttük különbség, és az 55 év feletti munkavállalók. Itt is a férfiak és a nők ugyanolyan segítségben, ugyanolyan állami segítségnyújtásban részesülnek. Ebben a konstrukcióban a munkáltatók bérköltségeinek csökkentésére adunk támogatásokat a foglalkoztatás bővítése céljából. Ennek köszönhetően a versenyszférában 2013-tól 2015 végéig mintegy 357 milliárd forint munkahelyvédelmi kedvezményt vettek igénybe, mindösszesen 870 ezer dolgozó után. Férfiakat és nőket, vagyis férfi és nő munkavállalókat egyformán segítjük a munkahelyvédelmi akció keretében. Tisztelt Képviselőtársaim! Még nem is esett szó a „Nők 40 plusz” programról, amelyet 2013. október 15-én indítottunk el. [[Dr. Szakács László: Azért nem, mert nem erről szól a vita! Ez lehet az oka!]] Ez ismételten azt jelenti, hogy azon korcsoportnak segítünk, akik a leginkább voltak kitéve és vannak a mai napig kitéve annak, hogy bizony 55 év fölött nagyon nehezen tudnak elhelyezkedni. Nem tudom, hogy ilyen leveleket a tisztelt képviselőtársaim kapnak-e. A Jobbik idézett már férfileveleket. Én szoktam és mi szoktunk [[Korózs Lajos: Női leveleket kapni!]] női leveleket, nőktől leveleket kapni. Azt gondolom, hogy abban egyetérthetünk, hogy 2008-09-re a leginkább veszélyeztetett korosztály az 55 év feletti nők voltak, akik arra panaszkodtak - és a statisztikai adatok is alátámasztják -, hogy a vállalkozások megszűnésével sorra veszítik el munkahelyeiket, és bizony nem nagyon tudnak vagy nagyon csekély számban tudnak elhelyezkedni. Nos, ezek az akciótervek azért vannak, hogy az ő elhelyezkedésüket segítsük. És azon túl, hogy ha úgy döntenek a nők, hogy szeretnének elmenni, elhelyezkedni, akkor ebben nyújtunk segítséget, ha pedig úgy gondolják, hogy ők élni kívánnak a 40 éves munkaviszony utáni nyugdíjba vonulási lehetőséggel, akkor eldöntheti a nő, hogy azzal él és nyugdíjba megy kedvezményesen, vagy [[Dr. Szakács László: Vagy nem!]] igénybe veszi az állam által nyújtott munkáltatói kedvezményekkel azt az állást, amelyet talál magának. Ezzel bizony egy olyan korosztály tömegeinek a problémáját oldottuk meg, akiket az inaktivitásba és a munkanélküliségbe sodortak a kétezres évek. Tisztelt Képviselőtársaim! Kérem még egyszer összegzésképpen, hogy a mai vitanapon is és a Parlament falain kívül is óvakodjunk attól, hogy a nyugdíjasokat politikai célokra használja fel bárki is. [[Dr. Gyüre Csaba: A Fideszen kívül más nem!]] Ha az a kezdeményezése az ellenzéknek, hogy gondolkodjunk közösen az idősek helyzetéről, abban partnerek tudunk lenni. [[Sneider Tamás: Dolgozókról beszélünk! Nem nyugdíjasokról beszélünk, hanem dolgozókról!]] De olyan kérdéseket felvetni, amit a felvetők sem támogattak pár évvel ezelőtt, az, azt gondolom, egy szavahihetetlen és komolytalan dolog. Köszönöm szépen. [[Taps a kormánypártok padsoraiból.]]"
6,u2014-12-15-310,Opposition,0.482666015625,2014-12-15,0.3980828523635864,"Köszönöm szépen a szót. A holnapi költségvetést megalapozó törvény előtt mindenképpen fontosnak tartottam, hogy elhangozzon a Parlament falai között is az egyik műszakos, több műszakban dolgozó, Paksi Atomerőműben dolgozónak a levele, amelyet szó szerint fogok felolvasni. „Egy fáradt melós üzenete 58 éves vagyok, lakatos. Több mint 30 éve dolgozok az atomerőműben, annak is a sűrűjében. Fizikai munkára szegődtem a céghez fiatalon, egészségesen, erősen. Határozott ígéreteket kaptam jó fizetésre, jó közösségre, nehéz, kihívást jelentő munkára, munkakörülményekre. Még a nyugdíjkorkedvezmény előnyét is hangsúlyozták, hogy ezzel méltányolják a sugárveszélyt, amit vállalok. Mondták: ha majd megöregedsz a munkában, pajtás, előbb mehetsz pihenni, csak tudd átadni az utánad jövő nemzedéknek a helyedet és a feladatot. Vállalhatod majd unokáid felügyeletét, hogy gyermekeid teljes értékű munkát tudjanak végezni munkahelyükön. És nem utolsósorban ne beteg, megfáradt emberként legyél megtűrt a munkahelyeden, élvezd még egészségesen a jól megérdemelt pihenést. Nem felejtem el azóta sem ezeket az ígéreteket, mert félelmeimet ezek segítették legyőzni és meghozni a döntést: igen, vállalom a munkát. Ma hol is tartok? Elmúlt harminc év, a fiatalságom ma már csak emlék. Egyre többször kell felkeresnem a háziorvosomat, aztán a szakrendelést. Semmi rendkívüli gond, csak a szokásos. Szemüveg nélkül már közlekedni sem tudok. A derékfájás mindennapos vendég, az ízületi fájdalmak kíséretében. A létrára is, a csövek közé is csak erős rákészüléssel tudok felmászni. A modern gépek kezelése egyre nehezebb. A hatósági vizsgák teljesítése is szinte egy egész embert kíván. Hallom a hírt, hogy megszűnik a korkedvezmény. El vagyok keseredve. Hazudtak nekem, átvertek, hamis ígéreteket kaptam. Most, amikor teljesítettem az elvárásokat, és élvezhetném erőfeszítéseim jutalmát, akkor azt mondják, hogy nem. A kollégáimmal együtt évente 13-14-15 hónapot dolgozunk, adtunk készenlétet, ügyeletet. Jöttünk dolgozni délután és éjjel is. Ha kellett, vasárnap is, karácsonykor, húsvétkor is dolgoztunk. Jöttünk nyáridőben és hóban-fagyban is. Gyermekeinket sokszor csak az ágyukban láttuk, gyorsan felnőttek, köszönhető feleségem gondos nevelésének és türelmének. Nem mehetek el korkedvezményes nyugdíjba? Munkanélküli fiamnak nem szabadul fel a helyem? Lassan már az üzemorvos is megkérdezi, hogy nem gondolkodom más munkakörben, mert nem kapom meg a következő évre az alkalmasságit. És ha nem kapom meg, akkor kirúgnak? 58 évesen hol kapok fizikai munkát, amit el is tudok majd végezni? Sorba állok segélyért, közmunkáért? Hát ennyit ért a fiatalságom, az erőm, az egészségem feláldozása? Most, amikor jogos jussomat kérem, ajtót mutatnak: takarodj, büdös melós!Közben meg azt gondoltam, kérek valamit a kormánytól: hallgasson meg, hallgassa meg kollégáim kérését, ne dobjon minket az utcára, hagyja meg a nyugdíjkorkedvezményünket. Aztán jött a hír, hogy tárgyal a LIGA, de megint nélkülünk, rólunk akarnak dönteni.Pedig lenne miről gondolkodni, lenne miről tárgyalni. Mi lesz azokkal az 50 év fölöttiekkel, akiknek megromlott a látása, magas a vérnyomása, elkoptak az ízületei, elfogyott az ereje, mert a nehéz munkakörülmények, a folyamatos műszakozás, az állandó túlórázás felemészti a szervezetét? A paksi emberek szava, véleménye ezek szerint semmit nem számít, csak a felelősségteljes munkájuk kell? Hát nem! A gerincem nem hajlik mindenfajta szélben. A melósé nem. Kiállok az igazamért, nem vagyok hajlandó befogni a számat. Itt vagyok most is, jöttem magamért és kollégáimért is. És eljövök máskor is, ha kell, mert a melós, ha megígér valamit, azt be is tartja. Kár, hogy nekem a korkedvezményes nyugdíjat nem egy melós ígérte meg.”Ezt a levelet nemcsak a Paksi Atomerőműben lehetett volna megírni, hanem a vasutas kollégák között is, meg a bányászok között is, meg a MOL-os kollégák között is, meg a villamosenergia-ipar számos területén és még sok más helyen. Gondoljanak bele, kedves képviselőtársaim, ezek az emberek végigdolgozták az életüket, és holnap minden fideszes és kormánypárti képviselő ezektől az emberektől veszi el a korkedvezményes nyugdíjat, és emellett pedig kérik fel őket arra, hogy az erőműbővítésnél tegyenek meg mindent szakmailag, erejükön felül. Szerintem holnap nem szavazhatja meg a Fidesz ezt a törvényt. Köszönöm."
6,u2016-11-08-9,Opposition,0.36328125,2016-11-08,0.996954083442688,"Köszönöm szépen a lehetőséget. Tisztelt Ház! Kedves Képviselőtársaim! Napirend előtti hozzászólásomban három dologról szeretnék beszélni, egyrészről a szegénységről, a dolgozói és a lakhatási szegénységről. Teszem ezt elsősorban azért, mert a héten van a szociális munka napja, és most van lehetőségünk arra, hogy napirend előtti felszólalásunkban is emlékeztessük képviselőtársainkat erre a megemlékezésre, hiszen már évtizedes hagyomány, hogy a szociális területen dolgozóknak megköszönjük a munkájukat. S két és fél héttel ezelőtt volt a szegénységellenes küzdelem világnapja, és erre vissza kell hogy utaljak. A napokban látott napvilágot az OECD-nek egy jelentése, amely szerint duplájára emelkedett az éhezők száma. Mintegy öt évvel ezelőtt 17,4 százalékot mértek, és ma már meghaladja a 30 százalékot azoknak a száma, akik nem jutnak megfelelő táplálékhoz Magyarországon. Ez nagyon érdekes, mert mellette megjelent az Élelmiszerbanknak egy kimutatása, amely szerint a magyar társadalom több mint 23, majdnem 24 százaléka a nélkülözők kategóriájába tartozik. Ez nem feltétlenül a mindennapi éhezést jelenti, de az biztos, hogy ezek az emberek megfelelő minőségű élelmiszerhez nem jutnak hozzá. Tisztelt Ház! Kedves Képviselőtársaim! Szeretném felhívni a figyelmüket arra, hogy a közelmúltban jelent meg egy másik jelentés az Európai Bizottság részéről, amely szerint Magyarországon évente 2 millió tonna olyan élelmiszer kerül kidobásra, amely egyébként még fogyasztható lenne. Azt gondolom, erre valamilyen megoldást kéne keresnie a kormánynak, hogy ez ne így történjen. Szeretnék néhány gondolat erejéig időzni annál, hogy látjuk azokat az értékeket, amiket a kormány a politikájában a szociális ügyek terén is megjelenít, ezt fordított újraelosztásnak hívjuk. Kedves képviselőtársaim, ma Magyarországon másfél millió olyan ember van, akinek a havi jövedelme nem éri el az 55 ezer forintot, és a leggazdagabbak és a legszegényebbek közötti jövedelemkülönbség ma már közel a harmincszorosára növekedett. Itt kell megjegyeznem, hogy az elmúlt években sajnálatos módon növekedett a dolgozói szegénység. Egy-két évtizeddel ezelőtt még azt gondoltuk, hogy a munka megvéd a szegénységtől, de ma már nem így van. Nagyon érdekes és tanulságos az, hogy a diplomával rendelkezők körében ugyan alacsony a munkanélküliség, sőt az országban a legalacsonyabb, mégis a diplomával rendelkezők dolgozói szegénysége kétszeresére emelkedett az elmúlt években. Szeretnék néhány statisztikai adatot említeni önnek, államtitkár úr, mert gondolom, ön válaszol majd rá. Rendszerint elbeszélünk egymás mellett, ettől függetlenül én csak mondom a magamét. Tételesen megnéztem a Központi Statisztikai Hivatal adatait, és azt láttam, hogy Heves megyében az egészségügyben dolgozók átlagjövedelme 92 538 forint. Azt hiszem, megállapíthatjuk, hogy ennyi pénzből nem lehet megélni. Az egészségügyben nagyon sokan dolgoznak olyanok, akik fizikai munkát végeznek, a kórházak és a rendelőintézetek üzemeltetéséért felelősek és ott dolgoznak. A fizikai munkát végzők átlagos jövedelme 59 381 forint. Ehhez az égvilágon semmilyen magyarázatot nem kell hozzáfűzni! De nem jobb a helyzet az oktatás területén, nem jobb a helyzet a tudományos és műszaki foglalkoztatás területén sem. A szociális szféra nettó bére 2010-ben, kedves képviselőtársaim, meghaladta a 83 ezer forintot, és a múlt év végére - szintén a KSH adatait mondom - nem érte el a 70 ezer forintot. Ezért nem lehet csodálkozni azon, hogy elhagyják a pályát a szociális területen dolgozók, nem lehet csodálkozni azon, hogy Nyugat-Magyarországon már nincs szociális munkás, mert mindenki Grazban vagy Bécsben dolgozik. Kedves Képviselőtársaim! Szeretnék néhány dologra kitérni a lakhatási szegénységet illetően. A múlt héten említettem egy interpellációban, hogy a Nemzeti Bank kimutatása szerint 15 ezer család vár árverésre, körülbelül 400 ezer család várja azt, hogy kikapcsolják nála a villanyt, 200 ezer család, hogy a gázt, és 130 ezer család, hogy a távhőt lekapcsolják náluk. Tudom, államtitkár úr fogja mondani, hogy mennyivel csökkent a rezsitartozásokkal rendelkezők száma. Mégis azt gondolom, kormányzati intézkedés kell ahhoz, hogy Magyarországon legyen egy koherens lakáspolitika. Nem kerül pénzbe, hogy visszaállítsák a lakhatási támogatást, nem kerül pénzbe, hogy visszaállítsák a normatív adósságkezelési szolgáltatást. És közel 400 ezer üresen álló lakás van ma Magyarországon. Ezek egy huncut fillérbe sem kerülnek, csak kormányzati szándékba. Köszönöm szépen, hogy meghallgattak."
6,u2019-11-22-155,Opposition,0.2469482421875,2019-11-22,0.9966810345649719,"Köszönöm szépen. Tisztelt Ház! Kedves Képviselőtársaim! Éppen itt a szomszédommal beszélgetve a napirend előterjesztése kapcsán megjegyeztem, hogy politikai pályafutásom egésze leírható a társadalombiztosítási alrendszer teljes átalakulásával, a kezdetektől a végéig. Hiszen annak idején, amikor még a rendszerváltás után hatpárti volt a magyar parlament, konszenzus, egyetértés volt abban, hogy a társadalombiztosítás két ágát önállósággal kell ellátni, hogy annak legyen önkormányzata, sőt továbbmegyek, a volt szakszervezeti vagyonból még vagyonnal is elláttuk, itt a Parlament falai között törvényt alkottuk róla. Aztán az önkormányzás mellett még önálló ellenőrző testülete is volt a társadalombiztosításnak, a nyugdíjágának és az egészségpénztárnak is. Ehhez képest meglehetősen nagy átalakuláson ment át. Ma már azt látom, hogy fölösleges is ilyen jelzőt használni rá, hogy társadalombiztosítás. Ez a költségvetés egy fejezete lett, és a költségvetési törvény egy fejezetéből az vezethető le számomra, hogy teljesen fiskalizálták az ellátórendszert, és az Államkincstárba beolvasztva megszűnt a társadalombiztosítás; a nyugdíj-igazgatóság, ha szabad ezt mondanom, egy minisztériumi főosztály szintjére degradálódott. Nagyobb bajnak tartom, hogy a szakértői apparátus legjobbjai itt hagyták a szakmát, és meglehetősen sok problémával, borzasztó határidőkkel működik sajnos a rendszer, ahogy az én információim erről szólnak. Ez az egyik dolog. A másik, amit szeretnék előrebocsátani, hogy azokkal az intézkedésekkel, amelyek a praktikum oldaláról, az informatikai fejlesztések oldaláról közelít, amit az államtitkár is mondott, én azzal a legmesszebbmenőkig egyet tudok érteni. Remélem, hogy az államigazgatás digitalizációja, az informatikai rendszerek összeérnek, és egyre precízebbé tudnak válni, és remélem, hogy ezen a két területen, a nyugdíjbiztosítás és az egészségbiztosítás területén is ezt a digitális tudást a lehető legjobban tudják majd konvertálni. A tartalmi részekre rátérve: a törvény teljesen újraírja a társadalombiztosítás ellátásaira és a magánnyugdíjra jogosultakról, valamint e szolgáltatások fedezéséről szóló 1997. évi XXX. törvényt. A törvény a céljáról és az alapelveiről szóló részben is szinte szóról szóra ugyanazt tartalmazza, igaz, az öngondoskodás és a magánnyugdíjrendszerhez való kapcsolódás kimaradt az új törvényből. Akik régebben parlamenti képviselők, azok tudják, hogy én nem voltam annak idején olyan eszeveszett nagy híve a magánnyugdíjpénztári rendszer bevezetésének, ámde amikor bevezetésre került, akkor részemről is kívánatos volt az, hogy az transzparens legyen, hogy ott legyen egyéni számla, hiszen egy tőkefedezeti rendszerről van szó. S maga a tőkefedezeti rendszer meg is követeli azt, hogy hónapról hónapra követni lehessen azt, hogy a befizetett járulékok éppen hol tartanak, a befektetések hogy térültek meg, s a többi, s a többi, s a többi. Nagyon sajnálom, hogy ilyen gyalázatos véget ért ez az egész. Ma tudomásom szerint mintegy 60-61 ezer magánnyugdíjpénztári tag van. Kérem szépen, ott van egyéni számla, ott lehet követni, hogy mennyi befizetés történt, annak mennyi a hozama, et cetera, et cetera. Amiről már évek óta beszélnek, Matolcsy György megzsarolta a magánnyugdíjpénztári tagokat, és azt mondta, hogy nem fog állami nyugdíjat kapni az, aki a magánnyugdíjpénztárban marad mert beszéljünk világosan, ez egy zsarolás volt! Igaz, hogy ebből később visszakoztak. Amikor én aznap vagy másnap egy nyilvános műsorban azt mondtam, hogy semmi baj, veszem elő a telefonom, megrendelem a repülőjegyem, és megyek Strasbourgba, mert biztos, hogy a gatyájukból is ki fogom perelni őket, akkor utána ebből visszakoztak. Nem biztos, hogy azért, mert én Strasbourggal megfenyegettem őket, de mindenesetre azt mondták, hogy mégis fog járni állami nyugdíj annak, aki a magánnyugdíjpénztárban marad. Csakhogy akkor összesen 106 ezren gondoltuk úgy, hogy maradunk, az összes többi pedig visszalépett. Na kérem, ott volt egyéni számla. Amit itt ígértek, hogy majd lesz egyéni számla, de nemcsak hogy egyéni számla lesz, ami nyomon követhető, hanem még örökölhető is lesz , emlékezzenek vissza képviselőtársaim , ebből az égvilágon semmi nem valósult meg, mert amire önök hivatkoznak, hogy egyéni számla, az egy nyilvántartási rendszer. De azt most is tudjuk. Amikor valaki megszületik, tajszámot kap, van egy anyakönyve, az adatait rögzítik, ha van járulékfizetés, azt bevezetik, és kész. Nincs ebben az égvilágon semmi ördöngösség, az egy nyilvántartási rendszer. Ha végigvesszük a fogalmakat, ahogy ábécésorban berakták, de hát ezen túl is újként szerepel közöttük a tanulmányokat folytató tanuló, a hallgató, a tanulmányok szüneteltetése időtartamának meghatározása. Ugyanakkor alapvető változás, hogy a biztosítottak felsorolása úgy kezdődik, hogy a biztosított a kiegészítő tevékenységet nem folytató személynek nem minősülő, et cetera, et cetera, nem folytatom tovább, és ez alá került mindenki a felsorolásban. A fogalmak között meghatározzák, hogy ki számít kiegészítő tevékenységet folytatónak. Zárójelet nyitok: itt azokról van szó, azok a nyugdíjasok számítanak annak, akik a 6. §-ban felsorolt valamilyen jogviszonyban keresőtevékenységet folytatnak. Felmerül a kérdés, legalábbis bennem mindenképp, hogy akkor ők miként válnak biztosítottá. Ráadásul a baleseti ellátásra jogosultak köréből kiveszik a kiegészítő tevékenységet folytató személyeket. Érdekes az indoklásban az a mondat, hogy az új szabályozás immáron teljes mértékben mentesíti a saját jogú nyugellátásban részesülő személyek keresőtevékenységét a biztosítás és a járulékfizetés alól. Megint zárójelet kell nyitnom. Ennek hiányában biztosítási kötelezettséget, illetve járulékfizetést eredményezne, valójában így a dolgozó nyugdíjasok biztosítása sem stimmel teljesen. Egy apró baki, s ezt is meg kell hogy jegyezzem. A felsorolások között benne felejtették a Független Rendészeti Panasztestületet, de hallottuk a híradásokból, hogy ezt egy jó héttel ezelőtt gyakorlatilag megszüntették, mert egy másik törvényjavaslattal kiírták a létező intézmények sorából. Továbbra is megmarad az a fura logika, hogy vannak biztosítottak, akik értelemszerűen jogosultak egészségügyi ellátásokra, és vannak azok, akik nem számítanak biztosítottnak, de legalább baleseti ellátásra vagy egészségügyi szolgáltatásra jogosulttá válnak a törvény alapján. Erre Kovács képviselőtársam az előbb már utalt. Nincs magyarázat viszont arra, hogy miért tartja meg az új törvény ezt a logikát, mert nem az alapján válik szét, hogy dolgozik valaki vagy sem, ráadásul a nyugdíjas, a kisgyermeket nevelő is dolgozhat az adott ellátása mellett. Miért lehet például, hogy a közérdekű nyugdíjas-szövetkezet tagja biztosított, de a közérdekű munkát végző meg nem biztosított? Vagy hogy az álláskeresési támogatásban részesülő biztosított, de a csetben, a gyedben s a többi, s a többi, vannak még ellátási formák részesülők meg nem? Vagy miért lehet külön pont a biztosítottak között a köztársasági elnök saját jogú nyugdíjasnak nem minősülő házastársa arra az időre, amelyre fennálló biztosítással járó jogviszonyában a biztosítása szünetel, vagy nem rendelkezik más biztosítással járó jogviszonnyal, miközben a sima nyugdíjas „csak” az egészségügyi szolgáltatásra jogosultak között van felsorolva? Eleve hogy lehet biztosított az, akinek szünetel a biztosítása? Egyébként a köztársasági elnök hozzátartozójára vonatkozó rendelkezés eddig is szerepelt a törvényben, csak azt máshol könyvelték be. Az egészségügyi szolgáltatásra jogosultak felsorolásánál megtartja a törvény azt a logikátlan sorrendet, ami a hatályosban is szerepel. Nem világos, hogy miért külön pont a gyes, és miért van egy másik pontban a gyod, a gyet, az ápolási díj és az időskorúak járadéka. Legalább ezt is összefésülhették volna véleményem szerint. Tisztelt Ház! Kedves Képviselőtársaim! Arra nem akarok kitérni, hogy a százalékos arányok hogyan alakulnak át és melyik alap hány százalékot fog kapni, hiszen államtitkár úr ezeket részletezte, és azt hiszem, hogy ez mindenki számára érthető. Viszont van még egy dolog, amit szeretnék szóba hozni, és ez a járulékalapot képező jövedelem. Az átláthatóság kedvéért ez külön paragrafusban került szabályozásra. [[15.30]] Itt számomra nem világos, hogy az alapbérnél meghatározott szint, a legalább előző év júliusi átlagkereset kire és hogyan vonatkozik. Külön kiemeli az indokolás, hogy a 6. §, azt hiszem, (1) bekezdésének a) pontja szerinti biztosítási jogviszony esetén a társadalombiztosítási járulékot legalább a minimálbér 30 százaléka után meg kell fizetni ezt így értem , amely kötelezettség alól mentesülni csak az egyes, a törvényjavaslatban taxatíve felsorolt esetekben van lehetőség. A családi járulékkedvezmény szabályozása annyival lesz kedvezőbb, hogy a mostani munkaerőpiaci járulékra ez a másfél százalék járulékkedvezmény is kiterjed majd, erre utalt az államtitkár úr is. A korábbi szabályozással egyezően továbbra is lehetőség van megállapodást kötni a társadalombiztosítási ellátásra, erre is utaltak itt, a 24 százalékhoz képest 22 százalékra. Kitérnek arra, hogy itt egy állapotfelmérést kell végezni akkor, ha valaki ezt a szolgáltatást meg akarja vásárolni. Az számomra persze kérdés, hogy ez mennyi embert és kiket érint. Tanulmányozva a múlt hónapban itt a zárszámadási törvényt, én arra a következtetésre jutottam, hogy ez néhány száz embert érinthet, hiszen az E-alapban a megállapodás alapján fizetők járuléka, úgy emlékszem, ilyen 285,4 millió forintot tett ki, mármint a zárszámadási törvény kapcsán. A nyugdíjtörvény egyik fontos módosítása, hogy hatályon kívül helyezik a 83/B. §-t, amely a korhatár előtti nyugdíjakra vonatkozó keresetkorlát eltörlését jelenti. Üröm az örömben, hogy a korhatár előtti ellátásban, szolgálati járandóságban, táncművészeti életjáradékban és átmeneti bányászjáradékban részesülőknél fennmarad, miközben emlékszünk rá, hogy a bányászoknál tették lehetővé egypár évvel ezelőtt, hogy eltérjenek az addigi szabályozástól, és egyéni mérlegelés alapján eltérhessenek, a nyugdíjbiztosítás főigazgatója adhatott felmentést a keresetkorlát alkalmazásától. Itt az új szabályozásban csak a „Nők 40”-nel elmenteknek lesz lehetőségük ezt érvényesíteni. Képviselőtársaim! Arra kitérek, hogy bár az igazgatás rendszerében én nagyon sok problémát látok, azt meg kell hogy jegyezzem, hogy az elmúlt három évtizedben, de azt megelőzően is a nyilvántartási rendszer a magyar társadalombiztosítás rendszerében meglehetősen jó volt, viszont most kétségeink vannak efelől. Félek attól, hogy a most itt egy csövön befizetett járulékok amelyek egyébként már most nagyjából a járulékjellegüket elveszítik, mert adóként hajtják be, és adóként is viselkednek a szolgálati idő nyilvántartása mellett nem lesznek transzparensek, és nem lehet visszakövetkeztetni majd az induló nyugdíjak megállapításánál, illetve a határozat meghozatalánál. Végezetül két keresetlen mondatot mondanék arra nézvést, hogy a potyautasokat ki kívánják szűrni a rendszerből. Én ezt a legmesszebbmenőkig tudom üdvözölni, ugyanakkor, államtitkár úr, megjegyzem, hogy ugyan nem idetartozik szorosan, de potyautasnak minősítem azt az úgynevezett ukrán inváziót, amely az északkeleti határunkon van. Én nem hallomásból tájékozódom, nem újságcikkekből, én a két szememmel láttam, én ott több települést felkerestem, több polgármesterrel, háziorvossal, postamesterrel beszéltem: falvak tömkelegében mutatják meg így az ingatlanokat, hogy melyek az ukrános házak. Tévedés ne essék, én most nem a határon túli magyarokról beszélek, hanem azokról a seftesekről, akik a magyar ellátórendszer hiányosságait kihasználva vagy az ellenőrzési rendszerünket kihasználva élősködnek a magyar társadalombiztosításon és a magyar társadalmon. Tehát itt nemcsak nyugdíjért jönnek ma már százával és ezrével, hanem jönnek az álláskeresési támogatásért, az anyasági ellátásért, az egészségügyi ellátásért. Mindenki tudja, hogy Kisvárdán emberek élnek abból, hogy gyakorlatilag orosz tolmácsként alkalmazzák a kórházakban őket a kliensek nem a kórház alkalmazza őket, hanem a kliensek , akik egy szót nem beszélnek magyarul, magyar felmenőik soha az életben nem voltak, nem magyar állampolgárok, mégis igénybe veszik az egészségügyi ellátást. Beszéltem olyan polgármesterrel, aki közmunkát ajánlott fel egy ukrán fiatalembernek a településén, és ő elutasította, mert azt mondta, hogy most intézte el Vásárosnaményban az álláskeresési támogatását, és ő egyébként feketén dolgozik Szlovákiában. Minden ellátást igénybe vesznek Magyarországon. Azért mondom, csak azért hoztam ezt szóba, mert ezzel is foglalkozni kell, igaz, nem ennek a törvénynek a hatálya alá tartozó kérdésről van szó. Köszönöm a figyelmüket."
6,u2017-11-27-226,Opposition,-0.89111328125,2017-11-27,0.9968303442001343,"Köszönöm szépen, elnök úr. Jól mondja, Kovács képviselőtársam, sok intézkedés történt, csak nem pluszos, hanem mínuszos. Gondoljon csak vissza 2010 decemberére, amikor egy népi kezdeményezés okán a nyugdíjkorhatárt 62 esztendőben kívánták rögzíteni, majd önök bebélyegezték a 65 éves nyugdíjkorhatárt 2022-től, miközben az ezt követő napokban, 2011-ben pedig a rugalmasság teljes körét felszámolták. Mindegy, hogy korkedvezményről, mindegy, hogy korengedményről, mindegy, hogy miről beszélünk, önök ezeket az intézményeket likvidálták. Egyszerű a történet tehát: olyan méltányos nyugdíjrendszert kell működtetni, amely a méltányossága mellett a rugalmasságot is magában hordozza; tudja, olyat, hogy egy 40-42 éves szolgálati idővel bíró ember 62 évesen ne két lehetőség közül választhasson: elmegy nyesre, nyugdíj előtti segélyre 44 ezer forintért, vagy kimegy a közparkokba gereblyézni közfoglalkoztatottként 54 ezer forintért, hiszen a munkaerőpiacon elég nehéz még a mai viszonyrendszerben is neki elhelyezkedni. [[Dr. Szűcs Lajost a jegyzői székben Földi László váltja fel.]] Egy szó, mint száz: a rugalmasság mellett a rokkantság vagy a baleseti rokkantság kérdéskörét sem lenne szabad elfelejteni, és úgy kezelni, ahogyan azt önök kezelik. Az öregséginyugdíj-minimum mértékét, nagyságát pedig mértékadó módon kell emelni. Az a 28 500 forint, ami nyolc év óta példátlan módon az önök, a második és harmadik Orbán-kormány időszakában változatlan, elfogadhatatlan és szégyenletes. Mindezek mellett a nyugdíj melletti foglalkoztatás korlátozó szabályait is már rég fel kellett volna oldani, amit önök megtettek, emlékezzen a pedagógusokra, az orvosokra és sok mindenki egyéb másra. Ha pedig tisztességes rendszert akarunk működtetni, akkor igenis helye van a vegyes indexálásnak, a svájci indexálásnak, és helye van annak is, amiről Korózs képviselőtársam szólt, hogy az ápolási díjak mértékadó emelésére sor kerüljön. Ezért kérem, hogy támogassák a tárgysorozatba vételt."
6,u2020-10-21-13,Opposition,-0.91845703125,2020-10-21,1.0,"Köszönöm szépen, elnök úr. Legelőször is Nacsa képviselő úrnak mondanék néhány mondatot. Azért azt szögezzük le, hogy ön nem tudja, hogy nekem mi fáj, és azt sem tudja, hogy a mi fejünkben mi van. Azért ön még nem tart itt.A másik: ön azt mondta a felszólalásában, ha munka van, minden van. Nem elegendő a munka, hogy az ember munkavállalóvá váljon, hanem megfizetett, jól megfizetett munkavállalóról is beszélünk. Ha a költségvetés zárszámadásáról beszélünk, akkor évek óta egy visszatérő problémája a költségvetésnek, hogy azt a gazdasági adatok ismerete nélkül, jóval előre benyújtja a kormány, így az gyakorlatilag költségvetési tippjátékként működik, nem valódi költségvetésként. Ez látható a jelenlegi, a 2019. évi zárszámadás esetén is, ahol részletes elemzéseket láthatunk arról, hogy a tervezett kiadások és bevételek hol, milyen módon maradtak el vagy éppen teljesítették felül a várakozásokat. Van azonban több olyan fontosabb terület, amelyet külön is érdemes kiemelni. És most engedjék meg, hogy pontosan azért, mert az év elején egy világjárvánnyal szembesülhettünk, most a második hullámot éljük meg, és a mai napi adatokat biztos önök is olvasták, hogy 48 honfitársunk halt meg, és most már 201 honfitársunk van lélegeztetőgépen, egyetlenegy ágazattal hadd foglalkozzak: ez a magyar egészségügy helyzete, az alapellátás helyzete. A zárszámadás hosszan fejtegeti a háziorvosi és fogorvosi letelepedési és a háziorvosi praxisjog-vásárlási pályázat eredményeit. Nem részletezi az indokolás azonban azt, hogy a szerződést kötő háziorvosok közül hányan voltak azok, akik letelepedési pályázattal kaptak praxist maguknak, hány tartósan betöltetlen háziorvosi körzet került ezen pályázatok útján feltöltésre. Azért is nagyon fontos, mert majd részletesen kitérek, hogy hogyan is állunk most háziorvosok terén Magyarországon. A zárszámadás ír az alapellátás megerősítéséről és annak kompetenciájának kiterjesztéséről, mégis a tartósan betöltetlen háziorvosi körzetek folyamatos növekedése látható. Ezen tartósan betöltetlen körzetszám miatt ma már a fogorvosi körzetek esetén közel 900 ezer emberről, háziorvosok esetén pedig, még 2019-ről beszélünk, körülbelül 600 ezer emberről beszéltünk, aki napi szinten nem tudott hozzájutni az alapellátáshoz; most már több mint 720 ezer emberről beszélünk. Szóval, 2019-ben 600 ezer embert érintett, és bár minden alkalommal elmondja az EMMI illetékes előadója, hogy de helyettesítéssel ezek a körzetek is betöltöttek, azonban nem nehéz belátni, hogy heti néhány órás rendelés nem helyettesít egy olyan háziorvost, aki főállásban foglalkozik egy adott körzet lakóival. A háziorvosok ilyen nagy mértékű hiánya ráadásul az alapellátás körében végzett népegészségügyi programok sikerességét is aláássa, sokszor pont azokon a hátrányos helyzetű településeken, ahol ezekre a legnagyobb szükség volna. Az alapellátás valódi fejlesztése, a csoportpraxisok és a praxisközösségek kialakítása, a háziorvosok hatásköreinek növelése, a fogorvosi körzetek finanszírozásának rendezése mind elmaradt, és ezeket a kormány a költségvetés elfogadása után, év közben sem orvosolta 2019-ben sem. A zárszámadásban szereplő szép sorokkal ellentétben a valóság az, hogy az alapellátást nyújtókra egyre nagyobb teher nehezedik, egyre kevesebb orvosnak kell ellátni a magyar lakosságot. Ilyen körülmények között az alapellátás kapuőrszerepe nehezen biztosítható. A betöltetlen praxisok száma 2010 óta több mint a duplájára nőtt: 2010-ben 176 üres körzetről beszéltünk, míg 2018-ban már 402-ről, és a most ismert adatok szerint 560 fölött van azoknak a körzeteknek a száma, ahol napi szinten nincsen háziorvos. A tartósan betöltetlen praxisok aránya is nőtt a betöltetlen praxisokon belül, ez azt jelenti, hogy több mint hat hónapja nem találnak az adott körzetben háziorvost; ez 53 százalékról 61 százalékra nőtt. Az alapellátás ezek alapján egy olyan területe az egészségügyi ellátásnak, amelyre az Orbán-kormánynak még nem sikerült jó megoldást találnia. Itt el kell mondanom, hogy a Magyar Orvosi Kamara felmérése szerint a 30-40 év alatti magyar orvosok száma az orvosok számának alig 2 százalékát teszi ki, és az egyik legmegdöbbentőbb adat az, hogy az elmúlt egy évben több mint háromszáz, 40 év alatti fiatal orvos hagyta el a szakmát. Ez azt jelenti, hogy véglegesen leadta az orvosi szakmáját, vagy netalántán nem fejezte be az orvosi munkáját, de elment külföldre. Háromszáz, 40 év alatti orvosról beszélünk! De többször elhangzott már a parlamentben, ha megnézzük az orvosok korfáját, ott is több mint 50 százaléka már jócskán betöltötte az orvosok nyugdíjkorhatárát. Nagyon-nagyon súlyos problémáról beszélünk, és azért is csak az egészségügyről, mert ugyebár itt vagyunk egy világjárvány kellős közepén, és napról napra azt látjuk, hogy többen betegednek meg, többen halnak meg, többen kerülnek lélegeztetőgépre, az összes többi ellátás háttérbe szorul. Sokat beszéltünk erről a problémáról, és lényegében amiről a kormány naponta itt beszámol nekünk vagy akár a médián keresztül üzen, hát, köszönőviszonyban sincs a valósággal. Rengeteget tárgyalta az Országgyűlés a kórházi fertőzések és az infekciókontroll kérdését az elmúlt években, és tette ezt amiatt, mivel rengeteg olyan esetre derült fény, ami a kórházi fertőzésekben elhunytak magas számára világított rá. Hozzáteszem, minden eszközzel próbálták meggátolni, hogy évről évre nehezebben derüljön ki, hogy adott évben hányan haltak meg Magyarországon kórházi fertőzésben. Az MSZP több esetben is hangsúlyozta, hogy a fertőzések kezelésének elsődleges módja a többletfinanszírozások biztosítása volna. Bár a zárszámadás leírja, hogy milyen új protokollok léptek hatályba 2018-ban ezen a területen, ennek eredményességéről vagy arról, hogy konkrétan infekciókontrollra mekkora összeget fordított a kormány, nem szól, csak azt említi meg, hogy az egyébként is emberhiánnyal küzdő kórházak számára egy halom kötelezettséget írtak elő a kórházi fertőzések megelőzése érdekében. Itt olyan egyszerű dolgokról beszélünk, hogy vane egy kórházban elegendő fertőtlenítőszer, kézi fertőtlenítésre, kézmosásra lehetőség, de tudják ezt önök is. Hasonló probléma, hogy bár a kormány említést tesz az egészségügyi szolgáltatók egységes hatósági minőségügyi kontrolljáról, mégis újra és újra leszavazza az MSZP azon kezdeményezéseit, amelyek az egészségügyi fogyasztóvédelem, valamint a betegjogok hatósági védelmét célozza meg. Abban megegyezhetünk, képviselőtársaim, hogy Magyarországon, ha az egészségügyről beszélünk, akkor az összlakosság problémájáról beszélünk, mindenkit érint a megszületéstől a halálunkig, hogy milyen állapotban van Magyarországon az egészségügy. És amikor arról beszélünk, hogy hogyan kellene rendbe rakni az egészségügyet, annak a lábáról az egészségügyi szolgáltatásnak nem feledkezhetünk meg, hogy a betegjogok védelme, hogy a beteg jogát Magyarországon képviselie valaki, hogy nekem betegként vane jogom, vane hova fordulnom, vagy egyáltalán mit kell tennem. És ilyenkor kell azt az adatot elmondani amellett, hogy hány háziorvosi körzet áll üresen Magyarországon, hogy hányan halnak meg Magyarországon csak azért, mert napi szinten nem jutnak hozzá a megfelelő alapellátáshoz. Nem a betegségük súlyossága okozza a halálukat ezeknek az embereknek, és itt most már 30 ezres számokról beszélünk éves szinten, hanem csak az, hogy ahhoz az alapszolgáltatáshoz, amit az önök Alaptörvénye is rögzít, nem tud hozzájutni az állampolgár, mert olyan állapotban van ma Magyarországon az egészségügy. Most gondolkozzanak el! Ha arról beszélünk, hogy éves szinten 30 ezren vagy ahogy Kásler Miklós elismerte 2019-ben, hogy 24 ezren haltak meg az előző évben csak azért, mert az alapellátáshoz nem jutottak hozzá a betegségük nem indokolta, nem voltak olyan állapotban, nem volt olyan súlyos betegségük, hogy az megtörténjen, ennek ellenére ezek miatt a hiányosságok miatt 24 ezren haltak meg , számolják ki, kedves képviselőtársaim, hogy kormányzásuk alatt hány százezer ember vesztette csak úgy el az életét Magyarországon, mert az Alaptörvényben rögzített alapszolgáltatáshoz nem jutott hozzá! Hozzáteszem, azt önök is tudják, hogy a legtöbb esetben nem ingyenszolgáltatásról beszélünk: az egészségügyért mi az államnak megfizetjük ezt a szolgáltatási rendszert, és úgy nem kap érte a magyar állampolgár szolgáltatást, hogy fizetett érte. [[10.50]] A zárszámadás legnagyobb hibája talán ezen a területen található, és majd visszatérek egy gondolattal a betegjogokra. Most is bent van, hétfőn fogjuk tárgyalni a Népjóléti bizottság ülésén újra beadott kezdeményezésemet, hogy amit önök 2011-ben megszüntettek betegjogi ellátórendszert, azt állítsuk vissza, mert pontosan most, a járvány idején, tavasszal is láthattuk, hogy mekkora problémát okozott akár az ágyfelszabadítások, kórházkiürítések kapcsán, az elmaradt beavatkozások megléte. Most, ugyebár, még fokozottabban van jelen a járvány Magyarországon; azt gondolom, hogy egy kormánynak arra is oda kell figyelnie, hogy ezek a jogok érvényesüljenek, a saját állampolgárai miatt. A zárszámadás legnagyobb hibája talán ezen a területen található. Régóta ismert körülmény itt az ellátórendszer finanszírozásáról beszélek , hogy az egészségügyi finanszírozás egy elavult és rossz finanszírozási protokollon keresztül történik, amely sem a betegeknek, sem a kórházaknak, de valójában az államnak sem jó. Ez a rossz finanszírozási protokoll ráadásul alulfinanszírozott kórházakat is jelent. A kettő következménye egy rendkívül rossz hatékonysággal működő egészségügyi ellátórendszer. Nem szabad elfelejteni, hogy 2019 volt az az év és itt megint ismétlem magam , ahol először ismerte el miniszter úr, hogy hányan halnak meg amiatt, hogy nem kapják meg a megfelelő ellátást. A rossz finanszírozási protokollok miatt jobban megéri ma Magyarországon kapaszkodjanak meg! egy lábat amputálni, mint megmenteni. Ezt a példát azért hozom fel, mert Magyarországon volt a legmagasabb a lábamputációk aránya az Európai Unióban. Értik önök is, ugye? Jobban megéri ma finanszírozás kapcsán egy kórháznak a protokollok szerint, ha annak az embernek, mondjuk, érszűkület miatt, cukorbetegség következtében levágják a lábát, mintha, mondjuk, ércserét végeznének egy bonyolultabb eljárással, és megmentenék azoknak az embereknek a lábát. Hasonlókat mondhatunk el a daganatos megbetegedésekről is, hiszen Magyarországon a legmagasabb a rák miatti halálozások aránya az Európai Unióban százezer lakosra vetítve. De itt mondhatnánk a magas vérnyomást, a cukorbetegséget, és sok-sok statisztikai adatot is felsorolhatnánk. Ahogy említettem már, ez a rossz finanszírozási rendszer viszont azzal jár, hogy a magyar állampolgárok befizetett járulékának és adójának egy része elveszik, hiszen azok nem hatékony módon kerülnek felhasználásra, és lényegében nagyon sok esetben nem is kapnak a befizetett járulékért szolgáltatást. Továbbra is problémát okoz a kórházak eladósodottsága, amelyet a 2019. évi költségvetés annak ellenére sem oldott meg, hogy az adósságállomány problémája ismert volt. Most beszélhetünk, visszahozhatjuk, hogy hány éves problémáról beszélünk, amikor az orvosbérek rendezéséről vagy az egészségügyi dolgozók bérrendezéséről beszélünk, de azt majd még egy későbbi felszólalásomban próbálom megtenni. Én csak arra szerettem volna felhívni a figyelmet felszólalásomban, hogy mióta én reggel bejöttem ide, a parlamentbe, én nem hallottam képviselőtársaimtól, hogy ezzel a problémával olyan sokat foglalkoztak volna. [[Nacsa Lőrinc: Mert a zárszámadásról van szó.]] Ha ma Magyarországon megnézzük a felméréseket, hogy mit tartanak a legnagyobb problémának a magyar emberek és ez évek óta így van, ez nem ’20 hozadéka, nem a járvány hozadéka, nem ’19-ről beszélünk, hanem hosszú-hosszú évek felmérései , Magyarországon az emberek kétharmada folyamatosan azt mondja, hogy a legnagyobb probléma, amivel szembesülhetünk, az egészségügy helyzete, és pontosan azért, amit önöknek mondtam, hogy megszületésünktől a halálunkig végigkísér az egészségügy helyzete. Amit most tapasztalunk 2020-ban, pontosan ez világított rá a legjobban, hogy mennyire nem vagyunk felkészülve egy ilyen járványra, mennyire felkészületlen a kormányzat. Ha költségvetésről, forráselosztásról beszélünk, azért engedjék meg, amikor a mai nap is azt olvasom, hogy űrkutatásra fogunk egymilliárd forintot elkülöníteni, mondjuk, a szakképzési beruházásokból veszünk el, higgyék el, ez minden állampolgárnak bicskanyitogató, amikor ilyeneket olvas, hogy önöknek még mindig az űrkutatás. Remélem, gondolom, azért, mert oda készülnek. Köszönöm szépen, elnök úr."
6,u2016-11-29-181,Opposition,-0.94775390625,2016-11-29,0.11482549458742142,"A közbeszédben nyugodtan mondhatom, ugyanis azt a szót használta, hogy méltó ellátás, én azt mondtam, hogy ez méltatlan, és ha valaki a méltó helyett méltatlan megközelítést használ, arra nyugodtan felszólíthatom azokkal a szavakkal, amiket mondtam. Én nagyon sajnálom, hogy elnök úr saját hatáskörben ezt felülbírálja. Mint elnök megteheti, de én azért nem fogok bocsánatot kérni. Az elmúlt hat évben ugyanis a nyugdíjrendszer területén a Fidesz alapjaiban hozott változást. És egészen elképesztő, amit Rétvári államtitkár úr mond, hogy kínvallatással valakiből kihoznak egy vallomást [[Dr. Rétvári Bence: Mi az, hogy kínvallatás?]] , és akkor azt mondja jegyzőkönyvbe a bíróságon, hogy önként vallotta be. Önök hárommillió embert bezsaroltak az állami nyugdíjrendszerbe, megfenyegették, hogy ha a magánnyugdíjrendszerben maradnak, akkor semmiféle ellátást nem fognak kapni. Olvassa el, kérem, a saját szövegét! Képviselő asszony mondta, hogy majd ő megvédi a nyugdíjasokat. Látjuk, hogy hogy védték meg, így, amit ön mond. Szóval, van azért a közlés tisztességének valami minimuma. [[Dr. Rétvári Bence: Így van. Kéne!]] Szóval, valahogy a leírt szöveghez, amit önök írtak le, legalább legyen valami köze annak, amit most elmond. Tehát nem önként és dalolva hagyták ott a pénzüket az emberek a magánnyugdíjpénztárból, az egy valós megtakarítás volt, amit önök elvettek tőlük, és úgy kényszerítették bele őket az állami rendszerbe. [[Dr. Rétvári Bence: Mint az MSZP taggyűlésén.]] Úgyhogy nagyon kérem, hogy ezeket a kifejezéseket sokkal mértéktartóbban használja, mert talán a tisztesség azt kívánná meg. Mi úgy gondoljuk, hogy a nyugdíjrendszer változtatása kifejezetten rossz irányba történt, méltánytalan irányba történt. Egy modern országban a változtatás a hosszú távú fenntarthatóság jegyében és a szociális jogok rögzítése mentén, a szerzett jogok elismerése és garantálása mentén kellene hogy történjen. Ezzel szemben önök szerzett jogokat csorbítottak, szerzett jogokat vettek el, százezreket hoztak méltatlan és a korábbiakhoz képest sokkal rosszabb helyzetbe.2010 óta a kormány valójában csak elvesz a nyugdíjrendszerből, nem a korszerűsítés, csupán egyszerűen a fiskális szempontok vezérelték ezeket a lépéseket. Mint ismerjük a demográfiai folyamatokat, sokkal inkább egy stratégiai gondolkodásra lenne szükség, hogyha fenntartható nyugdíjrendszerben akarunk gondolkodni.Az Eurostat adatai szerint az európai korfa az egész társadalom érzékelhető elöregedését jelzi: 2015-ben a gyermekek aránya 15,6 százalék, pár évtized múlva ez néhány tized százalékkal csökken, viszont eközben a munkaképes korú lakosság aránya a jelenlegi - kerekítve - 66 százalékról 56 százalékra fog csökkenni a következő körülbelül 30 évben. Ezzel összefüggésben a nyugdíjas korú lakosságnak az aránya a jelenlegi mintegy 18 százalékról 28 százalékra emelkedhet. Ebben a helyzetben fontos lenne, hogy önök ne légvárakat kergessenek, hanem valós programokat adjanak a nyugdíjasoknak. Önök szembemenve a stratégiai gondolkodással, bizonyos ferdítések mentén alakították ki a gondolataikat. A Fidesz-kormány több mint egymillió embert zárt ki visszamenőlegesen a nyugdíjrendszerből, úgy, hogy bűnbaknak állította be őket, és sokakat megalázott. A Széll Kálmán-tervben előre meghatározták, hogy 2013 végéig 190 milliárd forintot akarnak megspórolni például a rokkantellátáson. Mindezt úgy akarták elérni, hogy akit csak lehet, kizártak a rokkantellátásból. A kabinet célja az volt, hogy 150 ezer embert rehabilitálnak, és újra munkaképessé nyilvánítanak. Ez meglehetősen szégyenletes és megalázó helyzeteket eredményezett. Nem érthető, hogy a korábban bevezetett, három pilléren nyugvó nyugdíjrendszert miért szántották be ilyen határozottan. Valószínűleg azért, hogy azt a 3000 milliárd forintnyi magánnyugdíjpénztári megtakarítást eltüntethessék. Az első pillér az állami nyugdíjrendszer volt, a hagyományos elosztó-kirovó rendszer. A második pillér a magánnyugdíjpénztári rendszer volt, amely mögött valódi megtakarítás húzódott meg, amit önök eltüntettek, ezzel egyértelműen gyengébb lett a nyugdíjrendszer kilátása. Míg a harmadik pillér az önkéntes magánnyugdíjpénztári rendszer. Szerencsére ezt ma már valamelyest adókedvezményekkel önök is segítik, elég baj lenne, ha még ezt is beszántották volna. Nem nehéz ugyanakkor belátni, hogy ha egy rendszer több lábon áll, akkor sokkal stabilabb, mint ha két lábon áll. Bizonyos szakmákban a háromlábú szék szimbolikussá vált mint a legstabilabb ülőeszköz. Nem mondtak igazat akkor sem, amikor az egyéni számlákról beszéltek. Beígérték az egyéni számlákat, és hazudtak a magánnyugdíjpénztári tagoknak a hozamokról is, ezek közel sem úgy alakultak, a válság éveit ragadták ki, egyébként sokkal jobb eredményeket hoztak. Elhitették, hogy a saját megtakarításai az embereknek a nyugdíjszámlákon nincsenek jó kézben, és így tömegesen terelték át a magánnyugdíjpénztári valós megtakarításból egy ígéretekre alapozott állami ellátásba. Ez óriási baj, mert egyértelműen látszik, hogy az állami felosztó-kirovó rendszer a jelenlegi demográfiai folyamatok fennmaradása esetén nem biztos, hogy ki fogja tudni szolgálni a nyugdíjasokat. Tavaly nyári konferencián hangsúlyozták a szakszervezetek, hogy a jelenlegi merev nyugdíjrendszer, amely az ’57 után született férfiaknak és nőknek egyformán 65 év elérése után engedi a nyugdíjba vonulást, számtalan élethelyzetet nem vesz figyelembe. Tehát én a magam részéről messzemenően egyetértek azzal, amit az LMP frakcióvezetője kifejtett, hogy a rugalmasság irányába kellene elvinni mind a férfiak, mind a nők nyugdíjba vonulási lehetőségét, és alapvetően a nemek egyenjogúsága mentén. Az, hogy mi most nem 40 év, hanem 41 év lehetőséget javasolunk a Korózs Lajos képviselőtársam által előterjesztett változatban, amögött alapvetően közgazdasági megközelítés van, de a lényeg a rugalmasság irányába történő elmozdulás kell hogy legyen. Nagyon sajnálom, hogy Csizi képviselő úr elhagyta a termet, ugyanis ő tökéletesen félreértette azt a nem is nyilatkozatot, inkább hozzászólást, amit idézett, az az alkotó időskor lehetőségéről beszélt. [[19.00]] Látszik, hogy fideszes képviselőként csak abban tud gondolkodni, hogy van egy merev rendszer, amiben mindenkinek ezt kell csinálni. Az európai megközelítés az, hogy akinek egészsége, kedve, lehetősége engedi, az dolgozhasson 65 év után is, akinek pedig az élete folytán sokkal nehezebb munkája volt, az egészsége nem teszi lehetővé, az egyéni igények mentén méltányosan hamarabb is nyugdíjba mehessen. Mi ezt támogatjuk, és ennek a kellő empátiával történő mérlegelését kérjük a többiektől is. Köszönöm, elnök úr."
6,u2017-11-14-9,OTHER,0.88525390625,2017-11-14,0.06278910487890244,"Köszönöm szépen a szót. Tisztelt Elnök Úr! Tisztelt Országgyűlés! November 12-e a szociális munka napja, és ez remek lehetőséget biztosít mindannyiunk számára, hogy köszöntsük a szociális munkásokat, és a megbecsülésünket kifejezzük irányukban. Életünk során mindannyian találkozunk velük, hiszen ők azok, akik ellátják a gyermekvédelem feladatait, vagy éppen az idősgondozásban találkozhatunk velük, de ők gondoskodnak a fogyatékossággal élőkről, és segítik a családokat is, beléjük botolhatunk az iskolában, a kórházban vagy az utcán is a hajléktalanellátás közben. Több mint százéves múltra tekint vissza Magyarországon is a szociális munkások állami intézménye, elég az Országos Gyermekvédő Liga megalakulására vagy az anya- és csecsemővédelem kialakulására gondolnunk. De mit is jelenthet a megbecsülés a közéleti szereplők, a politika részéről a szociális munkások irányába? Jelentheti a megfelelő bérezést, a XXI. századhoz méltó munkakörülményeket, a kiszámítható jövőképet, és azt, hogy nem a fejük fölött döntünk az ő életükről, hanem a szakmai tudásukat és tapasztalatukat figyelembe vesszük. Ezzel szemben Magyarországon sajnos inkább az a jellemző ebben az ágazatban, hogy XIX. századi épületekben és felszereltséggel működnek, és az állami ágazatok között a legalacsonyabb a bérezésük. Mindezek ellenére teljes odaadással és alázattal végzik a munkájukat, és az ő emberi hozzáállásuknak köszönhető az, hogy ez a rendszer egyáltalán még működik. 2010-ben Orbán Viktor haladéktalan bérrendezést vállalt és ígért, haladéktalant, ehhez képest ahelyett, hogy önök jelentős mértékben emelték volna az alapilletményüket, egy bármikor elvehető pótlékot adtak nekik csupán. A KSH statisztikái szerint a havi bruttó átlagkereset ebben az ágazatban 180 800 forint - ez 2017-es adat -, ami azért is szégyenletes, tisztelt képviselőtársaim, mert önök hét éve kormányoznak, és egy szociális munkásnak a havi bruttó átlagkeresete jellemzően alacsonyabb, mint a kétkezi munkások többségében a segédmunkások havi átlagkeresete. Ez mindegyik a KSH kimutatása alapján állítható tény. A Jobbik minden évben beadta a költségvetéshez az ágazat béremelését, azonban egyik évben sem támogatta azt a kormányzat. Ha nemcsak a személyi kiadásokat tekintjük, hanem azt is, hogy milyen körülmények között kell dolgozniuk ezeknek az embereknek, akkor mit látunk? Azt jelentette be Balog miniszter úr, hogy négy év alatt 400 milliárd forintos fejlesztést fog kapni az ágazat. Ez mind szép és jó, de ezt ha aprópénzre próbáljuk váltani, akkor azt mondhatjuk, hogy egy év alatt a teljes szociális ágazatba jutó fejlesztés éppen pontosan annyi, mint amennyivel ugyanezen idő alatt növekszik Mészáros Lőrinc vagyonának az értéke. Tehát 100 milliárd forintos fejlesztés jár ide évente, pontosan annyi, mint az önök fő oligarchájának a vagyongyarapodása. Önöknek mindössze ennyit ér a teljes szociális ágazat. A Jobbiknak természetesen nemcsak a béremelésre vonatkozó javaslatai vannak és voltak, hanem szeretnénk a megbecsülésünket kifejezni az ágazat dolgozói iránt, ezért egy hétpontos javaslatcsomagot állítottunk össze, amelynek véghezvitele a mi meglátásunk szerint elodázhatatlan. [[9.30]] A pótlékokat szeretnénk beépíteni az alapilletménybe, és jelentős bérrendezést szeretnénk az ágazatban végrehajtani. Ezzel párhuzamosan egy szakmai életpályamodell elindítására és bevezetésére is égető szükség van. Nem büntethetjük a nyugdíjaskorú szociális dolgozókat azzal, hogy mivel alacsony volt a bérük, ezért a nyugdíjuk is alacsony, ezért nyugdíj-kompenzációt vezetnénk be esetükben is a társadalmi hasznosság következtében. Elengedhetetlen, hogy a munkakörülményeket javítsuk, hiszen nem méltóak az ő rendkívül felelősségteljes és lelkileg is nagyon megterhelő munkájukhoz azok a körülmények, amelyek között ők kénytelenek dolgozni. Csökkenteni kell az adminisztrációs terheiket, hiszen az ő feladatuk elsődlegesen, hogy szakmai munkájukkal tudjanak foglalkozni, több idejük, több energiájuk maradjon erre a munkavégzésre, és az adminisztrációs terhek ne vegyék el tőlük az időt. Szeretnénk azt, ha a képzések, továbbképzések fejlesztése is megvalósulna; e tekintetben sem sikerült előrelépni az elmúlt időszakban sajnos. Elengedhetetlennek tartjuk a szupervízió mielőbbi és megfelelő biztosítását ezen a területen is. Ezúton is köszönjük a szociális munkások áldozatos munkáját, köszönjük azt, hogy családjainkért, gyermekeinkért, időseinkért és a fogyatékkal élő emberekért ilyen alázatosan végzik munkájukat. A Jobbikra minden esetben számíthatnak. Köszönöm a figyelmet. [[Taps a Jobbik soraiban.]]"
6,u2017-09-19-58,OTHER,0.39111328125,2017-09-19,0.17964792251586914,"Köszönöm a szót, elnök úr. Tisztelt Képviselőtársaim! Az LMP támogat minden olyan javaslatot, amely a cégalapítással kapcsolatos költségeket csökkenti. Ebből következik az, hogy ezt a törvénytervezetet is támogatni fogjuk. A cégbírósági bejegyzés illetékmentessé tétele, ami jelenleg 100 ezer forintos költség, azt gondoljuk, hogy indokolt lépés a közérdekű nyugdíjas-szövetkezetek esetén is. Azonban hozzá szeretnénk tenni és hozzátesszük, hogy a cégek és a szövetkezetek alapításánál most sem az illeték a legnagyobb tétel, hanem az egyéb járulékos költségek, mint például az ügyvédi képviselet és a másféle adminisztrációs kötelezettség, ezeknek a csökkentésén is gondolkodni kell. A közérdekű nyugdíjas-szövetkezetek kapcsán fontos kitérni pár dolgora. Bár a kormány azt állítja, a nyugdíjasok jövedelemhez jutásának, munkavállalásának elősegítéséről van szó a nyugdíjas-szövetkezetek létrehozása kapcsán, valójában azonban ennél sokkal prózaibb okról van szó, amiért a nyugdíjas-szövetkezeti formát törvényben javasolta a kormány, illetve a fideszes többség. Azt látjuk, hogy a kormány egyszerűen a munkaerőhiányt akarja enyhíteni nyugdíjasokkal, olcsó munkaerővel kiszolgálni a külföldi cégeket. Ha ugyanis valójában az lenne a cél, hogy a nyugdíjasok munkaerejét, tudását jobban megbecsüljék, akkor nem lehetetlenítette volna el a kormány a foglalkoztatásukat a közszférában, illetve már feloldotta volna ezt a megszorítást. Emlékezzünk arra, hogy 2013-ban az egyik Matolcsy-féle megszorító csomag részeként fogadta el a kormány a nyugdíjkorhatárt elért emberek kényszernyugdíjazásáról, továbbfoglalkoztatásuk esetén pedig a kettős juttatás tilalmáról szóló jogszabályokat. Pár tíz milliárd forintot akartak spórolni a nyugdíjasokon úgy, hogy elvették hosszú évtizedek munkája után járó jogos járandóságukat. Ez egy kőkemény megszorító intézkedés volt, amit a kormány azóta sem vont vissza. Most azonban, mivel változott a helyzet, és úgy látják, hogy munkaerőre van szükség, mivel jelentős a munkaerőhiány, hirtelen eszükbe jutnak a nyugdíjasok. Egymillió nyugdíjas munkába állásáról beszélnek. A közérdekű nyugdíjas-szövetkezetekkel eközben gyakorlatilag olyan országos hálózattal bíró munkaerő-kölcsönzőket akarnak létrehozni, amelyek majd nyugdíjasokat közvetítenek ki, jellemzően multik által kínált kiskereskedelmi vagy autóipari munkára. A közérdekű nyugdíjas-szövetkezetek jó esetben valóban hozzájárulhatnak a nyugdíjasok gazdasági aktivitásához és aktivizálásához, ami persze jó lehet az érintetteknek és a gazdaságnak is, de félő, hogy itt azokat az állásokat akarják majd betölteni a nyugdíjasokkal, amiket a külföldre vándorolt magyarok hagytak üresen a rossz fizetések, az alacsony színvonalú munka miatt. Tehát félő, hogy itt nem a nyugdíjas emberek nagyobb megbecsüléséről lesz szó, hanem minimálbéres állásokba való kiközvetítésükről. A nyugdíjasok pedig örülhetnek, hogy a kis nyugdíjuk mellett némi jövedelemhez jutnak. Ezt látszik egyébként alátámasztani, hogy az első hírek szerint a kiskereskedelmi cégek nyugdíjasoknak szóló állásajánlatai olyan állásokra vonatkoznak, ahol 733 forint órabért fizetnének, vagyis minimálbért. Ugyanez a helyzet az Audi győri gyárában is, ahová diplomás-bérminimum órabérért, 926 forintért vennének fel nyugdíjasokat. Mivel a nyugdíjas-szövetkezetek tagjait munkájuk után csak adófizetési kötelezettség terheli, így többet tarthatnak meg a bérből. Csakhogy ez nem jelentős különbség, ráadásul lehet olyan hatása is, és ezt is meg kell fontolni előre, hogy ez majd lenyomja a béreket vagy legalábbis megszünteti a bérnyomást, amit, tudjuk, hogy a munkaerőhiány váltott ki, és így a bérek emelkedése megtorpanhat, amire egyébként nagy szükség lenne, hogy a bérek sokkal dinamikusabban nőjenek Magyarországon, ha nem akarjuk, hogy az emberek külföldre menjenek el dolgozni. Ez egyedül azoknak a multicégeknek jó, amelyek a bérköltség kényszerű emelése nélkül akarnak enyhíteni a munkaerőhiányon. Ebben úgy látjuk, hogy partnerre találtak a kormányban, ami eddig is és ahol lehetett is, csak az ő érdeküket képviselte. A nyugdíjasoknak - azért abban is biztosak vagyunk - nem az az álmaik netovábbja, hogy időskorukban gyárak futószalagjai fölött görnyedjenek, autóalkatrészeket szereljenek össze, vagy árufeltöltők legyenek a Tescóban. Az idősek egy életen keresztül megszerzett tudását, tapasztalatát például úgy lehetne jobban megbecsülni, ha a nyugdíjkorhatár elérésével hagynák őket tovább dolgozni szakmájukban például pedagógusként vagy ápolóként, családgondozóként, kisgyermeknevelőként, vagy nem kényszerítenék őket arra, hogy válasszanak a nyugdíj és a fizetés között. Így lehetne jobban megbecsülni a nyugdíjasokat, ha valóban a meglevő tudásukat egyébként át tudnák adni a fiatalabb generációknak. Ezért azt várjuk a kormánytól, hogy ha valóban az idősek nagyobb megbecsülése, társadalmilag hasznos tevékenységbe való bevonásuk, a generációk közti szolidaritás erősítése és az aktív időskor ösztönzése a céljuk, akkor a következő lépéseket tegyék meg. Erre ötpontos javaslatunk van, öt pontban foglaltuk össze, hogy hogyan lehetne valóban a nyugdíjasok érdemi bevonását a munkaerőpiacba megtenni. Először is rendkívül fontos: töröljék el a nyugdíjasok munkavállalását korlátozó szabályokat. Töröljék el a kényszernyugdíjazást és a kettős juttatás tilalmát a közszférában. Ne büntesse a kormány azokat, akik nyugdíjaskorukban is tovább szeretnének dolgozni, ugyanis ők is megszolgálták a nyugdíjat, jogosultságot szereztek rá, évtizedekig fizették a járulékot, vagyis nekik is jár a nyugdíj. A versenyszférában dolgozókkal szemben semmilyen hátrányos megkülönböztetés ne érje a közszféra dolgozóit. Az oktatási, egészségügyi, szociális ágazat létszámhiánya miatt is meg kell nyitni az utat a nyugdíjaskorú tapasztalt szakemberek előtt. Másodsorban: a korhatár előtti ellátottak is korlátok nélkül dolgozhassanak. A jelenlegi szabályok szerint a korhatár előtti ellátásban részesülők keresete nem haladhatja meg az éves keretösszeget, a minimálbér 18-szorosát, ami havi szinten a minimálbér másfélszeresét jelenti. Ha ezt az összeget meghaladja, akkor az év hátralévő részében szünetel az ellátása. Az LMP szerint ezt a korlátozó szabályozást is el kell törölni. Továbbá ne büntessék a dolgozó rokkant embereket. Különösen szigorú büntetőszabályok vonatkoznak a rokkant és rehabilitációs ellátásban részesülő emberekre. Ha a keresetük három egymást követő hónapon keresztül meghaladja a minimálbér másfélszeresét, akkor megszűnik az ellátásra való jogosultságuk. Ezt a korlátozást is el kell törölni. Negyedszer: emellett van egy különösen hátrányos szabályozás a korábbi rokkantnyugdíjuk alatt munkát vállaló emberekre. [[12.50]] A rokkantnyugdíjas évek alatt járulékfizetéssel végzett munkájukat nem ismerik el szolgálati időként a nyugdíjjogosultság megállapításánál. Ez rengeteg embert érint, többévnyi ledolgozott munkát nem vesznek ezáltal figyelembe, holott a nyugdíjjárulékot befizették. Ez egyszerűen elfogadhatatlan, és hihetetlen, hogy ez így megtörténhet, ezt a szabályozást is meg kell változtatni. Végül, ötödszörre: mi azt gondoljuk, hogy nemcsak a nyugdíjas-szövetkezetekkel, de sok más módon is ösztönözni kell a nyugdíj melletti munkavégzést, munkajogi kedvezményeket kell adni, vagy például szemléletformálás az aktív időskor mellett, a generációk közti szolidaritás elősegítése, kortárssegítő programok, és még lehetne folytatni a sort. Azt gondoljuk, ha ezeket a javaslatokat a kormány megfogadja, akkor valóban lehetne érdemben változtatni azon, hogy a mai munkaerőhiányban a nyugdíjasok megbecsült módon részt vegyenek, és ez a nyugdíjasok helyzetén is változtasson érdemben. Köszönöm a figyelmet."
6,u2016-11-29-135,OTHER,0.3681640625,2016-11-29,0.9971563220024109,"Köszönöm a szót, elnök úr. Tisztelt Ház! Az LMP támogatta ezt a politikai vitanapot, mint ahogyan egy éve támogattuk a népszavazási kezdeményezést is. Tettük ezt akkor is, most is azért, mert fontosnak tartjuk a vitát a nyugdíjrendszert érintő kérdésekről, és egyetértünk azzal, hogy a nyugdíjrendszer módosításra, reformra szorul. Ez nem jelenti ugyanakkor azt, hogy az eszközökben, a módosítás irányaiban egyetértünk a többi kezdeményező párttal. Először is fontos felidézni, hogy milyen út vezetett eddig a vitanapig. 2015-ben Bodnár József, a Vasutasok Szakszervezetének tisztségviselője kérdést nyújtott be a Nemzeti Választási Bizottsághoz, ami kimondva-kimondatlanul a „Férfiak 40”-ről szólt, arról, hogy a férfiak a nőkkel egyenlő feltételek mellett mehessenek nyugdíjba. Ismerjük a népszavazási kérdés kálváriáját. A Választási Bizottság elutasította a kezdeményezést, arra hivatkozva, hogy a költségvetést érintő kérdésekről nem lehet népszavazást tartani. Aztán a Kúria megváltoztatta az NVB döntését, merthogy a nyugdíjba vonulás feltételrendszerének egységesítése nem feltétlenül jár költségvetési hatásokkal. Majd jött az újabb fordulat, amikor a semmiből felbukkant ismeretlen ügyvédnő, Dessewffy Alice az Alkotmánybíróságon támadta meg a Kúria döntését. Arra hivatkozott, hogy a „Nők 40” éppen hogy a nemi esélyegyenlőségről szól, hiszen az Alaptörvény is kimondja, hogy a női esélyegyenlőség a pozitív diszkrimináción keresztül valósul meg. Az Alkotmánybíróság ezután megsemmisítette a döntést, kimondta, hogy az alaptörvény-ellenes. Tisztelt Képviselőtársaim! Az, hogy megbukott ez a népszavazási kezdeményezés, persze nem jelenti azt, hogy megspórolhatjuk a vitát arról, hogy jó-e így ez a nyugdíjrendszer, ahogy van, amilyenné a Fidesz tette. Jól van-e az, hogy a „Nők 40” kivételével már nincs semmilyen lehetőség korhatár előtt nyugdíjba menni? A kormány öt évvel ezelőtt úgy törölte egy tollvonással a korhatár előtti nyugdíjak rendszerét, korkedvezményes, korengedményes nyugdíjakat, szolgálati nyugdíjakat, rokkantnyugdíjakat, hogy megspórolta az ezzel kapcsolatos társadalmi vitát, nem egyeztetett érdekképviseletekkel, társadalmi szervezetekkel. A Széll Kálmán-terv egyik megszorító intézkedéseként kezelte a kérdést, amit le kell nyomni a társadalom torkán. A mai napig nem volt vita arról, hogy hogyan lehetne olyan nyugdíjrendszert létrehozni, ami egyszerre méltányos és fenntartható. Azért tárgyaljuk tehát ezt a kérdést a mai napon, mert a kormány ezeket a vitákat megspórolta az elmúlt években. A konkrét javaslatot azonban, azaz, hogy a férfiaknak is biztosítsák a 40 év munka utáni nyugdíjba vonulás lehetőségét, ilyen formában az LMP nem tudja támogatni. Ennek legfőbb oka, hogy ez felborítaná a nyugdíjkassza egyensúlyát, és költségvetésileg fenntarthatatlan lenne. És most akkor néhány számot is fogok mondani. A „Férfiak 40” ugyanis jelentős járulékbevétel-kieséssel és ezzel egyidejűleg a nyugdíjkiadások drasztikus emelkedésével járna. Összehasonlításképpen: a „Nők 40” program a 2011-es bevezetése óta körülbelül 800 milliárd forintba került, csak az idei költségvetésbe 195 milliárd forintos kiadás van betervezve. Az Országos Nyugdíjbiztosítási Igazgatóság legutóbbi, 2016. januári adatai szerint 139 ezren vették igénybe az átlagosan 118 ezer forintos ellátást. Miközben a kormány úgy számolt, hogy a félszázalékos nyugdíjjárulék-emelésből befolyó, körülbelül 30-40 milliárd forintos bevétel majd fedezi a kiadásokat, nem jött be a számítása. 2012-ben már 105 milliárd forint, 2013-ban 136 milliárd forint, 2014-ben 164 milliárd forint, ’15-ben 185 milliárd forint és 2016-ban pedig már 195 milliárd forint költségvetési kiadást jelentett a „Nők 40” program, vagyis a program alábecsülte a kiadásokat. [[17.30]] A férfiak magasabb átlagnyugdíjával és körülbelül 150 ezer belépővel számolva a „Férfiak 40” már az első években 150-200 milliárd forinttal terhelné meg a 3000 milliárd forintos nyugdíjkasszát és így a költségvetési kiadások oldalát. Egyik évről a másikra 6,6 százalékkal növekednének a nyugdíjkiadások, miközben a bevételi oldalon elmaradna a nyugdíjba vonulók által befizetett járulék. Ez a lépés csak úgy lenne megvalósítható anélkül, hogy felboruljon a nyugdíjkassza egyensúlya, ha növelnénk a járulékokat, ahogy tette azt a kormány a „Nők 40” esetében, vagy a nyugdíjat csökkentenénk. Általános nyugdíjcsökkentés esetén az egy főre eső havi átlagos kifizetések 6,4 százalékkal csökkennének. Nyilván egyik megoldás sem járható út. A jobb gazdasági helyzetre pedig, amire a Jobbik hivatkozik, mi úgy látjuk, hogy nem lehet alapozni. Mint tudjuk, a gazdasági adatok átmeneti javulást mutathatnak, a gazdaság szélsőséges kitettsége, az EU-s forrásoktól és a multik exportjától való függése pedig nem olyan alap, amire egy ilyen intézkedést építeni lehet. Ráadásul az is egy további kérdés, hogy ha nő is a költségvetés mozgástere, növekednek az adó- és járulékbevételek, akkor azt mire lenne érdemes fordítani. Mi, mármint az LMP inkább a korkedvezmény rendszerének módosított formában való visszaállítását és egy rugalmas nyugdíjrendszert támogatnánk. Jelenleg már nincs korkedvezményes nyugdíjba vonulási lehetőség az egészséget fokozottan megterhelő, egészségkárosító munkakörök esetén. Ugyanis a kormány ezt 2011-ben megszüntette, teljesen pedig 2014 végével vezette ki. A 2014. év végi bérmegállapodást azzal a feltétellel írták alá a munkavállalói érdekképviseletek, hogy egyeztetések kezdődnek a Versenyszféra és a Kormány Állandó Konzultációs Fórumának keretei között a különösen nagy mértékű fizikai, pszichikai terhelést okozó körülmények között dolgozók helyzetének javításáról, azaz a korkedvezményt felváltó új rendszerről. A megállapodás szerint ennek eredményét még a 2015. évi tavaszi ülésszakban kellett volna az Országgyűlés elé terjeszteni, ez azonban elmaradt. A „Férfiak 40” népszavazási kezdeményezésnek is a kormány ígéretszegése adta meg az utolsó lökést. A korhatár előtti nyugdíjak megszüntetése ugyanis elsősorban a férfiakat érintette. Ezeknek a dolgozóknak az egészségi állapota folyamatosan romlik, nagy részük elveszíti a munkáját, és meg sem éri az öregségi nyugdíjkorhatárt. Tény, hogy a korábbi munkaköri lista elavult, felülvizsgálatra szorul, de ez nem jelenti azt, hogy a rendszer okafogyottá vált. Az LMP szerint a korkedvezmény korábbi rendszere felülvizsgálatra szorul, de valamilyen szűkebb körben fenn kell tartani a korhatár előtti nyugdíjba vonulás lehetőségét az egészségkárosító munkakörökben dolgozóknak. Azokban a szakmacsoportokban és munkakörökben, amelyek az átlagost meghaladó, állandó fizikai vagy pszichikai megterheléssel járnak, kockázatértékeléseket kell végezni, és szűkebb keretek között, de biztosítani kell a nyugdíjba vonulás lehetőségét teljes nyugdíjösszeg mellett. Idetartoznak például a tűzoltók, buszsofőrök, mentősök, bányászok, rendőrök. Ahol lehetséges, más munkakörbe kell helyezni a dolgozót. Aki például látása vagy hallása romlása miatt alkalmatlanná vált arra, hogy eredeti szakmájában dolgozzon, ott ezt meg kell tenni. Ha viszont valakinek nem tudnak az egészségi állapotának megfelelő munkát adni, és nincs más lehetősége a tisztességes visszavonulásra, ott fenn kell tartani a korkedvezményes nyugdíjazás lehetőségét. Emellett vissza kell adni a nyugdíjat azoknak, akiket 2011 végével jogellenesen fosztott meg a kormány a nyugdíjkorhatár előtt megszerzett nyugdíjjogosultságuktól. [[Tukacs István: Így van!]] Attól még nem lett alkotmányos ugyanis az embereket a szerzett jogaiktól megfosztó lépés, hogy a kormány beleírta az alkotmányba, hogy a nyugdíjak ellátássá alakíthatók vagy akár meg is vonhatók. A korkedvezményes nyugdíj új rendszere mellett, amely a korábbinál kevesebb embert érintene, az LMP rugalmas nyugdíjrendszert vezetne be. Szerintünk olyan rendszerre lenne szükség, amely nem borítja fel a nyugdíjrendszer egyensúlyát, de egyúttal lehetőséget ad arra, hogy bizonyos munkaévek ledolgozása után választható legyen a nyugdíjba vonulás.Először is ez azt jelentené, hogy bizonyos szolgálati idő megszerzése után bárki választhatná a nyugdíjba vonulást a nyugdíjkorhatár előtt is, de csökkentett nyugdíjjal. Ez lehetővé tenné azt is, hogy a férfiak akár 40 ledolgozott év után nyugdíjba vonulhassanak bizonyos anyagi áldozatok mellett. Ezenkívül az olyan rugalmas megoldások is elképzelhetőek lennének egy ilyen rendszerben, mint a részmunka melletti résznyugdíj azoknak, akik fokozatosan szeretnének nyugdíjba vonulni.A rugalmasság azt is jelentené, hogy aki viszont tovább szeretne dolgozni, azt az állam ebben nem akadályozná. A Fidesz egy olyan merev nyugdíjrendszert vezetett be, amelyben nemcsak hogy nincs korhatár előtti nyugdíj, leszámítva a „Nők 40”-et, de a korhatár betöltésével kötelező is a nyugdíjba vonulás, már ami a közszférát illeti. 2013-ban ugyanis bevezették a kényszernyugdíjazást a közszférában, azok számára pedig, akiknek engedélyezték a továbbfoglalkoztatását, megtiltották a kettős juttatást, azaz választaniuk kellett a munkabér és a nyugdíj között. Az LMP szerint azonban ez egy teljesen elhibázott lépés volt, a kormánynak ugyanis nem tiltania és büntetnie kellene a nyugdíj melletti munkát, hanem éppen ösztönöznie kellene. Lehetővé kellene tenni, hogy a nyugdíjas korhatárt elérő emberek választhassanak: akarnak-e tovább dolgozni, ki akarják-e egészíteni a nyugdíjukat munkával, vagy sem. A kormány ne sajnálja a megérdemelt nyugdíjat azoktól, akik ezért megdolgoztak, és nyugdíj mellett is dolgozni szeretnének! Ők is megszolgálták a nyugdíjat, jogosultságot szereztek rá, évtizedekig fizették a járulékot, vagyis nekik is jár a nyugdíj, függetlenül attól, hogy meddig akarnak aktívak maradni. Ráadásul a versenyszférában dolgozókkal szemben semmilyen hátrányos megkülönböztetés ne érje a közszféra dolgozóit. Az oktatási, egészségügyi, szociális ágazat létszámhiánya miatt is meg kell nyitni az utat a nyugdíjas korú tapasztalt szakemberek előtt. De nem elég lehetővé tenni a nyugdíj melletti munkát, ösztönözni is kellene, ennek számos módja lenne. Például munkajogi kedvezmények, részmunkaidő, távmunka, több szabadnap a nyugdíjas munkavállaló számára, nyugdíjas munkavállalók digitális készségeinek fejlesztése vagy szemléletformálás, a munkáltatók ösztönzése idős, tapasztalt munkavállalók alkalmazására, vállalatok elismerése vagy önkéntes programok, de vannak kortárs segítő programok is. Mindemellett azt gondoljuk, hogy a nyugdíjreformnak ki kell terjednie a nyugdíjrendszer hosszabb távú fenntarthatóságának a biztosítására is. A pillanatnyilag helyreállított egyensúly hosszú távon kétséges, 2030-ra súlyos egyenlegromlás alakulhat ki, mivel az ekkor nyugdíjba vonuló Ratkó-unokák messze nem nevelnek fel annyi gyereket, mint az előző generációk. Jóval kevesebb aktív befizető fog jutni az eltartottakra. Úgy látjuk, hogy a nyugdíjkatasztrófát vetíti előre a fiatalok erősödő elvándorlása és az eltapsolt 3000 milliárdnyi magánnyugdíjpénz is, amely félre lett téve emberek későbbi nyugdíjára, és az most nincs. Ez körülbelül egyévnyi nyugdíjnak felel meg. A nyugdíjkassza egyensúlyát a jövőben csak a foglalkoztatás növekedése tudja megteremteni, vagyis ha több aktív jut egy nyugdíjasra. A járulékfizetők számának növelése, a legális foglalkoztatás bővítése, az elvándorlás megállítása és a gyermekvállalási hajlandóság növelése nélkül nem lesz fenntartható nyugdíjrendszer. Tisztelt Képviselőtársaim! Arról is beszélni kellene, hogy hogyan lehetne magasabb bére a jövő nyugdíjasainak. A mai alacsony bérek ugyanis alacsony nyugdíjjal és időskori elszegényedéssel fognak járni. Akik aktív korukban keveset keresnek és rövid ideig vagy töredezetten dolgoznak, azok biztos időskori elszegényedés elé néznek. Az alacsony fizetések mellett egyre kevesebb a szolgálati idő, sok a nem bejelentve, feketén dolgozó, a hosszabb ideig munkanélküli, félállásban dolgozó. A kormány elmúlt hat évben folytatott olcsómunkaerő-politikája is megbosszulja magát. Az LMP szerint az eddigieknél sokkal nagyobb mértékű és többeket elérő béremelésre lenne szükség. Azt gondoljuk, hogy most a minimálbér 15 százalékos emelése nem elegendő, mert ez csak az alacsony minimálbéreket emelné. Javasoljuk újra és újra a kormánynak, hogy fogadja be az LMP javaslatait, a többkulcsos személyi jövedelemadó visszaállítását, az adómentes minimálbért, mert ezzel biztosítani lehetne, hogy ne csak a minimálbéresek bére növekedjen, hanem mindenkié. [[17.40]] A magasabb bérek biztos megélhetést [[Az elnök a csengő megkocogtatásával jelzi az időkeret leteltét.]] és magasabb nyugdíjakat jelentenének. Kérjük a kormánypártot, fontolja meg a javaslatainkat. Köszönöm szépen."
6,u2017-10-02-135,OTHER,-0.9375,2017-10-02,0.9963455200195312,"Köszönöm szépen a szót. Tisztelt Államtitkár Úr! A kormánytöbbség 2013 júliusától úgy módosította a nyugdíjtörvényt, hogy azóta a nyugdíjas közszolgák egyidejűleg nem kaphatják meg a nyugdíjukat és a bérüket is. Az akkori fideszes indokolás az volt, hogy az ország gazdasági helyzete követeli meg ezt a durva megszorító intézkedést. De ez már akkor sem volt igaz! Az érintett személyek száma, nagyjából 4 ezer fő eltörpül a nyugdíjasok 2 millió feletti létszámához képest, a nyugdíjuk elvételével elért megtakarítás pedig - összesen 10 milliárdról beszélünk, azaz a nyugdíjkassza kevesebb, mint 3 ezrelékéről - érzékelhető módon nem járulhatott hozzá az államadósság csökkentéséhez. Ugyanakkor az intézkedés társadalmi költségének számbavételekor már jóval nagyobb károkról beszélhetünk. Mára már nyilvánvalóvá vált, hogy Magyarország égető munkaerőhiányát a dolgozni kívánó nyugdíjasok nélkül nem lehet megoldani. Az egészségügyben dolgozó szakemberek esetén ezt már érzékelte a kormányzat is, és kénytelen volt engedni, hiszen orvos és nővér nélkül maradhattak volna a kórházak. De ugyanígy szükség lenne egyéb közszolgálati területen is a munkaképes, nagy szakértelemmel és tapasztalattal rendelkező nyugdíjasok visszafoglalkoztatására. Azok a 2013-as körülmények, amelyek hivatkozási alapot szolgáltathattak a drasztikus nyugdíjkorlátozások bevezetésének, mára már nincsenek meg. Így például nem áll Magyarország túlzottdeficit-eljárás alatt. Ugyanakkor ha folytatódik a fiatal és középkorú szakképzett magyarok külföldre áramlása, akkor a nyugdíjasok munkájára továbbra is és egyre fokozódó mértékben szükség lesz Magyarországon. Tisztelt Államtitkár Úr! Mikor látják már be, hogy óriási hibát követtek el, amikor kizárták a nyugdíjasokat a közszférából? Mikor törlik el a nyugdíjasokat sújtó megszorító intézkedéseket? Köszönöm és várom érdemi válaszát. [[Taps a Jobbik soraiban.]]"
6,u2020-04-06-7,OTHER,-0.97314453125,2020-04-06,1.0,"Miniszter úr, én nem csodálkozom azon, hogy a miniszterelnök úr nem mert bejönni [[Felzúdulás a kormánypárti padsorokból.]] egy ilyen semmitmondó bejelentés után. A mai bejelentés arról szól, hogy majd jövőre meg utána három évig egyheti nyugdíjat kapnak a nyugdíjasok évente? Hát, ez aztán egy komoly bejelentés! Tényleg ettől fogják megmenteni önök az országot? Hát, szégyelljék magukat, hogy ezt hívják maguk bejelentésnek meg országvédelemnek!Nagyon helyes, hogy a multikra kivetettek egyébként adót. És mi van az önök oligarcháival? Mi van Mészáros Lőrinccel, mi van a tolvaj Tiborczcal, mi van az összes többi olyan haverjaikkal, akik az elmúlt tíz évben milliárdokat loptak el uniós pénzekből és a közbeszerzésekből? Rájuk mikor vetnek ki bármilyen adót? Soha, mert önök nem a magyar emberekkel foglalkoznak, hanem már megint a saját haverjaik zsebeinek kitömésével. Ne haragudjanak, arcpirító bejelentés az egészségügyi dolgozók védelmében, hogy kiszúrják a szemüket egy egyszeri 330 ezer forintos nettó juttatással! Az kéthavi bér, miközben 200 ezer forintokért dolgoznak havonta az ápolók úgy, hogy egyébként sem most, sem a következő hónapokban nem kapják meg a túlórapénzeket. Tehát ez, amit önök most egyszeri juttatásként felajánlottak, még a túlórapénz kifizetésére sem elég. Ezenkívül, ne haragudjanak, nincs elég védőfelszerelés a magyar kórházakban. Ezek után Szijjártó Péter bejelenti ma, hogy Magyarország Észak-Macedóniának adományozott százezer maszkot?! Hát normálisak maguk?! Hát nem érzik azt, hogy a magyar kórházaknak és egészségügyi intézményeknek van szükségük maszkra? Térjenek már észhez! Mi folyik itt? A saját zsebeiket tömik, és elterelik a figyelmet azokról az aljas törvényekről, amelyeket idén, ezen a héten benyújtottak. Azt akarják, hogy ne arról beszéljünk, hogy titkosították a 600 milliárd forintos belgrádi vasútvonalat. Térjenek észhez!"
6,u2017-06-06-199,OTHER,-0.97509765625,2017-06-06,0.106048084795475,"Köszönöm. Tisztelt Elnök Úr! Tisztelt Ház! Miután Hollik István szokásához híven megint hazudott egy jó nagyot, azért hadd reagáljak rá. A Jobbik nyilvánvalóan csak tartózkodott azon a szavazáson, amikor önök megígérték rengeteg hölgynek, hogy nyugdíjba vonulhatnak 40 év munkaviszony után. Aztán ezt az ígéretet nem váltották be, speciel 90 ezer idősebb asszony a mai napig nem tudott nyugdíjba vonulni, mert amit önök ígértek a választási kampányban, azt nem valósították meg, mi pedig szerettük volna, ha ők is az önök ígéretéhez híven nyugdíjba vonulhatnak. De hát nyilvánvalóan nem ez az egyetlenegy probléma, hanem beszél Hollik István arról, hogy fenntartható nyugdíjrendszer, hogy szeretik a nyugdíjasokat és mindent megtesznek értük. Csak egy baj van, tisztelt képviselő úr és tisztelt fideszes országgyűlési képviselők: az lett volna a tiszta ügy, hogy ha az, ami nyugdíjjárulékként befolyt évekkel ezelőtt Magyarországon a nyugdíjkasszába, továbbra is nyugdíjjárulék lett volna, nem pedig szociális hozzájárulási adó. Önök a szociális hozzájárulási adóból csak 600 milliárd forintot tüntettek el a tavalyi év során, 300 milliárdot az előző évben, ami ha nyugdíjjárulékként szerepel, akkor a nyugdíjasok kellett volna hogy megkapják. Önök ennyivel rövidítették meg a nyugdíjasokat, 2015-ben 300 milliárd forinttal, 2016-ban pedig 600 milliárd forinttal azért, mert a járulékot adóvá nevezték át, és bármire el lehetett költeni innentől kedve, nem kellett nyugdíjjárulékként kifizetni. Tehát nagy vonalakban ennyit arról, hogy hogyan gondolkodnak önök a nyugdíjakról. E kis reagálás után hadd térjek rá a felszólalásom lényegére! Először is, amikor a Jobbik a nyugdíjrendszerről beszél, és most már a bérunióról beszél Európában, akkor semmi másról nem beszél, mint hogy a nyugdíjakat fel kell zárkóztatni az uniós nyugdíjakhoz, hiszen teljesen logikus, hogy a bérunió egyet jelent a nyugdíjak uniós szintre emelésével, merthogy a gazdaság fejlettsége, a fizetések határozzák meg azt az összeget, amelyből aztán nyugdíjjárulékot lehet fizetni. [[A jegyzői székben Ikotity Istvánt Gúr Nándor váltja fel.]] Magyarul, aki ma Magyarországon a bérunióval szemben küzd, aki ma Magyarországon azt mondja, hogy soha ne keressünk annyit, mint a nyugat-európai munkavállalók, az azonnal azt is mondja, hogy soha ne legyen a magyar nyugdíjasoknak akkora jövedelme, mint a nyugat-európai nyugdíjasoknak. Önök ma pontosan ezt mondták. Önök ma azt mondták nemegyszer itt az előző beszédekben, hogy nincs szükség erre, önök máris megágyaztak annak, hogy a nyugdíjasok jelentős része továbbra is szegénységben éljen Magyarországon, mert nem kívánják a bérfelzárkóztatást. Márpedig erre szükség volna; szükség volna, hiszen jól látjuk, hogy 2009-ben még a GDP 11 százalékát költötte a magyar állam a nyugdíjrendszerre, a nyugdíjak kifizetésére, ma pedig már csak 9 százalékát fordítja a nyugdíjrendszerre - jóval alacsonyabb részét. [[Hollik István: Mert növekszik a GDP!]] És az Európai Unió a 13 százalékát fizeti ki a GDP-nek, bármennyire is csodálkozik Hollik István képviselő úr, nézze meg az adatokat, 13 százalékát fordítja rá, vagyis másfélszer annyit átlagosan arányosan, mint a magyar állam. Ennyire vagyunk lemaradva a nyugdíjak fizetése terén Nyugat-Európához képest, de a környező közép-kelet-európai országokhoz képest is. Ennél sokkal nagyobb baj az, ami az elmúlt 27 évben történt Magyarországon. Mivel a béreket mesterségesen alacsonyan tartották az eddigi kormányzatok, rendkívül alacsony nyugdíjak alakultak ki Magyarországon. [[16.00]] Hiszen teljesen nyilvánvaló, hogy amikor egymilliónyi ember minimálbéren van foglalkoztatva évtizedeken keresztül, vagy éppen a munkanélküliségnek köszönhetően nincs meg a munkaviszonya vagy szolgálati ideje, akkor ők rendkívül alacsony nyugdíjjal mennek nyugdíjba. Ma, ha valaki minimálbéren van foglalkoztatva, tisztelt képviselőtársaim, és erről beszéljünk, mert ez a legnagyobb probléma, akkor 80 ezer forint környékén keres. Ennek köszönhetően a nyugdíja 30-40 vagy akár 50 év munkaviszony után 60 ezer forint. Hatvanezer forint! Ez az átlag egy minimálbéres egyén esetében.És kérdezem én: azok az ápolónők, azok a szociális dolgozók, akik már évtizedek óta ilyen alacsony béren dolgoznak, akik a legáldozatosabb munkát végzik Magyarországon, azt érdemlik, még munkás éveik alatt is folyamatosan meg vannak alázva az alacsony bérekkel, és soha nincsenek megbecsülve, nyugdíjas éveikben éhen haljanak a nyugdíjukból? Mert most erről szól a mai magyar nyugdíjrendszer. Ezért nagyon jó ez a mai kezdeményezés, hogy erről lehet végre beszélni. És százezrekről, sőt milliókról lehet beszélni, hiszen ha csak a statisztikákat nézem, 100 ezer forint alatt 650 ezer nyugdíjas él ma Magyarországon.Persze, lehet azt mondani, hogy 100 ezer forint még nem is olyan rossz nyugdíj. Igen ám, csak amikor jön egy betegség, amikor jön bármi komoly probléma, ki kell fizetni a hálapénzt Magyarországon, ki kell fizetni a gyógyszereket, akkor onnantól kezdve az az idős ember, az a nyugdíjas elindul a lejtőn lefelé. Én saját körzetemben, saját falumban nem egy ilyen emberrel találkoztam személyesen, aki úgy-ahogy el tudta tartani magát 60-80 vagy 100 ezer forintos nyugdíjból egy ideig, mert a rőzsét összehordta valahonnan, meg egy szobában lakott, meg nem vásárolt ruhát, de amint egy ilyen betegség bekövetkezett, neki gyakorlatilag annyi volt. És ha nem volt különösebb segítség, akkor szépen csúszott lefelé, egészen a koporsóig, szó szerint - ma Magyarországon.Nos hát, ezért van szükség arra, amit a Jobbik már régóta mond, hogy differenciált nyugdíjemelésre van szükség. Hiszen az alacsony mértékű nyugdíjaknak igenis magasabb arányban kell növekedni, mint a magas vagy a Fidesz által bevezetett luxusnyugdíjaknak. És hadd álljak meg itt is megint ez pillanatra, az önök gazdaságpolitikájánál és a nyugdíjhoz való viszonyulásánál. Hát, négy évvel ezelőtt a legmagasabb nyugdíj Magyarországon 600 ezer forint körül volt. Önök hoztak egy szép törvényt, eltörölték a nyugdíjjárulék-plafont; ami egyébként a világon mindenütt létezik, Európában nincs még egy ország, ahol ne létezne, mert mindenütt az adott állam feladata a tisztességes nyugdíjrendszer kifizetése, nem pedig a luxusnyugdíjak állami kifizetése. Ma már 2 millió forint fölött vannak a legmagasabb nyugdíjak. Még hét év, és havi 10 millió forintos nyugdíjakat fognak elvinni bizonyos emberek, ha marad az önök rendszere - hál’ istennek, nem valószínű. Kérdezem én: ilyen világot akarunk építeni, hogy van 50 ezer forintos nyugdíj meg 10 millió forintos nyugdíj? Ez lenne az igazságos magyar társadalom? Szerintem nem. És nyilvánvalóan ezeket mind meg kell változtatni. És erre a Jobbik jó pár kezdeményezést már letett az asztalra, de hát, mit ad isten, azokat mind-mind leszavazza a kormányzat. Leszavazza azt az egyszerű dolgot is, amit éppen ma a bizottság előtt nyújtottam be, hogy a közszolgálati munkaviszonyból nyugdíjba vonulók esetében töröljék el azt a klauzulát, amelynek köszönhetően nem lehet visszafoglalkoztatni őket. Négy-öt éve, amikor meghozták önök ezt a törvényt, még lehet, hogy volt valami alapja, lehet, hogy meg tudták önök valahogy magyarázni adott esetben. De ma, amikor azóta már további 300 ezerrel többen kivándoroltak Magyarországról, amikor munkaerőhiány van minden területen, és önöknek majd milliárdokat kell kifizetni, mert valószínűleg még önök lesznek kormányon, amikor a strasbourgi bíróság végső ítélete másodfokon is megszületik, és 4400 közszolgának majd fizethetik a sok-sok millió forintos végkielégítést, akkor, kérem szépen, majd maguknak kell megoldani. Mi tettünk egy javaslatot, hogy ne kerüljön már önöknek több milliárdjukba, de természetesen a magyar államnak, mert nem az önök zsebéből fog odamenni valószínűleg ez a sok milliárd forint, de megint csak leszavazták.Rengeteg az olyan ügy, amivel érthetetlen módon nem is akar foglalkozni a Fidesz, nem tudjuk, hogy mire vár tulajdonképpen a jelenlegi kormányzat. Nos hát, mindezeknek az igazságtalanságoknak a figyelembevételével mondja azt a Jobbik, hogy egy új nyugdíjrendszerre, egy új nyugdíjszámítási rendszerre van szükség. Meg kell változtatni a jelenlegi helyzetet, hiszen ez egyértelműen hosszú távon tarthatatlanná válik, pontosabban: igazságtalanná, mert itt ez a legfontosabb szó véleményem szerint.Mit is lehet tenni ezzel a nyugdíjrendszerrel? Hát, először is, amiről már beszéltem, a szociális hozzájárulási adót újból nyugdíjjárulékként kell kezelni. És újból vissza kell állíttatni a régi rendszert, hogy ne lehessen eltüntetni százmilliárdokat bármikor, bármelyik évben abból a befizetett összegből, amit eddig az emberek nyugdíjként fizettek be, most pedig gyakorlatilag csak egy adóként fizetik be, és az bármire költhető, minden évben a kormány dönti el, hogy mennyit kíván abból kegyesen a nyugdíjakra fordítani.Természetesen, ha ez megtörténik, akkor lehet újból beszélni egyéni nyugdíjszámláról; mert addig nem lehet beszélni. Mert, kérem szépen, most, amiért a kötelezettséget kell vállalni a magyar államnak jogi szempontból, az mindössze a munkavállalók által fizetett 10 százalékos nyugdíjjárulék, azaz egyharmada a várható nyugdíjnak. A másik kétharmada lóg a levegőben, az adható, kérem szépen, mert az csak egy adó formájában létezik. Ezt így nem lehet fenntartani. Ha mi valaha is azt akarjuk, hogy a magyar emberek nyugdíjtudatossá váljanak, hogy bízzanak a magyar nyugdíjrendszerben, akkor nem lehet ilyen őrült dolgokat csinálni, amit önök az elmúlt hét év során sorra egymás után tettek a nyugdíjrendszerrel kapcsolatban. És ha megvan az egyéni nyugdíjszámla, akkor természetesen a nyugdíjjárulék-plafont is vissza kell állítani, pontosabban, meg kell szüntetni azt, hogy Magyarországon a világ kuriózumaként állami luxusnyugdíjak létezhessenek. Beszéljünk természetesen nemcsak magukról a nyugdíjakról, hanem az ellátásról is, az ellátás minőségéről. Erről már államtitkár úr is beszélt, nagyon helyesen, hiszen szerintem is ez a téma hozzátartozik a mai vitanaphoz. Teljesen egyértelmű, hogy az elmúlt időszakban, akárhogy nézzük az adatokat és a helyzetet, óriási probléma van a nyugdíjasotthonok férőhely-kapacitásával. Ahogy itt már elhangzott, Korózs Lajos képviselő úr mondta, 28 ezren várnak arra, hogy idősotthonban legyenek elhelyezve. Huszonnyolcezren! Ezek az emberek megérdemlik azt, ráadásul lehetőségük is lenne, anyagi lehetőségük is lenne sokaknak, jelentős részüknek arra, hogy ilyen elhelyezést megkaphassanak. Ezért a Jobbiknak nagyon határozott elképzelése, hogy amint lesz rá lehetőség, 2018-tól elindít egy idősotthon-építési programot, illetve egy férőhelybővítési programot. És csak halkan jegyzem meg, amikor itt már a vidékfejlesztésről beszéltünk, én erről szóltam két szót, akkor elmondtam, hogy ha egy kistelepülésen épül egy ilyen idősotthon, legyen kerek szám, egy száz férőhelyes idősotthon, akkor az 40 embernek ad munkát azon a településen; 40 embernek nem kell elvándorolnia egy kistelepülésről. Kérdezem én, nem hasznos tevékenység-e a vidék megtartása szempontjából is az ilyen idősotthonok létesítése és fejlesztése. És nézzük a házi betegápolást, vagy a házi idősápolást, otthoni ápolást! Teljesen jól látható, hogy mivel a szociális dolgozók nincsenek jól megfizetve, kevés is van ezen a területen, egyre nehezebben tudják a terhet elviselni. Itt is változtatni kell természetesen, és én itt külön kiemelném azt, hogy nagyon szükséges a technikai színvonal fejlesztése. Magyarországon rengeteg mindent sokkal olcsóbban tudnánk működtetni, például a házi betegápolást, illetve az otthoni ápolást is, ha egyszerűen egy kis technikai fejlesztést véghez vinnénk.Jelen pillanatban magáncég árulja azt a kis, egyszerű karórát, ami állandóan méri a pulzusszámot s a többit, és azonnal bejelez a diszpécserközpontba, de még alig létezik ilyen, ha valamilyen probléma történik egy idős emberrel otthon, vagy ha netántán támadás ér egy idős embert. Éppen most volt egy konzultációnk, és tapasztaltuk azt, hogy különböző rádiófrekvenciás hullámokat kell venni kistelepüléseknek, hogy tudják működtetni az elavult, ehhez hasonló készülékeket, de az nem jár mindenkinek. Kérem szépen, ha csak ezt a rendszert bevezetnék, ami rendkívül alacsony költségvetésből megtörténhetne, Magyarországon az idősek esetében ezrével, ezres nagyságrendben csökkenhetne a halálozási arány, mert időben ki lehetne menni akár az orvosok, akár az ápolók, akár a segítő szomszéd át tudna menni még időben.Talán utoljára hagytam azt a fontos kérdést, hogy továbbra is kiállunk természetesen amellett, hogy a férfiak megkaphassák a lehetőséget, hogy 40 év munkaviszony után nyugdíjba vonulhassanak. Erről már vitáztunk, ez egy szégyenteljes vita volt egyébként, hozzá kell tennem, ami itt akkor zajlott a parlamentben, ahogy ezt megtapasztaltuk. [[16.10]] Szakszervezeti vezetők, szó szerint meglett férfiemberek majdnem sírva mentek ki ebből az épületből, amikor látták az önök reakcióit. Nem mindenki volt itt akkor, természetesen, de voltak egypáran. Mindenképp megint le szeretném szögezni, hogy sajnos, amit ellenérvként egyetlenegy dologként el szoktak mondani, hogy ez mekkora költsége lenne a magyar államnak, hát, ugye máris azt tudom rá mondani, hogy ha nem tüntették volna el a 600 milliárdot tavaly meg előtte a 300 milliárdot a szociális hozzájárulási adó révén, akkor nem is kérdés, hogy ez megvalósítható. De bizony-bizony vegyük tudomásul, hogy a férfiaknak az egyharmada meg sem éri a nyugdíjkorhatárt. Ha megéri is, négy évvel hamarabb elhalálozik, és mindennek köszönhetően természetesen a hölgyek számára bizony jóval magasabb az az összeg, amit ki kell fizetni ennek a programnak a révén, mint amit egyébként a férfiaknak kellene kifizetni, még akkor is, ha bizony egy 10 százalékkal magasabb nyugdíjjal mennek átlagosan nyugdíjba a férfiak. Köszönöm szépen, hogy végighallgattak, és majd a társaim további adalékokkal fognak szolgálni azzal kapcsolatban, hogy milyen nyugdíjrendszert szeretne majd a Jobbik Magyarországon megvalósítani. Köszönöm szépen. [[Taps a Jobbik soraiból.]]"
