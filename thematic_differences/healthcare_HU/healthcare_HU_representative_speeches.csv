topic,speech_id,party,sentiment,speech_date,prob,speech
0,u2020-06-09-79,Fidesz-KDNP,1.0,2020-06-09,0.04120704531669617,"Köszönöm a szót. Tisztelt Elnök Úr! Tisztelt Képviselőtársaim! A magyar sport nemzeti kincsünk, amelyre mindannyian büszkék lehetünk. Magyarország és a magyar emberek eredményesek mind a szabadidős jellegű, mind a professzionális sportban. Hazánk előkelő helyet foglal el a világsport nemzeteinek sorában. A sport szeretete, akár sportolóként, akár nézőként veszünk részt benne, képes arra, hogy egymástól nagymértékben különböző embereket összehozzon, politikai pártállástól vagy világnézettől függetlenül. A lelátókon, a szabadtéri kivetítőkön vagy otthon a készülékek előtt mindannyian ugyanazoknak a piros-fehér-zöld színekben induló versenyzőknek szurkolunk a nemzetközi sportversenyek során, illetve nyilvánvalóan minden sportágban a hazai bajnokságokban is mindenkinek megvan a kedvenc csapata, amelyiknek szurkol. Amikor egy magyar sportoló vagy csapat előkelő helyezést ér el valamilyen rangos nemzetközi versenyen vagy az olimpián, vagy a saját csapatunk az itthoni bajnokságban jól teljesít, akkor mindannyian egy kicsivel büszkébbek vagyunk nemzeti teljesítményünkre. Akár profi, akár amatőr sportról legyen szó, a sport növeli a kitartást és a küzdeni tudást, hozzájárul egészségünk megőrzéséhez és a minőségi teljesebb élethez. Ezt felismerve, ebben a szellemben vezette be a nemzeti kormány a közoktatásban a mindennapos testnevelést, és ebben a szellemben épült fel az elmúlt tíz évben megannyi tömegsportra és profi sportra alkalmas uszoda, sportcsarnok, tornaterem, szabadtéri sportpálya. Az előttünk fekvő mostani törvényjavaslat a sportról szóló 2004. évi I. törvényt módosítja annak érdekében, hogy az indulási vagy nevezési jognak, illetve a versenyjognak azonos vagy magasabb bajnoki osztályban való indulása érdekében létrehozott gazdasági társaságra történő átruházása is lehetővé váljon, melyre az utánpótlás-nevelés felmenő rendszerű képzési rendszerének további fejlesztése, valamint a felnőtt bajnoki osztályok közötti további minőségi fejlődés elősegítése érdekében van szükség. Én azt gondolom, helyes, hogy a sporttörvény szigorúbb ebben az esetben. Helyes, ahogy államtitkár asszony is elmondta, hogy alapvetően nincs lehetőség erre az átruházásra, de az életszerűség és az idő azt igazolta, hogy szükség van kivételekre. Én támogatom azt, hogy tartsuk meg a szigorúbb követelményeket, ugyanakkor a kivételekben az életszerűséghez igazodjunk. Nyilvánvalóan köztudott, hogy ez a törvénymódosítás most első helyen a pécsi focit fogja tudni megmenteni. Én szeretnék köszönetet mondani Baranya megyei képviselőtársaimnak, akik hosszú munkát fektettek abba, hogy ez a törvénymódosítás is létrejöhessen. A Baranya megyei képviselők összefogtak azért, hogy a pécsi foci is megmeneküljön. Én azt gondolom, fontos, hogy nagy múltú sportklubokat ne hagyjunk elveszni a történelem süllyesztőjében. Nyilvánvalóan ez a mostani kivétel számos alkalommal fog tudni segíteni sportklubokon. Én örülök, hogy első alkalommal a pécsi foci megmentése lesz az, amelyet ez a törvény tud majd segíteni. A KDNP-frakció támogatja a törvényjavaslatot. Köszönöm szépen. [[Taps a kormánypártok padsoraiból.]]"
0,u2021-06-07-23,Fidesz-KDNP,0.9892578125,2021-06-07,0.9953126311302185,"Köszönöm szépen a szót. Tisztelt Elnök Úr! Tisztelt Országgyűlés! Mindenekelőtt engedjék meg, hogy a tegnapi pedagógusnap alkalmából köszönetet mondjak minden pedagógusnak, a saját volt tanáraimnak is és mindenkinek, aki a gyermekeinkkel foglalkozik. Óvodapedagógusok, tanítók, tanárok, felsőoktatásban oktatók az elmúlt nehéz évben is bizonyították áldozatkészségüket, helytállásukat, a jövő nemzedékek oktatása-nevelése érdekében. Innen a magyar Országgyűlésből is köszönjük nekik. Tisztelt Képviselőtársaim! Magyarország újraindult, kinyitottak a vendéglátóhelyek, az utcán lekerült a mosolygó arcokról a maszk, lehet rendezvényeket tartani, megszűnt a kijárási tilalom ez pedig mind a sikeres oltási programnak köszönhető. Az ország egészen kivételes eredménye, hogy Magyarország az egyetlen ország az Európai Unióban, ahol nem vakcinahiány, hanem vakcinabőség van. Válogatni lehet oltóanyagok között, időpontot lehet foglalni, és órákon, napokon belül meg lehet kapnia az oltást annak, aki kéri. Sehol az Unióban nincsen ehhez hasonló, ha önök beszélnek külföldi vagy külföldön élő magyar ismerőseikkel, pontosan látni fogják, hogy mennyire más a helyzet máshol. Sok uniós tagállamban még kijárási korlátozás vagy tilalom van, szabadtéri maszkviselési kötelezettség, sok helyen még zárva vannak a szállodák, éttermek. Értékeljük azt, hogy hamarabb visszakaptuk a szabadságunkat, valamint azt, hogy sok honfitársunk élete és egészsége menekült meg a sikeres oltási programnak köszönhetően. Ahogy a miniszterelnök is fogalmazott, az egyéni felelősségnek óriási szerepe van most. Mindenkit arra biztatunk, hogy ha még nem tette meg, vegye fel az oltást, és aki már megkapta, őt pedig arra, hogy ne hagyja ki a szükséges második oltást sem saját magunkért, családunkért, barátainkért, közösségeinkért és nemzetünkért. Magyarország át fog állni a tömegesről a készenléti oltásra, kijelölt oltóhelyeket tartunk majd fenn, aki oltást akar, az ott kaphatja meg. Azért jegyezzük meg, hogy ha a baloldalon múlt volna, ma nem itt tartanánk. Kétmillió emberrel kevesebb kapott volna oltást, és a korlátozó intézkedések nagy része még mindig velünk lenne. Hangulatkeltés, elbizonytalanító mondatok, petíció, határozati javaslat, betiltás csak pár példa a baloldal eszköztárából az elmúlt hónapokból, amikor az oltásellenes kampányukat a csúcsra járatták. Azóta, ha körülnézünk a baloldal háza táján, ezt láthatjuk: szabadtéri, maszk nélküli sajtótájékoztatók, országjárás, rendezvények, az előválasztásnak csúfolt színjáték előkészületei és tüntetés. Mi a közös bennük? Egyiket sem tudnák megtartani, ha Magyarország nem járna élen az oltások tekintetében, és ennek köszönhetően nem győztük volna le a harmadik hullámot. Ha a baloldalon múlt volna, még a saját tüntetését is ellehetetlenítette volna, csak hogy akadályozza az oltási program sikerét. Igen, a hétvégén volt minden. A magyar emberek örültek az első nyári időjárású hétvégének, és volt baloldali tüntetés is, amelyen több kommunista utódpárti zászló volt, mint nemzeti színű. Június 4-én, a nemzeti összetartozás napján Jakab Péter az összetartozáshoz hasonlította a Gyurcsány-koalíciót, de így legalább megtudták a jobbikosok, hogy miért kellett hónapokkal ezelőtt kidobniuk a nagy-magyarországos pólóikat: hát azért, hogy helyet csináljanak a TeamDobrev, de még inkább a TeamGyurcsány vadiúj pólóiknak. Most, hogy a posztkommunista jelöltek mellé áll be a Jobbik, és rasszista jelöltek mellé áll be a DK, legalább mindenki tudja, hogy az összefogásból már csak két dolog hiányzik: a józan ész és a gerinc. Végezetül, a hamarosan kezdődő Európa-bajnokság tekintetében szeretnék sok sikert és tisztes helytállást kívánni a magyar válogatottunknak, és biztosítani őket, hogy az egész ország már most büszke rájuk, és tizenkettedik emberként egy szívvel és lélekkel mindenki ott áll majd mögöttük, és hangosan fogja kiabálni, hogy „Hajrá, magyarok!” Köszönöm, hogy meghallgattak. [[Taps a kormánypártok soraiban.]]"
0,u2020-03-09-215,Fidesz-KDNP,0.9541015625,2020-03-09,0.04092932119965553,"Köszönöm szépen. Tisztelt Elnök Úr! Tisztelt Országgyűlés! Tisztelt Képviselő Úr! Mindannyian nagyon-nagyon büszkék vagyunk a sportolóinkra, eredményeikre, bajnokainkra, hiszen mindannyian példaképként állnak előttünk, és amikor felcsendül a nemzeti Himnusz, akkor valamennyien úgy érezzük, hogy egy kicsit hozzájárultunk ehhez a sikerhez, és ezeket a sikereket még tovább szeretnénk kiterjeszteni. Hiszen a sport közösségteremtő ereje egyesít, és minden magyart pártállástól és világnézettől függetlenül támogat, ahhoz a sportolóinknak mindent meg kell adni, hogy a céljaikat el tudják érni, és ehhez biztosítjuk, amit a sportolók és a sportszakemberek kérnek, hogy az olimpián és a paralimpián nagyon sikeresen tudjanak részt venni. Hangsúlyozom, hogy ez a felkészülési időszak nemcsak erről az évről szól, hanem négy évet foglal magában, azaz Riót követően elkezdődött. Csupán néhány számadatot említenék: 2018-ban 3,2 milliárd forintot fordítottunk az olimpiai felkészülés szakmai támogatására, az elmúlt évben 4,2 milliárd forintot, míg az idei esztendőben 4,6 milliárd forint kerül meghatározásra, amely a doppingellenes feladatokat is magában tartalmazza plusztámogatásként. Sportolóink már 72 kvótát szereztek, ezenfelül 29-en teljesítették az olimpiai indulás jogát, de tudjuk, hogy javában zajlanak az olimpiai kvalifikációs események. És itt megemlíteném, ha már a nemzetközi sporteseményekről volt szó, hogy a koronavírus egy új, soha nem tapasztalt helyzetet hozott a sport világában is, így nekünk az elsődleges feladatunk, hogy a sportolók egészségének védelmét a teljes fokon, a legmagasabb fokon tudjuk érvényesíteni, ehhez minden szükséges intézkedést a magyar kormány megtesz. Ahogy említettem, az előző év eredményeire tekintve, és ha a felkészülés, a jelen időszakát nézzük, akkor egy nagyon sikeres olimpiai és paralimpiai szereplés várható. Köszönöm szépen. [[Taps a kormánypártok soraiban.]]"
0,u2020-11-16-73,Fidesz-KDNP,-1.0,2020-11-16,0.06839515268802643,"Van abban valami magabiztosan pikáns, hogy egy olyan párt képviselője beszél hazugságról, amelynek az elnöke miniszterelnökként azt mondta, hogy hazudtak reggel, éjjel meg este. [[Derültség a kormánypártok soraiban. Közbeszólások ugyanott: Úgy van!]] Azt kell mondanom, hogy hazugság ügyében önök ténylegesen képviselnek egy mércét, ez az a mérce, amelyet bármely kormánnyal szemben bátran felállíthatunk, mert akárhogy igyekszik, azt meghaladni aligha sikerülhet neki. [[Derültség a kormánypártok soraiban.]] De hogyha azt hinnék, hogy csak a múltról beszélek, akkor tévednek, mert a hazugság bajnokai továbbra is önök, nem csak visszamenőlegesen, az egykori miniszterelnök szavai alapján mondom ezt; bizonyára emlékeznek rá, hogy önök azok, akik álápolónőket állítanak elő, álvideókat, kamuvideókat készítenek, és ezzel belehazudnak az emberek szemébe. Tehát ha ma Magyarországon valaki meg akarja téveszteni az embereket, az a baloldal. [[Közbeszólás a kormánypártok soraiból: Így van!]] [[Közbeszólás a kormánypártok soraiból: Így van!]] Ha pedig arról van szó, hogy ki mit tesz, akkor azt tudom mondani önöknek, hogy az ország felkészült, az ország védekezik, a felkészülést nem a kormány egyedüli tettrekészsége és cselekvése okozta, hanem a kórházigazgatók felkészültsége, a vezető orvosok, a vezető ápolónők felkészültsége. Amikor önök kétségbe vonják az ország felkészültségét, akkor valójában az ő munkájuk minőségét vonják kétségbe. (Közbeszólás a kormánypártok soraiból: Így van!) Szerintem ez védekezés idején különösen nem, de általában sem helyes dolog. Ami pedig a felkészülésnek azt a dimenzióját illeti, ami a kormányra tartozik, bizonyára össze tudják vetni józan ésszel ez nem lehetetlen , hogy milyen állapotok voltak itt tavasszal, legyen szó lélegeztetőkészülékről, intenzív ágyról, legyen szó kesztyűről, védőmaszkról vagy éppen védőfelszerelésről, vagy éppen vakcináról és orvosságról. A különbség a tavaszi és a mostani felkészültség között nyilvánvaló ez nem magától állt elő, tisztelt képviselő asszony. [[Taps a kormánypártok soraiban.]]"
0,u2021-12-13-64,Fidesz-KDNP,-1.0,2021-12-13,0.12081185728311539,"Köszönöm szépen a szót, elnök úr. Tisztelt Képviselő Úr! Tisztelt Ház! Van abban elég erős cinizmus és arcátlanság szerintem, tisztelt képviselő úr, hogy önök, akik merényletet követtek el a magyar egészségüggyel szemben erre pár példát mindjárt mondok , kezdenek el itt krokodilkönnyeket hullatni. Az önök idejében úgy, hogy nem volt koronavírus-járvány, jóval hosszabbak voltak a várólistán a várakozási időtartamok, mint most, sőt önök még várólista-nyilvántartást sem vezettek be, direkt azért, hogy ne is derüljön ki, hogy mennyi. Mit csináltak önök, ami nem rövidítette, hanem tovább növelte a várólistákat? Bezártak kórházakat, nem egyet, nem kettőt, nem hármat. 16 ezer aktív ágyat megszüntettek. Ön arról beszélt, hogy most kevesebb ágy van. Azért, mert koronavírusos betegeket ápolnak bizonyos ágyakon, a többin pedig a normál ellátás zajlik. De azok nem kerültek ki az egészségügyből, hanem egy rendkívüli helyzetben koronavírusos betegeket látnak el rajta, mint a világ minden országában, tisztelt képviselő úr. Tehát ne beszéljen már erről úgy, hogy csökkent a kapacitás! Nem csökkent a kapacitás, csak meg kell osztani a kapacitást a koronavírusos betegek és a többi beteg között. De felháborító arcátlanság ezt úgy bemutatni, hogy a koronavírusos betegeket ellátó ágyak kiestek a magyar egészségügyi rendszerből. Ilyen manipuláció még a baloldaltól is ritka. Hatezer egészségügyi dolgozót bocsátottak el a 16 ezer aktív ágy megszüntetése mellett, aki megőrizhette a munkahelyét, attól pedig orvostól, ápolótól elvettek egyhavi bért. A betegekkel vizitdíjat és kórházi napidíjat fizettettek, mondván, hogy azt majd megkapják az orvosok és az ápolók bérként, de a bért meg csökkentették. Ez volt az önök idejében. Mit mondott az önök egészségügyi minisztere, Molnár Lajos? Azt mondta, miután önök megnyerték a választást és folytatták a kormányzást 2006-ban, hogy a második Gyurcsány-kormány megalakulása után rögtön nyilvánvalóvá vált, hogy nincs pénz, ezért megszorításokról kell dönteni. A legnagyobb elvonás pedig az egészségügyet érintette. Amikor önök kormányoztak, az országot csődközeli helyzetbe vitték, és amikor vissza kellett fogni a pénzeket, leginkább az egészségügyhöz nyúltak. S nem tennének most sem mást, hiszen László Imre elmondta, hogy Magyarországon a kórházak 45 százalékára nincs szükség. Mit tettünk mi a várólisták csökkentése érdekében, miután az önök idejében körülbelül 70 ezren voltak várólistán? Először is bevezettük az országos nyilvántartást, amit önök direkt nem vezettek be, hogy ne legyen látható ez a probléma. 2019-ig 41 milliárd forintot fordítottunk a várólista-csökkentésre azért a 2019-es évet mondom, mert az volt a járvány kitörése előtti év , és ebből a 41 milliárd forintból 70 ezer emberről körülbelül 23-24 ezer emberre tudtuk lejjebb szorítani a várólistán szereplők számát. S valóban, a koronavírus-járvány alatt Magyarországon is, mint a világ szinte minden országában sajnos valóban nőttek a várólisták, hiszen aki egészségügyi dolgozó volt, az a koronavírusos betegek ápolására, az ő életük megmentésére lett átcsoportosítva, ezért a halasztható műtétek halasztásra kerültek. A nem halasztható műtétek elvégzésre kerültek, a tartós egészségkárosodással járó helyzetekben a műtéteket és beavatkozásokat szintén elvégezték, de amelyek nem ilyenek voltak, ott valóban voltak halasztások, de ezt nyilván a józan ész diktálta így, hiszen a kapacitásokat a koronavírus-járványban az ebben szenvedők gyógyítására kellett fordítani. Miután véget ért a harmadik hullám, a kormány további 12 milliárd forint biztosításáról döntött a várólisták csökkentése érdekében. Ennek a többletfinanszírozásnak a 80 százalékát az orvosok és szakdolgozók többletmunkájának az elismerésére kell fordítani. Így sikerül majd ledolgozni a várólisták java részét. A szakmai kollégium tájékoztatása szerint a csípőprotézis-várólistáknál háromnegyed évre van szükség a többletek ledolgozására, a szemműtéteknél körülbelül fél év kell a várólisták ledolgozásához. De ez Magyarországon így is jóval alacsonyabb, mint sok közép-európai országban. Ha megnézi, a szürkehályogműtéteknél Észtországban 200 nap, nálunk 49 nap, a csípőprotézisnél Litvániában 165 nap, nálunk 88 nap, a térdprotézisnél Portugáliában 230 nap, nálunk 146 nap az átlagos várakozási idő, tisztelt képviselő úr. Tehát valóban történtek érdemi lépések. A járványhelyzet sajnos itt is nagy nehézségeket jelentett, de a kormány ennek a ledolgozásához a többletforrásokat biztosította. Köszönöm szépen. [[Taps a kormánypártok soraiban.]]"
0,u2021-04-12-167,Fidesz-KDNP,-1.0,2021-04-12,0.9907539486885071,"Köszönöm a szót, elnök úr. Valóban felháborító ez a kétszínű politika, amelyet ez a destruktív baloldal folytat. Valóban, korábban Gyurcsány Ferenc, Cseh Katalin és Jakab Péter emberkísérletnek nevezte a keleti vakcinák alkalmazását, tehát a Sinopharm és a Szputnyik alkalmazását, de miután a németek Szputnyik vakcinát fognak rendelni, rögtön szalonképessé válhat ez a vakcina. Fölháborítónak tartom azt is, hogy DK-s egészségügyi szakpolitikus, tehát a baloldal meghatározó szakpolitikusa olyat mer állítani orvosként, hogy jobb az oltást elkerülni, mint a betegséget felvenni. Felháborító! Az egészségügyi bizottság tagjaként rendszeresen szembesülnöm kellett azzal, hogy milyen támadást indítanak az oltással szemben. Valóban felháborító, és azt tudom mondani, hogy ez a baloldal mindvégig, a határozati javaslat megtartása mellett, mert még nem vonták vissza, még most is oltásellenes. Köszönöm szépen. [[Taps a kormánypárti padsorokból.]]"
0,u2015-05-26-378,Opposition,0.83056640625,2015-05-26,0.30383965373039246,"Köszönöm a szót, elnök úr. Tisztelt Ház! Tisztelt Képviselőtársaim! A múlt hét csütörtökön, május 21-én ünnepeltük a magyar honvédelem napját. Ezen a napon Buda várának 1849-es bevételére emlékezünk. E jeles napon, a magyar honvédelem napján köszöntjük azokat a nőket és férfiakat, akik arra esküdtek fel, hogy akár életük feláldozásával is megvédelmezik honfitársaik életét, Magyarország függetlenségét és szabadságát. Köszöntjük a Magyar Honvédség katonáit és minden dolgozóját is. Ők azok, akik a rendvédelmi szervek állományával és önkéntesek ezreivel vállvetve életeket mentettek a természeti és ipari katasztrófák idején, akik más nemzetek katonáival együttműködve jelen pillanatban is a világ veszélyes válságövezeteiben teljesítenek szolgálatot, egy biztonságosabb, békésebb világ megteremtése érdekében. Katonáink mindenhol példamutatóan helytálltak és helytállnak ma is, és szövetségeseink körében is nagy elismertséget vívtak ki maguknak. Magyarország méltán büszke katonáira és a Magyar Honvédség teljes állományára. Sajnos, ezt a megbecsülést a katonák és a honvédségi dolgozók illetménye az elmúlt évek bérbefagyasztása miatt egyre kevésbé tükrözte. Ahogy azt tudjuk, 2008-ban került utoljára sor emelésre, azóta befagyasztásra került az illetményalap. Ennek következtében viszont számos katonacsalád került rendkívül nehéz helyzetbe. Ezen az évek óta tartó méltatlan helyzeten enyhít az Országgyűlésnek a katonák illetményének emeléséről meghozott szinte egyhangú döntése. Örülünk annak, hogy a kormány végre meghallotta azt a kritikát, ami az illetmény rendkívül alacsony szintjére vonatkozott, és enyhít a katonák mára kialakult nehéz életkörülményein. Nem felejthetjük el azt, hogy a honvédségi dolgozók bérfejlesztése is időszerű és meglehetősen kívánatos, ezzel is kell a kormánynak rövid időn belül foglalkozni. Hiszen egyedül a hazáért és polgáraiért tenni akaró katonáink és a honvédségi dolgozók érdeme az, hogy a vészesen öregedő eszközállomány és az évről évre egyre romló működési feltételek ellenére a Magyar Honvédség az elmúlt időszakban is sikeresen teljesítette feladatait. A jelenlegi állapotok azonban tarthatatlanná váltak, ezért az illetményemelés mellett a Magyar Honvédség technikai modernizációja sem hanyagolható el, és nem halasztható tovább. Itt az idő, hogy a fejlesztések szükségességéről szóló hangzatos szólamokat végre tettek is kövessék a kormány részéről. A katonai szempontból is egyre veszélyesebbé váló világunkban a modern és megfelelően felszerelt haderő kialakítása és fenntartása nem luxus, hanem az egyik legalapvetőbb nemzeti érdek. Jó lenne, ha a kormány a jövőben azt tartaná szem előtt, hogy a honvédelem ügye végre ténylegesen nemzeti ügy kell legyen. A Magyar Honvédség állományának köszönjük a kitartásukat és elhivatottságukat, a további szolgálathoz pedig erőt és egészséget kívánunk. Köszönöm."
0,u2020-06-15-11,Opposition,0.77490234375,2020-06-15,0.30779749155044556,"Köszönöm a szót, elnök úr. Tisztelt Képviselőtársaim! Tisztelt Miniszter Úr! Tény és való, hogy Közép-Kelet-Európában Nyugat-Európához képest, hála istennek, kevésbé robbant be a vírus, és ezért valóban köszönet mindenkinek, aki részt vett a védekezésben, köszönet elsősorban a magyar embereknek, hogy betartották a korlátozó intézkedéseket, köszönet az orvosoknak, az ápolóknak, köszönet a szociális ágazatban dolgozóknak, a rendvédelmi szerveknél dolgozóknak és azoknak is, aki az élelmünkről gondoskodtak, akik a szolgáltatások nyújtásáról gondoskodtak és annak a sok-sok önkéntesnek is, akik részt vettek a védekezésben. De, tisztelt képviselőtársaim, azt gondolom, hogy van egy komoly adóssága a kormányzatnak, ez pedig a szociális ágazatban dolgozókkal kapcsolatos, hiszen azt javasoltuk, hogy az egészségügyben és a szociális ágazatban dolgozók 500 ezer forintos egyszeri juttatásban részesüljenek a munkájukért. [[13.40]] Ebből egyet megfogadott a kormányzat, és az egészségügyi dolgozóknak bár nem tudjuk, milyen körülmények között; bízunk benne, hogy mindenkihez eljut megadja az egyszeri 500 ezer forintot, de a szociális ágazatban dolgozóknak nem, holott ők is ugyanúgy kivették a részüket a védekezésből, ők is ugyanúgy ki voltak téve a veszélynek, sokszor védőfelszerelés nélkül végezték a munkájukat. Az is tény, tisztelt képviselőtársaim, hogy pár hónappal ezelőtt, amikor a felhatalmazási törvényről szavazott a parlament, mi kértünk egyetlenegy gesztust. Kértünk egy határidőt, ha jól emlékszem, június 30-ai határidőt ugye, június 15e van , de ezt a gesztust önök nem adták meg, nem tették meg, és lám, ezt a gesztust ha megteszik, akkor nemcsak a törvényről tudtunk volna egyhangúlag szavazni, hanem annak visszavonásáról is. Mindenki vonja le ennek a tanulságait! És az is tény, hogy a Magyar Szocialista Párt képviselői is kivették a részüket a védekezésből, hiszen pár nappal a veszélyhelyzet kihirdetése után egymillió forintot ajánlottunk fel a fizetésünkből, amelyből védőfelszerelést vásároltunk, ezt követően négymillió forint értékben 12 tonna tartós élelmiszert vásároltunk és juttattuk el a rászorulóknak, és nagyon sok képviselőtársunk végzett önkéntes munkát idősellátásban, más, önkormányzati feladatellátásban. [[Dr. Rétvári Bence: Lajos, például! Moraj a kormánypártok soraiból. Az elnök csönget.]] De nézzük meg a kormány munkáját, nézzük meg az egészségügyet! Önök emberek tízezreinek az életét és egészségét sodorták veszélybe, amikor szinte megszüntették az alap- és szakellátást, amikor drasztikus, brutális módon, indokolatlanul kiürítették a kórházi ágyak több mint felét, illetve teszt nélkül küldtek vissza idős embereket az idősotthonokba a kórházakból. De az oktatás területén, aki hozzá tudott férni a digitális oktatáshoz, ott értem, hogy ők nem estek ki az iskolákból, viszont egyes felmérések szerint a gyermekek egyharmada, mivel sem eszközük, sem internetük nem volt, nem tudott részt venni az oktatásban. A nyugdíjasoknak, látjuk az inflációs adatokat, egy ígéretet adtak, hogy majd kapnak egy 53. heti nyugdíjat, de a mindennapi életüket nem segítették. Az önkormányzatokat pedig kifejezetten sanyargatják; míg a bankoknak visszaadják majd az elvont pénzt, addig az önkormányzatoktól továbbiakat is elvonnak. A gazdasággal kapcsolatban az is tény, hogy önök késlekedve hozták meg az intézkedéseket, közel 400 ezer ember veszítette el az állását, és a holnapi nap folyamán, itt a felhatalmazási törvény örve alatt szinte nullára redukálják a munkavállalói jogokat, teljes mértékben kiszolgáltatják őket a munkaadóknak. Az összes szakszervezeti szövetség és testület egyhangúlag áll ki az ellen, hogy ezt a törvényt holnap megszavazzák, úgyhogy még van egy napjuk ezen elgondolkodni. Tisztelt Miniszter Úr! Ön azt mondja, hogy 806 cégnek mondjunk köszönetet 143 ezer munkahely megmentéséért, de azt ne várja el tőlünk, hogy Mészáros Lőrincnek is megköszönjük, hogy 850 embert kirúgott egyik napról a másikra, majd önök ezt a tettét 18 milliárd forinttal jutalmazták! Mit szól ez a 806 cég ahhoz, hogy Mészáros Lőrinccel ilyen kegyesen bántak? Itt szóba kerültek az európai uniós pénzek, 2500 milliárd forintról beszélünk. Mi azt javasoljuk, hogy ebből a lakhatási válság kezelésére épüljenek bérlakások. Azt javasoljuk, hogy végre álljanak neki az épületfelújítási, épületszigetelési programnak. Rengeteg haszna van, ott van 1,2 millió Kádár-kocka vidéken, és ott van 1,4 millió társasházi lakás, amelyet fel lehetne újítani, erre most nem is saját pénzt, hanem az európai uniós forrásokat is fel lehetne használni, és nagyon-nagyon komoly, társadalmilag hasznos és gazdaságilag is hasznos tevékenységet lehet végezni. Köszönöm szépen."
0,u2016-12-05-209,Opposition,0.677734375,2016-12-05,0.16549409925937653,"Tisztelt Ház! Tisztelt Képviselőtársaim! Nagyon röviden szeretném biztosítani arról a kezdeményező frakciót, hogy támogatni fogjuk ezt az indítványt és a tárgysorozatba vételt, annál is inkább, mert olyan kezdeményezésről van szó, amely a korát is megelőzte, hiszen van egy nemzetközi ápolói emléknap. Ismeretes az az angol ápolónő, aki a krími háborúban annak idején nagyon magas színvonalon végezte ezt az ápolói tevékenységet, és őt is megelőzte Kossuth Zsuzsa akkor, amikor a szabadságharc idején már nagyon komoly intézményrendszert tartott fönn, nemcsak önmagában ápolta a sérülteket, hanem a szakemberképzésben is nagyon fontos szerepet játszott. Az a három alapelv, amely a feltétel nélküli elfogadásról szól, az együttérzésről és a bizalom építéséről, mi is azt gondoljuk, hogy mindenképpen elismerést érdemel az ápolók körében, és ebből kifolyólag is támogatjuk ezt az országgyűlési határozati javaslatot és a tárgysorozatba vételt. Gyakorlatilag az ápolók erkölcsi elismeréséről van szó, ahogy képviselőtársam mondta, itt nincs szó külön anyagi elismerésről, hiszen ezek az ápolók krízishelyzeteket hárítanak el, ezek az ápolók gyógyítanak, ápolnak, és ahogy említettem, nagyon sokszor oktatnak is. Az ápolók nagyon szép foglalkozást űznek, emberpróbáló, de gyönyörű hivatás az övék, ezért is támogatja a szocialista frakció a kezdeményezést. Köszönöm szépen. [[Taps az MSZP soraiban. - Dr. Lukács László György tapsol.]]"
0,u2017-02-21-1,Opposition,-0.98974609375,2017-02-21,0.5077500939369202,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Tegnap meghallgathattuk, hogy az önök miniszterelnökének mi a fontos; általában egyébként az a fontos, ami a magyarok számára nem. Tehát ez az Unióval való harca, ez az állandó árnyékbokszolás, ahol valójában ő az, aki mindig magát a problémát hozza, ő maga a megoldásnak a gátja, viszont minekutána önök nem tudnak valós problémákra valós megoldásokat kínálni, a politizálásukat ez az árnyékbokszolás tölti ki állandóan az Európai Unióval. Önök iszonyatosan messze kerültek a mindennapok magyar embereinek mindennapi, egyszerű, hétköznapi problémáitól, önök nem tudnak, már nem is képesek sem felismerni őket, sem pedig megoldásokat kínálni ezekre. Mit kínálnak önök egy magyar beteg embernek? Önök azt kínálják egy magyar beteg embernek, hogy menjen be a nemzetközi összehasonlításban ötödik legrosszabb egészségügyi ellátórendszerbe, ahol azok az országok, amelyek követnek bennünket, Lengyelország, Albánia, Románia és Montenegró, tehát önök elérték, és csak ezt a balkáni színvonalat képesek szinten tartani, de persze ez önöknek a magánklinikákból nem látszik, önök ennyire eltávolodnak a mindennapoknak a világából, önök annyira eltávolodnak ettől, hogy amíg az önök egyik minisztere helikopterrel jár esküvőre, addig a magyar egészségügyi intézmények többségében ilyen járművel nem lehet leszállni. Amíg a fideszes urizáló elit, ha csak az eső elől bemenekül egy plázába, akkor többet költ, mint amennyit egy magyar kezdő orvos keres, hogy ne is beszéljek itt, mondjuk, „Pénztáros” Lőrincről, aki fél óra alatt többet keres, mint amennyit egy magyar kezdő orvos, akkor nyilvánvalóan önöktől nem lehet várni semmilyenfajta megoldást. Egy magyar kezdő orvos ma nagyjában-egészében az egyharmadát keresi annak, mint amennyit egy szlovák kezdő orvos keres. Szlovák! Tisztelt képviselőtársaim, tisztelt urak, szlovák! Nem svéd, nem német, nem akarok olyan igazságtalan összehasonlítást tenni; egy szlovák kezdő orvosnak az egyharmadát keresi, ennyi a bére ma egy magyar kezdő orvosnak, és így nem csoda, hogy hiányoznak az orvosaink, minden három orvosból kettő hiányzik, mindennap három orvos és kettő nővér elhagyja ezt az országot, és önök ezeket a problémákat valójában fel sem ismerik. Már hallom előre, ahogy majd mondja az államtitkár úr, amikor majd befejezte az „elmúltnyolcévezést”, hogy de hát hiszen itt egy béremelési program kezdődött el. Tisztelt Államtitkár Urak! Elkésett és elégtelen. Nem tudja megállítani, nem is lassítja az orvosoknak és a nővéreknek az elvándorlását, önöknek az elefántcsonttornyaikban, ahol ülnek, nagyon-nagyon messze attól az országtól, amelyet szolgálni kellene, ennyi időbe tellett az, hogy felhallatsszon egy problémának a hangja, hogy már a problémát sem tudják vele megoldani. Elkésett és elégtelen. Nővéreket fognak képezni. Újabb kettő és fél év telt el, amióta mondjuk ezt a problémát, amire az önök elefántcsonttornyaiban, ahol nagyon messze állnak attól a néptől, attól az országtól, amelyet szolgálni kellene, felhallatszott, hogy itt probléma van. Jó reggelt kívánok, tisztelt magyar kormány! Most kell ezt elkezdeni? Kinek fogjuk majd képezni, kinek fogják önök majd képezni a nővéreket? Németeknek? Osztrákoknak? Svédeknek? A magyar orvosoknak elég lesz 2018 novemberére, a nővéreknek 2019 októberére megemelni a bérét? Hát kinek fognak önök addigra már bért emelni? Mi ezért mondtuk azt, hogy azonnal folytatni kell az orvosoknak a béremelését, egy sokkal nagyobb, drasztikus ütemben kell folytatni az orvosoknak a béremelését. Urak, legalább Szlovákiával legyen már versenyképes a magyar ajánlat! Mi ezért mondtuk azt, hogy 50 százalékkal azonnal meg kell emelni a nővéreknek a bérét, azonnal meg kell emelni a gazdasági és a műszaki dolgozóknak a bérét az egészségügyben, mert nem újakat kell először képezni, államtitkár urak, hanem azokat kell megbecsülni, akik ma is minden egyes porcikájukkal kiválóan teszik a dolgukat. Önök nem teszik meg ezt a megbecsülést, mert nem is látják ezt a problémát. És mi ezért mondtuk azt, hogy ha jól teljesít a gazdaság, akkor minden évben fél százalékkal emeljük GDP-arányosan az egészségügyre költhető pénzt. Mert pénz van; önök azt szórják. Az elmúlt év végén 300 milliárd forintot költöttek el stadionokra, arra mindig jut, Várba költözésre, plakátháborúra, plakátkampányra, propagandára, és természetesen jutott még Mészáros Lőrinc horvát futballcsapatának is. Én úgy gondolom, hogy ennek a 300 milliárd forintnak az egészségügyben lenne a helye, és akkor jobb hely lenne Magyarország, és jobb élet lenne itt. Fontolják meg a javaslatunkat, és támogassák! Köszönöm a figyelmüket. [[Szórványos taps az MSZP soraiban.]]"
0,u2020-11-18-259,Opposition,-0.99365234375,2020-11-18,0.45862892270088196,"És önök ezt az alaptörvény-módosítást, ezeket a fogalmakat arra használják, hogy közben sokkal súlyosabb dolgokat kövessenek el. Gyermekek védelmében, a gyermekek érdekében önök módosítják az Alaptörvényt? És ellopják a magyar gyermekek jövőjét? Most lopják el! Tíz éve lopják a közpénzt! A magyar édesanyák, édesapák és gyermekek pénzét. Tíz éve rabolják ezt az országot! Azt gondolják, hogy mindenki hülye? Hogy ezt be fogják nyelni? Hogy meg kell fogalmazni, mert eddig… Államtitkár úr, ha ma megkérdez egy általános iskolás gyereket, hogy mi a közpénz, tudja, mit fog mondani? Az, amit Orbán Viktor és bandája ellop, az a közpénz. [[Közbeszólások az ellenzék soraiból.]] Ezt már a magyar gyermek is tudja. Jobban tudja, mint ahogy önök megfogalmazták. [[Nacsa Lőrinc: Mert hazudtok!]] És, tudják, szégyenletes, amikor a járványhelyzetet arra használják, hogy módosítsuk az Alaptörvényt. És igaza volt Szabó Timeának, ettől fog egy beteggel is több meggyógyulni? Ettől hatékonyabb lesz az egészségügyi védekezés? Ettől több orvos lesz a kórházainkban? Ettől több ápolónő vagy ápoló lesz a kórházainkban? Vagy több takarítónő, takarító személyzet? Egyetleneggyel se lesz több! Egyvalamire lesz jó: hogy még több közpénzt tudjanak ellopni. [[20.40]] A gyermekeink védelmében, meg a gyermekeink érdekeit védik! Hát nézzenek már tükörbe, és nézzék végig, hogy mit műveltek az oktatási rendszerrel, a szociális rendszerrel! Hogyan tettek különbséget gyermek meg gyermek között? Hogy ma az határozza meg egy gyermeknek a sorsát, hogy hova születik, és hogy mekkora esélye lesz a jövőre! Az határozza meg, és egyre kevesebb az esélye, ha egy hátrányos helyzetű, szegény sorsú településen egy szegény sorsú családba születik. [[Nacsa Lőrinc: Dehogyis!]] Képviselő úr! [[Dr. Varga-Damm Andrea: Jaj, Lőrinc, nem ismered a népet!]] Képviselő úr, néha, néha legalább hallgasson! [[Bányai Gábor: Szólásszabadság!]] Igen, igen, van még talán egy kevés. És higgyék el, amikor az ember ilyen törvénymódosításokat lát itt a Parlament falai között, akkor tényleg elgondolkodunk, hogy egyáltalán mi következik. Tegnap is elmondtam: nem tudjuk elképzelni hála a jó égnek, mert mi nem olyanok vagyunk, mint önök! , hogy mi járhat még a fejükben a következő másfél évvel kapcsolatban, hogy milyen törvényeket fognak majd még ide a Ház elé beterjeszteni. [[Dr. Völner Pál: A következő harmincban.]] Hála a jó égnek, nem tudjuk, de tudnak meglepetést okozni. És akkor már nagyon sok minden elhangzott már, csak annyit engedjenek meg, hogy azért a felszólalásomat egy felolvasással kezdjem, vagy fejezzem be. Néhány nevet szeretnék felolvasni: Batthyány Gyula festő, az első magyar miniszterelnök dédunokája, Benkő Krisztián irodalomtörténész, művész, Gobbi Hilda művésznő, színésznő, Karády Katalin színésznő, művésznő, Karinthy Márton színházi rendező, színiigazgató, Márkus László színművész, érdemes és kiváló művész, Mednyánszky László festő és grafikus, Pilinszky János költő, Nopcsa Ferenc paleontológus, geológus, Habsburg Rudolf magyar király. Köszönöm szépen elnök úr, hogy meghallgattak."
0,u2021-11-29-15,Opposition,-0.9951171875,2021-11-29,0.5185639262199402,"Tisztelt Képviselőtársaim! Két évvel ezelőtt a szexorgiázó Borkai Zsolttal, majd egy évvel ezelőtt egy brüsszeli ereszen szexorgiáról menekülő Szájer Józseffel együtt a Fidesz elképesztő erkölcsi mélységekbe süllyedt. Akkor azt hittük, hogy ennél nincs lejjebb, de tévedtünk, egy hangfelvétel szerint Kövér László házelnöki posztjáról csúszott elképesztő erkölcsi mélységekbe, megmutatva, hol tart most a Fidesz. Az, hogy ezen a hangfelvételen az Alkotmányvédelmi Hivatal központjában Kövér László nemzetbiztonsági kockázatnak nevezi az ellenzéket, azt jelzi, hogy a Fidesz nemkívánatos jelenségnek tekinti politikai riválisait. Ha mindezt egy hétköznapi ember mondja, akkor rá sem hederítenénk, mert nyilván bolondok vannak, a vélemény pedig szabad, ezt azonban az ország egyik közjogi méltósága és az állampárt funkcionáriusa mondta egy titkosszolgálati vezetőknek tartott rendezvényen. Ez nemcsak botrányos, hanem gyalázat. Hallottuk már a Fidesz elnökétől, hogy a parlament ellenzék nélkül is működik. Látjuk, hogyan rombolta le az Orbán-kormány a demokratikus fékek és ellensúlyok rendszerét. Az is kiderült, hogyan figyel meg illegálisan a Fidesz-kormány egy titkos kémprogrammal civileket, újságírókat és ellenzéki politikusokat. Kövér László kijelentése azonban átlépett egy vörös vonalat: hangfelvétel van arról, hogy az Országgyűlés elnöke a Fidesz politikai ellenfeleire uszítja a titkosszolgálatokat, és burkoltan arra buzdítja őket, hogy minden erejükkel segítsék a Fidesz hatalomban maradását, akár a nép akaratával szemben is. És tudják, miért? Mert a Fidesz remeg a hatalomért. Szégyelljék magukat! De ha már önök mindenképpen nemzetbiztonsági veszélyt, nemzetbiztonsági kockázatokat keresnek, feltennék néhány segítő kérdést, mire figyeljenek. Veszélyt jelente a nemzetünkre, hogy a Fidesz elhibázott járványkezelése miatt elveszítettük egy városnyi honfitársunkat? Kockázatot hordoze a nemzetre, hogy a Fidesz által leépített forráshiányos egészségügyet csak az orvosok és ápolók lelkiismeretes és emberfeletti erőfeszítése tartja még működésben? Veszélyeztetie nemzetünk biztonságát, hogy az Orbán-kormány a teljes felhatalmazást nem az emberek megmentésére használta, hanem arra, hogy hatalmának bebetonozása érdekében változtassa meg a teljes magyar jogrendet, és minél több vagyont kilapátoljon a közös kasszából alapítványokba, Tiborczokhoz, Mészárosokhoz és a többiekhez? Kockázatot jelente nemzetünk biztonságára az, hogy az Orbán-kormány brutális adósságba veri a magyar embereket az oroszoktól és kínaiaktól felvett kölcsönökkel? Nem kell messzire menni, elég, ha Paks II.-re vagy a Budapest-Belgrád vasútvonalra gondolunk; vagy hogy Kövér László kínai barátja százmilliókkal támogat egy magyar alapítványt, amit Kövér emberei szőrén-szálán eltüntetnek. A válasz igen, önök cserben hagyták az országot. De a legnagyobb veszélyt a nemzetre az a politika jelenti, amit a Fidesz az elmúlt 11 évben képviselt, hogy azokat támogatják, akiknek már eleve is van mit a tejbe aprítani, miközben a leginkább rászorulókat eleve elzárják az anyagi felzárkózás lehetőségeitől. Tisztelt Képviselőtársaim! Uniós szinten a magyar emberek háromnegyede szegénységben él. A magyar emberek négyötöde az EU leghátrányosabb helyzetű régióinak egyikében él. Egyre nagyobb a szakadék a bérek és a nyugdíjak között, a nyugdíjasok negyede 100 ezer forint alatti nyugdíjat kap. A magyar minimálbér még január 1-jétől is az egyik legkevesebb lesz az Unióban, és ha a V4-eket nézzük, akkor a legalacsonyabb. Ezek az igazi, nemzetünket fenyegető kockázatok; ezek azok a problémák, amelyeket meg kell oldanunk. Ezért kell felzárkóztatni a fizetéseket. Ezért kell megerősíteni és szélesíteni a szociális hálót. És ezért kell megemelni az alacsony nyugdíjakat is, nemcsak a választások előtti kifizetésekkel, amelyeknek a nagy részét elviszi az infláció, hanem rendszerszintű megoldásokkal: svájci indexálású nyugdíjemelés, azonos összegű 13. havi nyugdíj, 70 ezer forintos nyugdíjminimum ez a megoldás! Ehhez azonban, tisztelt képviselőtársaim, kormányváltás kell. Kövér Lászlónak pedig nem kell aggódnia, a demokrata ellenzéki szövetséggel mi olyan jogállamot építünk [[Derültség a kormánypárti padsorokban.]] ahol nem kell az Országgyűlés ereszeinek egyikén sem elmenekülnie. Közös jövőnkért, Magyarországért!"
0,u2016-11-23-141,OTHER,0.91845703125,2016-11-23,0.2426077127456665,"Köszönöm szépen a szót. Elnök Úr! Tisztelt Ház! Tisztelt Képviselőtársaim! A Jobbik Magyarországért Mozgalom kiemelten fontosnak tartja a legmesszebbmenőkig megbecsülni azokat a honfitársainkat, akik a magyar oktatás és a művelődés, valamint a tudomány és a művészet terén maradandót alkotnak, hiszen ezzel a magyar kulturális, tudományos és művészeti fejlődésben szereznek elévülhetetlen érdemeket itthon és külföldön egyaránt, öregbítve ezzel hazánk hírnevét a világban. Ezért is támogattuk 2011-ben a Corvin-lánc újbóli adományozását lehetővé tevő törvényjavaslatot. A kitüntetést 1930-ban alapította vitéz nagybányai Horthy Miklós kormányzónk. Nem tudom, miért ne lehetett volna ezt kimondani, vagy kinek a számára nem volt ez világos, hogy utaljak szocialista képviselőtársamra. Abból a célból alapította a kormányzó ezt a kitüntetést, hogy jutalmazza a magyar kultúra, a tudomány és a művészet terén maradandót alkotókat, akik tevékenységükkel hozzájárultak nemzetünk emelkedéséhez. Nem véletlen, hogy már a Corvin-lánc első, 1930. évi kitüntetettjei között megtaláljuk a 20-as évek katasztrofális nemzetgazdasági körülményei között is három év alatt 5 ezer tantermet és tanítói lakást építő gróf Klebelsberg Kunó vallás- és közoktatásügyi minisztert. Megérdemelten kapott Corvin-láncot a 30-as években és a 40-es évek elején mások mellett Herczeg Ferenc író, Ravasz László református püspök, Hóman Bálint történész, Reményik Sándor költő vagy épp Lehár Ferenc zeneszerző. Lehár ráadásul úgy kapta meg 1943-ban e magas rangú kitüntetést, hogy feleségét zsidó származása, öccsét, Antalt pedig Belgium német elfoglalása miatt tett megjegyzései miatt a Gestapo állandóan zaklatta. Karakán kiállás volt tehát ez a kor kultúrpolitikusai részéről a zeneszerző és családja mellett. Ezt követően hosszú szünet következett a Corvin-lánc adományozásának történetében, majd 2001-ben az első Orbán-kormány élesztette újjá, ám a 2002-es kormányváltás után a díjat többé nem adták át, bár meg nem szüntették azt, az akkori kancelláriaminiszter szerint ugyanis e tudományos, művészeti, kulturális megbecsülést kifejező díj a Horthy-korszak utánérzését keltette a baloldali és liberális értelmiség körében. Nagyon sajnálom egyébként, de egyben nagyon jellemzőnek is tartom az MSZP kritikus és támadó hozzáállását; nagyon sajnálom, tisztelt szocialista képviselőtársaim, hogy önök továbbra sem hajlandóak nemzeti ügyek mellé odaállni. Önök nemzeti konszenzust követelnek, de ezt a nemzeti konszenzust éppen önök rúgják fel. Továbbra is úgy néz ki, és nagyon sajnálom, hogy önök továbbra sem képesek a nemzetellenes elődeik vörös árnyékát átlépni. [[Dr. Varga László: Szégyelld magad! Szégyelld magad!]] Nagy örömmel töltött el tehát bennünket, hogy 2011-ben az Országgyűlés a kitüntetés ismételt adományozása mellett döntött. Öröm ez azért, mert a díjon keresztül még inkább meg tudjuk becsülni azokat a tudósainkat, művészeinket, akik a legtöbbet teszik a magyar kultúra fennmaradásáért és fejlődéséért, és öröm azért is, mert a Horthy-korszak egyik nagyszerű kezdeményezését ültette át mai keretek közé. Bár Lázár miniszter úr minden kormányzatot, így a mostani Fidesz-kormányzatot is rezsimnek minősítette, ez ellen természetesen én nem kívánok szót emelni, azonban úgy gondolom, a Horthy-korszak esetében ennek a kifejezésnek a használata nem biztos, hogy feltétlenül pontos és történelmi. Tisztelt Országgyűlés! Bár a Magyarország címerének és zászlajának használatáról, valamint állami kitüntetéseiről szóló 2011. évi CCII. törvény létrehozta a Magyar Corvin-lánc Testületet, amelyet maguk a kitüntetettek alkotnak, a testület működését azonban akkor még csak a 86/2012. számú kormányrendelet határozta meg. Az előttünk fekvő törvényjavaslat célja tehát az, hogy az eddig csak rendeleti szinten szabályozott Magyar Corvin-lánc Testület feladatait és működését, illetve a testület által megjelenített és gondozott értékeket magasabb, törvényi szinten szabályozza, ráadásul a jogszabálytervezet szerint a testület a 2006. évi LXV. törvényben meghatározott köztestületté alakul, így feladatai immár törvényileg meghatározott közfeladatokká válnak. A Jobbik Magyarországért Mozgalom ezt természetesen üdvözli, hisz így kimondásra kerül, hogy közfeladat a magyar nemzeti oktatás és művelődés, valamint a tudományok és művészetek művelőinek támogatása és jutalmazása. Valamint természetesen fontos az is, hogy a Magyar Corvin-lánc Testület köztestületként költségvetési támogatásra lesz jogosult. Ezzel kapcsolatban azonban örömteli lenne tisztázni, hogy pontosan milyen mértékű forrásokról van szó, így megkérném az államtitkár urat, ha lehet, erről a zárszavában némi tájékoztatást szíveskedjen nyújtani. A testület közfeladatainak törvényjavaslatban való felsorolása gyakorlatilag megismétli azokat a feladatokat, amelyeket a jelenleg is hatályos kormányrendelet megfogalmaz. Utolsóként azonban szerepel egy új pont, amely így hangzik a testületre vonatkoztatva: „Ösztöndíjprogramot működtethet a szakterületükön kiemelkedő tehetséggel rendelkező személyek támogatása céljából.” Tisztelt Képviselőtársaim! Úgy gondolom, ha semmi más újdonság nem lenne ebben a javaslatban, csak ez az egy pont, már az is hatalmas előrelépés lenne. Nem lehet eléggé hangsúlyozni, hogy mennyire fontos a tehetséges ifjú magyar tudósok, művészek, a magyar kultúra ápolóinak felkarolása és az ő minél hathatósabb segítésük. [[15.20]] Ezért ezúton is tisztelettel kérjük a magyar Corvin-lánc kitüntetettjeiből álló Magyar Corvin-lánc Testületet, hogy a törvényjavaslatban lehetőségként megfogalmazott jogukkal valóban éljenek majd, és valóban hozzanak létre ilyen ösztöndíjprogramokat. Ezzel kapcsolatban pedig természetesen jó szívvel ajánlom fel a Jobbik szakembereinek támogatását és segítségét is. A Róheim-villa kapcsán pedig mint a Tisza István Baráti Társaság egykori alapítója is szeretném kifejezni örömömet. Én úgy gondolom, a Szocialista Párttal ellentétben, hogy valóban egy méltó helyre kerül ez a testület. Nagyon örülök neki, hogy a Róheim-villát például nem valamilyen kormányközeli oligarchának sikerült lenyúlnia valamilyen homályos és rejtélyes céllal vagy indokkal. Az elmúlt évek során magam számos alkalommal vettem részt október 31-én emlékrendezvényen, illetve megemlékezésen. 1918. október 31-én ebben a villában gyilkolták meg a szocialisták szellemi elődei Tisza Istvánt, Magyarország miniszterelnökét, aki, úgy gondolom, magyar miniszterelnökként lehet egy olyan kellően konszenzusos pont, hogy az emlékéhez ilyen módon is közelíthetünk. Tisztelt Országgyűlés! Az általam eddig elmondottak alapján minden bizonnyal nem kérdés, hogy a Jobbik támogatni fogja az előttünk fekvő törvényjavaslatot, amely növeli a Corvin-lánc presztízsét azzal, hogy a Horthy Miklós kormányzónk által alapított kitüntetést az eddigieknél magasabbra helyezi a magyar jogrendszerben. Reméljük, hogy a köztestületként működő Magyar Corvin-lánc Testület betölti majd küldetését, és hozzájárul a magyar kultúra és a tudomány legalább olyan szintű virágzásához, mint ami a klebelsbergi iskolapolitika következtében a harmincas években is jellemző volt, amikor a magyar iskolákban, egyetemeken később világhírnevet szerzett tudósok tanultak, oktattak és kutattak. Köszönöm szépen. [[Taps a Jobbik soraiban. Szórványos taps a kormánypártok soraiban.]]"
0,u2020-02-17-11,OTHER,0.9169921875,2020-02-17,0.4932010769844055,"Köszönöm szépen. Tisztelt Miniszter Úr! Köszönjük szépen a tájékoztatót, és köszönjük szépen a Belügyminisztériumnak is, hogy foglalkozik ezzel a problémával, és erőket mozgósít arra, hogy védelemben legyenek, biztonságban legyenek a magyar emberek. Köszönjük szépen azoknak a dolgozóknak, akik a védekezésben eddig részt vettek és akik ezután is részt fognak venni, akár orvosok, háziorvosok vagy bárki más a szolgálatokon belül. Az is nagyon fontos, hogy a lakosságot folyamatosan tájékoztatva tartsák - én kérem, hogy erre fordítsanak figyelmet. Azt is mondhatjuk, hogy a kormány a maga módján azért viszonylag gyorsan, azt nem mondanám, hogy példásan, de gyorsan és jól reagált erre a kérdésre. És itt jutunk el oda, amit a többiek feszegettek: bár mindig lenne a kormány az egészségügyet vagy az egészségügyi helyzetet érintően ennyire gyors és ennyire felkészült a válaszadásban! Miniszter úr, nincs másról szó, ezt ön is tudja, nagyon nagy probléma a koronavírus-járvány, azonban még nagyobb probléma, hogy Magyarországon jelenleg 38 ezer ember hal meg úgy, hogy elkerülhető lenne az ő halálozásuk. Nagyon nagy probléma és nem szabad alulbecsülni a koronavírus-járványt és magát a vírust, de az is nagyon nagy probléma, hogy míg korábban a magyar betegségként a tbc-t hívták, most már a statisztikák alapján nyugodtan mondhatjuk, hogy a daganatos megbetegedések a magyar betegség, mert ebben sajnos vezető helyen van Magyarország a megbetegedések számában és a halálozásban is az európai összehasonlításban. De ha itt vagyunk, akkor nyugodtan feltehetjük azt a kérdést is, hogy vajon készen álle az összes intézményi hálózat akkor a vírusnak a kezelésére, ha esetleg járvány lesz belőle, amikor közel 600 praxis betöltetlen, akkor, amikor gyakorlatilag higiéniás eszközöket a kórházban nagyon sokszor privát gyűjtésekből vagy más forrásokból kell biztosítani. Tisztelt Miniszter Úr! Én csak arra hívom fel az ön figyelmét, hogy ha a belügyminiszter úrral vagy másokkal tudnak hatékonyan és gyorsan fellépni egy kérdésnek a kezelésére, ugyanezt a hatékony, gyors fellépést hasznosítsák az egészségügy megmentésére, mert a mai magyar egészségügyet meg kell menteni, mert egyébként nemhogy XXI. századi lesz, hanem meg se fogja élni azt, hogy XXI. századi lehessen. Köszönöm szépen. [[Taps a Jobbik soraiban.]]"
0,u2020-03-23-11,OTHER,0.9150390625,2020-03-23,0.9930385947227478,"Köszönöm a szót. Tisztelt Elnök Úr! Tisztelt Országgyűlés! Ezt a felszólalásomat is azzal szeretném kezdeni, hogy megköszönöm a munkáját azoknak, akik ezekben a percekben is a magyar emberek biztonságának és egészségének megvédéséért dolgoznak, az egészségügyben dolgozóknak, a rendvédelemben, a szociális ágazatban dolgozóknak és mindenkinek, aki most az első vonalban, a frontvonalban küzd. Köszönet ezért az áldozatos munkáért. Köszönöm szépen a miniszterelnök úrnak a tájékoztatást, a jelentést, amelyet az Országgyűlés előtt megtett. Figyeltem minden szavára, és egyetértek azzal, miniszterelnök úr, hogy nagyon-nagyon nehéz helyzetben vagyunk, és igazából még nem is tudjuk, hogy mennyire nehéz helyzetben. Nem látunk előre, nem tudjuk, hogy egészségügyi szempontból milyen hatásai lesznek és gazdasági szempontból milyen hatásai lesznek ennek a döbbenetes hatású, mostanáig beláthatóan döbbenetes hatású világjárványnak. Az egészen biztos, hogy erről őszintén kell beszélni. El kell mondani az embereknek, hogy most a fegyelmezettség a legfontosabb, a kormánynak cselekedni kell világosan, nagyon kemény, határozott intézkedéseket kell megtenni, a magyar embereknek pedig az a dolguk, hogy fegyelmezettek legyenek, nem kell megijedni, nem kell pánikolni, követni kell a szakemberek útmutatásait, és bízzunk abban, hogy néhány hónap alatt ez a helyzet rendeződni tud, és vissza tud térni az életünk a szokványos kerékvágásba. Tehát a helyzet valóban nagyon komoly, ez felelősséget kíván a kormány részéről, a kormánypártok, az ellenzéki politikusok részéről és mindenki részéről, a magyar állampolgárok részéről. Ebben teljes egyetértés van, azt gondolom. Abban is, miniszterelnök úr többször utalt rá, hogy ebben a helyzetben valóban félre kell tenni a pártpolitikai gondolkodást. Egyébként hozzáteszem, hogy ha meghallgattuk eddig a felszólalásokat, ez nem igazán sikerült. Még olyan szereplőknek sem, akik azt hangsúlyozzák, hogy félre kell tenni a pártpolitikai gondolkodást és a pártpolitikai logikát, még ők is nagyon sokszor utalnak arra, hogy ki mit nyújtott be előbb, kinek mi jutott előbb az eszébe. Ezt teljesen feleslegesnek tartom most. Valóban, erről nem csak beszélni kell, ezt meg kell teremteni, és példát kell mutatni minden szempontból. Tehát ezt még nem sikerült megteremteni. Nagyon fontos dologról beszélt Tóth Bertalan frakcióvezető-társam az elmúlt időszakban. Ha megnézzük, hogy milyen döntés, milyen nagyon fontos törvényjavaslat van előttünk, akkor látható az elmúlt napokban kialakult vitából, hogy milyen súlyos a helyzet. Mondhatjuk, hogy az elmúlt tíz évben a magyar politika egyfajta mocsárba süppedt, és a szereplői, újságírók, politikusok, véleményvezérek nem akarnak vagy nagyon nehezen tudnak kijönni ebből a mocsárból, pedig erre óriási szükség lenne. A fő vita tárgya az elmúlt napokban ez a bizonyos felhatalmazási törvény. Azt gondolom, mindenki egyetért abban, ahogy fogalmazott a miniszterelnök úr, hogy a békeidőben szokásos eljárások most nem megfelelőek, kell egy világos jogrend, egy olyan felhatalmazás a kormánynak, hogy valóban, az intézkedéseket a megfelelő gyorsasággal meg tudja tenni. Azt gondolom, hogy ebben konszenzus van. Az eddig bejelentett intézkedések hatásosságáról, elégségességéről lehet vitatkozni, fogunk is, de azt gondolom, hogy az irányban szintén meg tudunk egyezni, alapvetően jó irányú és fontos döntések születtek. Azt gondolom, hogy ezt is fontos elmondani. Ugyanakkor vannak itt olyan tényezők, amelyek nagyon sok embert nyugtalanítanak ebben az országban. Valóban, ez a felhatalmazási törvény arról szól, hogy lehetőséget ad a kormánynak, hogy gyakorlatilag rendeleti úton kormányozzon konkrétan a védekezéssel összefüggésben, és ez a működés, ez a helyzet tulajdonképpen időkorlát nélkül, a parlament ellentétes döntéséig valósul meg. Na, ez az, amivel nagyon sokan nem tudnak azonosulni, és emiatt alakult ki egy olyan vita, amely megítélésem szerint a helyzet súlyosságához mérten méltatlan volt. Én megdöbbentéssel hallgattam egyébként egyik oldalról azokat a megnyilvánulásokat, hogy itt a diktatúra kiépítése történik, míg a másik oldalról azokat a megnyilvánulásokat, hogy ellenzéki politikusok a vírus oldalára állnak, miniszter úr. Azt gondolom, hogy súlyos felelőtlenség ilyen jellegű radikális megnyilvánulásokat tenni. Ez megmérgezi a magyar közéletet, és lehetetlenné teszi azt a pártpolitikán felülemelkedő együttműködést, amire most, ha valamikor, akkor most óriási szükség lenne. Azt gondolom, hogy a mai és a holnapi parlamenti napnak az egyik legfontosabb kérdése lesz az, hogy sikerüle ezen felülemelkedni, sikerüle most példát mutatni, sikerüle olyan lépéseket tenni, hogy valóban, ahogy Tóth Bertalan képviselő úr is elmondta, konszenzussal tudjunk egy nagyon fontos és kemény intézkedést meghozni. Ezzel egyrészt fontos döntéseket óriási konszenzussal meg tudunk erősíteni mindannyian, de ugyanolyan fontos, hogy egy üzenetet tudunk küldeni a magyar társadalomnak, hogy mind kormánypárti, mind ellenzéki politikusok érzik a helyzet súlyát, és van lehetőség tíz év után is a magyar politikában egy asztalhoz ülni és megegyezni bizonyos minimumkérdésekben. Ez óriási és rendkívül fontos üzenet lenne, azt gondolom. Ebben a helyzetben, utalva arra, hogy több hétpárti, hét frakció közötti egyeztetés volt, azt gondolom, nagyon komoly felelőssége van most a kormányoldalnak. A kormányoldalnál van a többség, frakcióvezető úr, ott van a lehetőség, hogy most egy gesztust tegyenek. Múlt szerdán, talán ezt nem sokan tudják, volt egy egyeztetés konkrétan erről a törvényjavaslatról, ahol én olyan érzéssel álltam fel több órányi megbeszélés után, hogy kialakult, körvonalazódott valamiféle konszenzus. Igen, kell ez a nagyon kemény felhatalmazás, kell a rendkívüli jogrend, kell a vészhelyzet meghosszabbítása, kellenek ezek a gyors döntési lehetőségek, ugyanakkor kellenek mellé garanciák is. Garancia például arra, hogy az Alkotmánybíróság ebben a speciális helyzetben is értékelni tudja a helyzetet, gyorsan be tudjon avatkozni, és kell egy időkorlát. Ez az időkorlát nem feltétlenül azért kell, mert éppen ennyire kényesek az ellenzéki frakciók vagy az ellenzéki képviselők, hanem kell azért, mert sajnos van egy bizalomhiány a magyar társadalomban, kell az a garancia, hogy van egy időbeli korlát. Ezt olyan módon is meg lehet tenni, hogy akár 90 nap múlva, vagy akár bármilyen időszakban is az Országgyűlésnek kelljen ezt a helyzetet meghosszabbítani. Azt gondolom, itt mindannyiukban, felelősen gondolkodva, van egy olyan hozzáállás, hogy ezt megtennék. Mi is látjuk, hogy most a legfontosabb, hogy az intézkedéseket meg lehessen tenni. Ezért én is egy gesztust kérek önöktől. Most lehetőség van arra, hogy ezt a konszenzust létrehozzuk. [[14.20]] Ehhez viszont önöknek kell most egy lépést tenni, és ezeket, csak ezeket a legfontosabb garanciákat engedni, hogy beépüljenek ebbe a javaslatba, és akkor, én azt gondolom, hogy itt rendkívül széles körű együttműködés lesz, és akkor bebizonyítottuk mindannyian, kormánypárti és ellenzéki képviselők is azt, hogy nemcsak beszélünk arról, hogy fontos most a pártpolitikai gondolkodás félretétele, hanem cselekszünk is érte, és ezt meg is lehet Magyarországon valósítani. S nagyon fontos most ennél a bizonyos felhatalmazási törvénynél, hogy ez megvalósulhasson, de nagyon fontos egyébként ez a fajta együttműködés a gyakorlati életben is, a különböző döntéseknél, javaslatoknál is. Sajnos, ebben is van még mit tanulnunk, a kormányoldalnak és az ellenzéknek is. Én nem gondolom egyébként, hogy ha van egy jó javaslata az ellenzéknek, akkor azt lobogtatni kell. Nyilván működnek a pártpolitikai reflexek. Én azt gondolom, hogy a legfontosabb feladatunk, hogy ha vannak jó javaslataink, azokat el kell juttatni azokhoz, akik ezt meg tudják valósítani. Vagy éppen, ha hozzánk érkezik egy jelzés annak kapcsán, hogy esetleg van egy veszélyhelyzet, van egy elhárítandó probléma, s annak kapcsán egy javaslatot továbbítunk, annak legyen foganatja. Sajnos, az elmúlt napokban is volt egy olyan eset egyébként a MÁV kapcsán erről a mai napon később beszélni fogok , ahol egy konkrét veszélyhelyzet elhárítását kértem egy államtitkártól, aki annál a minisztériumnál van, amely felügyeli a vasúti társaságot, ami konkrétan, megítélésem és a szakszervezet szerint is veszélyhelyzetet teremt. Én nem a sajtó elé álltam, nem Facebook-posztot csináltam, nem sajtótájékoztatót tartottam; megküldtem a kérést az államtitkár úr felé, és nem történt semmi napok alatt sem. Én úgy gondolom, hogy ebből tanulni kell, és kérem a kormányt, a kormányfő urat, kérem a kormány tagjait, illetve az operatív törzset is, hogy figyeljenek ezekre a jelzésekre, mert ezek nagyon-nagyon fontos, emberéletben mérhető fontosságú intézkedések. Tehát azt gondolom lezárva a hozzászólásomat , hogy én nagyon bízom benne, hogy az önök részéről komoly az a szándék, hogy ki tudjon alakulni valóban egy pártpolitikai logikát félretevő, közös gondolkodás, viszont ehhez most önöknek kell egy nagyon fontos gesztust megtenni, és én azt gondolom, hogy ha önök most ezt megteszik [[Az elnök a csengő megkocogtatásával jelzi az időkeret leteltét.]] az ellenzék erre pozitívan fog reagálni, és annak mindannyiunk számára, a magyar társadalom számára egy nagyon fontos és pozitív üzenete lesz. Köszönöm szépen."
0,u2014-12-08-375,OTHER,-1.0,2014-12-08,0.1827966272830963,"Tisztelt Elnök Úr! Tisztelt Képviselőtársaim! Az advent időszaka a békés, reményteli várakozás időszaka kellene hogy legyen, viszont Magyarország egyre nagyobb területein, ahonnét az állam tulajdonképpen kivonult, sok száz és száz kistelepülésen bizony nem a boldog várakozás időszaka az ilyen hosszú téli esték ideje, hanem bizony a rettegésé. A kis házakba sok esetben a rettegés költözik be, az ott élő idősek, magányos emberek pedig félnek. Féltik életüket, féltik kevés, kicsinyke kis vagyonukat. Előrebocsátom, hogy kevés nyugdíjukból nyomorgó, védtelen öregek megtámadása, megcsonkítása, brutális meggyilkolása, megbecstelenítése semmiképpen nem eshet véleményünk szerint a megélhetési bűnözés fogalomkörébe. Akik ilyesmit elkövetnek, azok bizony emberbőrbe bújt sakálok. [[21.40]] Ugyanis máshogy nem nevezhetők azok az emberek, akik a paleolit kőkor erkölcsi színvonalán élve ilyen rettenetes, gyalázatos bűncselekményeket követnek el. Ezek emberi vonást nem mutatnak, hiszen embertársaikra csak zsákmányállatként tudnak tekinteni, és bizony-bizony sok esetben még az igazi sakáloknál is rosszabbak. Ugyanúgy viselkednek egyébként, mint ők, gyáva módon általában többen támadnak, vagy ha nem így történik a dolog, akkor az áldozat mindig az idős, a védtelen, a beteg, a magáért kiállni képtelen ember. Sajnos az a helyzet, hogy Somogy megye sokáig béke szigetének tekintett világában is egyre többször találkozhatunk ilyen minősíthetetlen bűncselekményekkel.Itt van nálam egy nagyon szomorú kis csokor az elmúlt időszakból, a legfelháborítóbb, legtragikusabb ilyen esetek: 2011 áprilisából, amikor egy csökölyi bűnöző úgy gondolta, hogy átruccan a szomszédos faluba, Kiskorpádra, és ott agyonvert annak saját portáján egy 70 évesnél is idősebb, öreg bácsit, és annak feleségét is súlyosan bántalmazta. 2012 májusában Kaposváron, a Kinizsi utcában történt borzalmas gyilkosság rázta meg a közvéleményt; míg 2012 májusában Böhönyén két férfi betört egy 81 éves idős nénihez, 700 forintot raboltak tőle, mivel nem voltak elégedettek a zsákmánnyal, az egyikük még meg is erőszakolta a nénit. 2012 novemberében egy fonyódi gyermekotthon lakói, budapesti halmozottan hátrányos helyzetű ifjoncok átruccantak Boglárra, ott a váróteremben belekötöttek egy idősebb hajléktalanba. Először csak szóval mocskolták, majd tettleg is megtámadták, miután a földre került, gyakorlatilag széttaposták az arcát, a fejét, aztán a kórházba szállított hajléktalan a sorozatos bordatörések által okozott légzési elégtelenségbe néhány nap múlva, iszonyú kínok közt belehalt. 2012 decemberében egy mély igénytelenségben élő pár, akiknek ugye szokása volt gyógyszerre mértéktelenül sok kannás bort fogyasztani, átmentek a szomszédba, ahol az idős asszonyt egyikük több mint tízszer fejbe vágta egy téglával, aztán végül egy húszezer forintos zsákmánnyal tudtak távozni. 2014 áprilisában ismételten Kaposvár lakói döbbenhettek meg egy brutális gyilkosságon, majd a legfrissebb hír, 2014 novembere, Észak-Somogyban járunk egy Visz nevű településen, 200 lelkes kis falu, ahol az emberek tulajdonképpen nem is arcról, hanem névről ismerik egymást, az áldozat szintén egy 70 év feletti, egész életében becsülettel dolgozó idős néni. Az elkövető, akinek egyébként az édesanyja a falusiak szerint egy aranyos, dolgos asszony, viszont fiatal kora ellenére már többször keveredett összeütközésbe a törvénnyel, drogügyek, illetve tulajdon elleni vétségek miatt, közösségi portálokon fellelhető képei szerint pedig egy igazi rajoskodó semmirekellőről van szó. A Jobbik, illetve minden becsületes ember nem akar belenyugodni, hogy az ilyen, két lábon járó sakáloké legyen a somogyi éjszaka, aztán ezeké a domesztikálhatatlan ordasoké legyen a somogyi nappal is, éppen ezért követeljük, hogy a wellness-szállóvá alakított börtönök eredeti céljuknak megfelelően funkcionáljanak, alakítsák szigorított börtönökké ezeket. Tovább is mehetnénk, idézhetném itt Isaac Ehrlich kutatásait a halálbüntetés kapcsán, de ne menjünk ilyen messze, elég lenne, mondjuk, Cesare Beccariát megfogadni, aki a büntetőjog klasszikusaként ugye azt mondta, hogy igavonó baromként robotolva fizessék vissza a társadalomnak ezek az emberek azt, amit elkövettek ellene. Talán ki is egyeznénk ezzel, de sajnos, gondolom, nem csak az én figyelmemet kerülte el a hír, hogy nem nyitották újra a mecseki bányákat, mondjuk, ezeknek a pszichopata szörnyetegeknek a számára. Köszönöm a türelmüket. [[Taps a Jobbik soraiból.]]"
0,u2018-12-10-11,OTHER,-1.0,2018-12-10,0.32938942313194275,"Tisztelt kormánypárti Képviselők! Ma van az emberi jogok világnapja, s ezt önök és Orbán Viktor úgy kívánja megünnepelni, hogy két nap múlva erőszakkal áttolnak egy olyan törvényt, amely évente két és fél hónap túlmunkára kényszerít több millió magyar embert. Kezdjük azzal, hogy önök, fideszes-KDNP-s képviselők akarják 400 órára emelni a túlórát akkor, amikor maguk még munkaidőben sem dolgoznak. Nézzenek körül, hiányzik a fél Fidesz- és KDNP-frakció. Hol vannak maguk hétfőn 1 órakor? Miért nem dolgoznak?! Ezek után mondják azt, hogy a magyar emberek többet akarnak dolgozni? Ne vicceljenek már! 400 órára akarják emelni azt az éves túlórakeretet, ami most 250 óra. Tisztában vannak önök azzal, hogy ez napi nyolc órával számolva évente 50 nap, azaz gyakorlatilag minden héten arra akarják kényszeríteni dolgozók millióit, hogy szombatonként dolgozzanak? Mert tudják, 52 hétből áll egy hét, s 50 héten keresztül maguk minden szombaton dolgoztatni akarják az embereket. Dolgozzanak heti hat napot úgy a magyar munkavállalók, hogy majd három évvel később vagy megkapják ezt pénzben, vagy majd túlórában!? Magyarul, ha valaki 2019 januárjában túlórázik, akkor majd 2022-ben vagy kap valamit érte, vagy nem. Persze azt is csak akkor, ha maguk addig nem írják át a törvényt, hogy semmit ne kaphassanak, vagy éppen, ha az illető még az országban van és nem menekül el a további 600 ezer másik fiatallal, vagy ha még él az a szerencsétlen dolgozó. Mert miközben maguk gyomorforgató módon papolnak a családok évéről, addig a rabszolgatörvény miatt családok százezrei fognak tönkremenni. Beleroppannak, mert az állandó heti hatnapos munka miatt, a gürcölés miatt, a stressz miatt százezrek fognak megbetegedni. Nem véletlenül vezetjük Európában, kormánypárti képviselők, a rákos halálozásokat és az infarktusos halálozásokat is azért, mert a magyarok már így is túldolgozzák magukat, a legtöbbet stresszelnek Európában, így sajnos idő előtt belehalnak ebbe az életmódba. De maguk szétverik a családokat is, hiszen édesapák, édesanyák nem lesznek együtt a gyerekeikkel. Egyébként is minden szombaton kire hagyják majd rá a gyerekeiket? De az idős szüleikre se fogják tudni majd rányitni az ajtót. Maguk a rabszolgatörvénnyel családok százezreit fogják szétverni, tönkretenni. Persze, majd jön a válaszban megint a kormánypárti maszat, hogy ez mennyire önkéntes, meg hogy önök a munkahelyteremtés kormánya, s azok előtt, akik dolgozni akarnak, pusztán csak le akarják bontani az akadályokat, merthogy ez önkéntes. Önkéntes, mi?! Persze! Annyira önkéntes, hogy mondjuk, egy egyedülálló édesanya merjen ellentmondani majd a főnökének, amikor túlórára akarja kényszeríteni, ugye! Majd jön a fenyegetőzés a kirúgással, a szankciókkal, de az a minimum, hogy nem kap, mondjuk, bónuszt. S egy egyedülálló édesanya mit választ ilyenkor? Azt, hogy eltartja a gyerekét, és nem meri megkockáztatni azt, hogy kirúgják a munkahelyéről. Ha olyan jó itt önök szerint, kormánypárti képviselők, hogy mindenki túlórában akar dolgozni, persze magukon kívül, mert maguk még ilyenkor sincsenek itt, akkor miért menekült el 600 ezer fiatal Magyarországról? S egyébként is, mondják már meg nekem, hogy miért kényszerülnek magyarok százezrei arra, hogy többet dolgozzanak! Azért, mert maguk, Orbán Viktor és kormánya, szándékosan alacsonyan tartják a béreket Magyarországon, és a belét is kitapossák a dolgozóknak, miközben a felső tízezer sorra kapja a meg nem érdemelt jutalmakat. Kormányzásuk alatt az egykulcsos adóval a legkisebb keresetűeket tették még szegényebbé. A korkedvezményes nyugdíjat elvették, arra kényszerítve 60 éves rendőröket, hogy ők szaladgáljanak a bűnözők után, meg 65 éves tűzoltókat, hogy ők menjenek be az égő házba. Európában az önök kormánya folyósítja legrövidebb ideig a munkanélküli-segélyt, és az önök kormánya vetette ki a legmagasabb adót Európában a minimálbérre. S miért? Azért, hogy Orbán Viktor és önök 2 milliárd forintért újítsanak fel mexikói templomokat? Hát normálisak maguk?! Az ember esze megáll az ilyen kormányzástól! Ez az új rabszolgatörvény mindenkit érint, nemcsak a multiban dolgozókat, nemcsak az Audiban és a gyárakban dolgozókat, hanem mindenkit, a rendőröket, az ápolókat, a pedagógusokat, a bevásárlóközpontok pénztárosait, a közalkalmazottakat. Mindenkit! Maguk 4 millió magyar dolgozót akarnak most tönkretenni. Kormánypárti Képviselőtársaim! Mi mindannyian ott voltunk a szombati tüntetésen. Ezek az emberek nem viccelnek. Lehet, hogy most csak 10 ezren voltak, de legközelebb majd 100 ezren lesznek, és az utakat is le fogják zárni, ahogy már ma is lezárják. Mi a Párbeszédben és az MSZP-Párbeszéd-szövetségben is a dolgozókkal vagyunk, és nem magukkal, léhűtő senkiháziakkal. Támogatjuk a dolgozókat. Vegyenek vissza! Vonják vissza ezt a törvényjavaslatot!"
0,u2020-02-24-118,OTHER,-1.0,2020-02-24,0.9936732649803162,"Elnök úr, elfogadhatatlan, hogy a Fidesz a választások előtt mindig mindent megígér a marcaliaknak, majd a választásokat követően ezek az ígéretek nem teljesülnek. S amikor én felállok itt az Országgyűlésben, és megkérdezem önöktől, hogy hogyan létezik mindez, akkor önök már sokadjára nem adnak választ, mint ahogy ez ma sem történt meg. S elfogadhatatlan az is, hogy bár a papírról jól hangzanak ezek a fejlesztések, de az emberek nem ezt tapasztalják. Ami a műtőt illeti, lifttel hozzák le a pácienst, és utána a betegirányítás előtt várakozókon tolják keresztül a szerencsétlen embert egy lepedővel letakarva, államtitkár úr. Jó lenne, ha utánanézne és tájékozódna a marcali ügyekben. Elfogadhatatlannak tartom, hogy önök nem szerződnek elegendő szakorvossal, és ezzel hosszú várólisták alakulnak ki, elüldözik a betegeket Marcaliból. Ők nem akarnak elmenni sem Kaposvárra, sem sehová, fizetik a tb-járulékot, ott szeretnének ellátásban részesülni, ahol laknak, és ahol megszokták. Ha önökön múlna, ha önökön múlik [[Az elnök csenget.]] akkor sem orvos, sem beteg és lassan kórház sem lesz Marcaliban de mi ezt nem fogjuk hagyni. Nem tudom elfogadni a választ."
1,u2016-04-25-227,Fidesz-KDNP,0.90283203125,2016-04-25,0.02024148590862751,"Köszönöm a szót, elnök úr. Tisztelt Országgyűlés! Az egészség védelme és megőrzése talán mindenki számára a legfontosabb. A kormány ezzel teljes mértékben azonosult az elmúlt időszakban. Számos olyan intézkedés, törvényalkotás, rendeletalkotás és egyéb intézkedés történt, ami azt a célt szolgálja, hogy minél aktívabban tudják élni az emberek az életüket, minél jobban részt tudjanak venni a munka világában, a családi életben, a sportoláshoz meglegyen a tehetségük, az egészségük, magyarul, teljes életet éljenek. Közgazdászok nagyon pontosan kimutatták, hogy egy egészséges nemzet jobban teljesít a gazdaság világában és a munka világában is; az nemcsak tartalmasabb életet tud élni, hanem több produktumot is képes előállítani. Örülök annak, hogy ez a kormány teljes mértékben azonosult ezzel. Bevezettük a mindennapos testnevelést, a sport világát messzemenően kiemelten támogatjuk, és az egészségügyben is olyan kiemelkedő fejlesztések történtek az elmúlt időszakban, amelyek mind azt szolgálják, hogy ez a nemzet egészséges legyen. Ma nem az! Ezt tudjuk, érezzük, és sokba is kerül ez nekünk. Nem elég az, hogy az ember rosszul érzi magát, mert nincs jó kondícióban, egészségi állapotban, hanem ráadásul még rengeteg pénzt is kell áldoznia arra, hogy az egészségét valamilyen szinten megtartsa, megőrizze. S nemcsak személy szerint neki kell erre pénzt fordítania, hanem ilyen formában az egészségügyi ellátórendszer terhelése is megnövekszik, és ez mind rengeteg forrást von el egyéb, sokkal jobb feladatok elől. Azt gondolom, hogy ez az intézkedés is ezt a célt szolgálja. Kérem tisztelt ellenzéki képviselőtársaimat, lássák be, hogy például az elektromos cigaretta megítélése szakmai szempontból nem egyértelmű. Vizsgálják, hogy ez milyen hatást fejt ki. Nyílvánvalóan lehet érvelni amellett, hogy ez beviszi a dohányos embereket a dohányboltokba, és akkor értelemszerűen könnyebben választanak a rendes dohány és az e-cigaretta között. [[18.00]] Ugyanakkor pedig nagyon sok szakmai szervezet aggódva hívja fel a figyelmet arra, hogy igenis ennek is vannak egészségügyi kockázatai és ártalmai, amelyekkel szembe kell nézni. És igazából ez is lehet egy közbenső lépcső a dohányzásra való rászokásra, mert valaki úgy gondolja, hogy mondjuk, a dohányzást nem választom, de kipróbálom az e-cigarettát, mert az egy puha dolog, de igenis megvan a veszélye, hogy egy idő után átáll, és a rendes dohány felé nyúl. [[Az elnöki széket Lezsák Sándor, az Országgyűlés alelnöke foglalja el.]] Úgyhogy azt gondolom, érdemes ezt a kockázatot kiszűrni, érdemes ezt is figyelembe venni. Azt gondolom, éppen ezért ez a javaslat is támogatható. Köszönöm szépen a figyelmet. [[Szórványos taps a kormánypárti padsorokban.]]"
1,u2016-10-12-29,Fidesz-KDNP,0.783203125,2016-10-12,0.22329558432102203,"Köszönöm a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Legelőször is szeretném megköszönni azoknak a képviselőtársaknak, illetőleg azoknak a frakcióknak a támogatását, akik a törvényjavaslat támogatásáról nyilatkoztak, és támogatják a törvényjavaslatot az általános vita során megtett hozzászólásaik alapján; így Vas Imre képviselő úrnak a Fidesz, Firtl Mátyás képviselő úrnak a KDNP képviselőcsoportja nevében, és köszönöm Turi-Kovács Béla képviselő úrnak, a Fidesz képviselőjének a hozzászólását is, aki támogatja a törvényjavaslatot. A képviselő úr hozzászólásának egyéb részeire majd a végén szeretnék kitérni. Tehát szeretném megköszönni azon frakciók, képviselőcsoportok és képviselők támogatását, akik a vita során a javaslatot támogatásukról biztosították. [[10.50]] Ezt követően szeretnék az ellenzéki képviselőcsoportok vezérszónokainak a hozzászólásaira reagálni, így szeretnék reagálni Demeter Márta képviselő asszony, MSZP, Mirkóczki Ádám, Jobbik és Szél Bernadett LMP-s képviselőtársam hozzászólására. Legelőször is szeretném leszögezni, hogy ez a törvényjavaslat a 2015. július 1-jén hatályba lépett szolgálati törvény harmadik pillérének a megvalósítását jelenti. Azt mondtuk, hogy előmeneteli és illetményrendszer, lakástámogatási, lakhatási támogatási rendszer, a harmadik pillér pedig azt tartalmazza, hogy a szolgálatteljesítés során szerzett sérülés vagy betegség esetén, ami a szolgálat ellátására alkalmatlanná teszi a hivatásost, legyen egy biztosíték, legyen egy olyan rendszer, amely biztosítja az ő anyagi biztonságát, hozzájárul anyagi biztonságának a megteremtéséhez, illetve fennmaradásához. Ez tehát a harmadik pillér megteremtését célozza. De ne hagyjuk figyelmen kívül ennek a törvényjavaslatnak az első részét sem, amely 2017. január 1-jén lép hatályba, és átlagosan 5 százalékos illetményemelést jelent. Ez is fontos része annak az ígéretnek, amit tettünk, hogy 2015. július 1-jét követően 2019. január 1-jéig átlagosan 50 százalék illetményemelést valósítunk meg. Ez egy nagyon fontos része a törvényjavaslatnak. Ennek a forrása is biztosítva van, hiszen a parlament már elfogadta Magyarország 2017-es költségvetését, és az életpályaprogramok forrásaként, fedezeteként a Miniszterelnökség fejezetében összesen 180 milliárd forint van erre a célra, s nemcsak a hivatásosok, a rendvédelmiek és honvédek, hanem az egyéb életpályaprogramok érintettjei részére is biztosítva. Tehát ennek megvan a forrása, most a törvényi feltételeket teremtjük meg. Arra kérem tisztelt képviselőtársaimat, hogy támogassák ezt. Erről szól a törvényjavaslat első része. A másik része pedig, még egyszer mondom, a szolgálati törvény harmadik pillérét valósítja meg, az egészségkárosodási ellátási formák bevezetését. Szeretném leszögezni, hogy ez nem a szolgálati nyugdíj pótléka vagy az arra való reagálás, hanem a törvényjavaslatban világosan megfogalmazott célokat szolgálja: aki a szolgálati kötelmekkel összefüggően olyan egészségkárosodást szenved, ami az ő egzisztenciáját és biztonságát veszélyezteti, annak a számára rendelkezik megoldási javaslatokról a törvényjavaslat. Nem akarok több szót szentelni e Házban arra, hogy miért is kellett megszüntetni a szolgálati nyugdíjat 2012. január 1-jével. Azért kellett megszüntetni, mert a szolgálati nyugdíj igazságtalan, fenntarthatatlan és finanszírozhatatlan volt. Nem akarok ennél további részletekbe belebocsátkozni. Ami pedig a jelen javaslatot illeti: még egyszer mondom, ez az életpályamodell harmadik elemét foglalja magába, és az új egészségkárosodási ellátási forma a jogosultsági feltételeket, az ellátás jellegét és mértékét tekintve nem a korábbi szolgálati nyugdíj kiváltását szolgáló jogintézmény, hanem azzal ellentétben az egészségkárosodással érintett hivatásos állományú személyek kényszerű pályakorrekciójának negatív hatásait törekszik ellensúlyozni. Ugyanakkor a járadékrendszer, figyelemmel a hivatásos állomány tagjának a jogviszonyból eredő önkéntes többletvállalására, a kiesett jövedelem részbeni pótlásával az állomány egzisztenciális biztonságát is erősíti a nyugdíjjogosultság eléréséig, tekintettel arra, hogy az új ellátási formára jogosulttá váló személyek esetében is elsődleges cél az érintett személy megváltozott egészségi állapotának megfelelő más munkakörben történő további foglalkoztatása. Az ellátást választók szolgálati viszonya a törvény erejénél fogva fog megszűnni, így a korábban hasonló élethelyzetekbe kerülőktől eltérően nem lesznek jogosultak felmentési időre és végkielégítésre. Ezt az alapvető eltérést is figyelembe véve az új ellátási forma megállapítására csak a törvénymódosítás hatálybalépésével egyidejűleg 2017. január 1-jétől nyílik lehetőség. Tisztelt Képviselőtársaim! Ezt azért tartottam fontosnak leszögezni, hogy világosan beszéljünk arról, miről szól ez a javaslat. Demeter Márta képviselő asszony azzal indította a hozzászólását, hogy óriási elmaradás van az illetményemelés területén. Tisztelt képviselő asszony, szeretném leszögezni, hogy ha 2002 és 2010 között nem olyan illetményviszonyok lettek volna, amilyenek voltak, ha törődtek volna az állomány illetményével, más lenne a helyzet. Én akkor ellenzéki képviselő voltam, és számtalan módosító indítványt adtam be az éves költségvetéshez, a Hszt.-hez, hogy ez javuljon, de eredményt nem értem el. Tehát ha 2010-ben nem az a bázis lett volna, amiből indulnunk kellett, akkor sokkal jobb lett volna az állomány helyzete. Aztán azt is mondta, hogy 2010-14 között nem történt semmiféle illetményemelés. Ez azért nem igaz, mert ha visszaemlékszik, 2010-14 között a tiszthelyettesek és a zászlósok vonatkozásában kiegészítő juttatás emelésére került sor több esetben is; tehát a tiszthelyettesek és a zászlósok vonatkozásában, és nem az egész hivatásos állomány vonatkozásában. Csak legyünk korrektek és legyünk pontosak! 2014-ben azt ígértük, hogy egy új életpályamodellt hozunk létre. Erről többfordulós egyeztetés volt az érdekképviseleti, érdekvédelmi szervekkel, a Magyar Rendvédelmi Karral, a parlamenti pártokkal, és ezt követően került benyújtásra 2015 tavaszán a törvény, emlékezetem szerint áprilisban fogadtuk el, talán április 14-én, és 2015. július 1-jén lépett hatályba ez a törvény. Azóta azokat az ígéreteket, amiket tettünk, teljesítjük. Mind az 50 százalék elérését illetően, mind pedig az életpályaprogram többi pillérét illetően is teljesíteni fogjuk a feltételeket. Az is elhangzott, hogy vannak olyan élethelyzetek, amikor a hivatásos állományú az életkor előrehaladtával nem tudja ellátni a feladatát. Erre vonatkozóan Turi-Kovács Béla is tett egy javaslatot. Képviselő úrnak és a képviselő asszonyoknak a következőt szeretném elmondani. Tisztelettel felhívom a figyelmüket arra, hogy a jelenleg hatályos szolgálati törvény, az új Hszt. is ismeri a nyugdíj előtti rendelkezési állomány fogalmát - ezt ez a szolgálati törvény hozta létre -, ami az öregségi nyugdíj előtt öt évvel vehető igénybe kérelemre, tehát a hivatásos állományú kérelmére az öregségi nyugdíj elérését megelőző öt évben, biztosítja az életpálya méltó lezárását, a megfelelő rekreációt és a szolgálatmentességet, mindezt az illetmény biztosítása mellett. Vagyis a korhatár előtti nyugdíj egyik célrendszere már most is biztosított. Tehát olyan helyzetben, amiről képviselőtársaim beszéltek, hogy mi van akkor, ha a hivatásos nem tudja ellátni a feladatát, nos, akkor ez az öregségi nyugdíjkorhatár elérése előtt öt évvel igénybe vehető, tehát otthon maradhat úgy, hogy a fizetését kapja a hivatásos. Ezt szerettem volna elmondani tisztelt képviselőtársaimnak. [[Az elnöki széket Lezsák Sándor, az Országgyűlés alelnöke foglalja el.]] Ami Mirkóczki Ádám képviselő úr hozzászólását illeti: a szolgálati nyugdíjjal kapcsolatos választ nem ismétlem meg. Képviselő úr azt kérdezte, hogy számításaink szerint most hány főt érintene ez az új rendszer. A mostani adatokat figyelembe véve, ha ebben az évben hatályba lépne - de most nem lép hatályba, csak 2017. január 1-jétől - 113 fő válna jogosulttá ezekre az ellátási formákra. Azt is felvetette, hogy mi van a pszichés terhelés során bekövetkező egészségkárosodás okozta helyzettel. Szeretném elmondani, hogy az ellátások abban az esetben is járnak, ha pszichiátriai betegséget állapítanak meg a hivatásos állományúnál. Azt gondolom, ez egy világos válasz. Tehát nem teszünk különbséget betegség és betegség között. Ha pszichiátriai betegséget állapítanak meg, akkor ez arra is vonatkozik. Kónya képviselő úr azt tette szóvá, hogy feketén dolgoznak az emberek. Képviselő úr, a feketefoglalkoztatás jogszerűtlen cselekmény, ha ilyenről tud, járjon el és tegyen eleget a képviselői kötelezettségének. Abban bízunk, hogy törvénytisztelő ember lévén ezt meg is fogja tenni a képviselő úr. [[11.00]] Ami Szél Bernadett képviselő asszony hozzászólását illeti, részben már a korábbiakat illetően válaszoltam. Az életpályatörvény, azt mondja, nem vezetett eredményre. Képviselő asszony, hadd mondjam el, hogy ez a megállapítása nem igaz. Ezt azzal is tudom bizonyítani, hogy ha ez nem így lenne, ha annyira nem érné el a célját, akkor már most nem jelentkezett volna több mint 1500 személy a határvadász-szolgálatra. Szeptember 1-jén indult a toborzás, és most már több mint 1500-an jelentkeztek a 3 ezer helyre. Bízunk abban, hogy ez teljes mértékben feltöltésre kerül, és az új hivatásos életpálya egyre vonzóbbá teszi ezt a területet. Azt gondolom, ez a szám is azt bizonyítja, hogy ez a megállapítása nem igaz. Mirkóczki Ádám képviselő úr fölvetette, hogy szeretné, ha ennek a törvénynek a hatályosulásáról lehetne majd képet kapni. Hát, nincs itt képviselő úr, de elmondom mindenkinek válaszolva, hogy megvannak a parlamenti eszközök erre, akár interpelláció, akár azonnali kérdés, sima kérdés vagy a bizottsági beszámoló. Miniszter úr minden évben az érintett bizottság előtt beszámol, akár a Honvédelmi és rendészeti bizottság előtt, az éves beszámoló keretében. Meg fogjuk ragadni mi is az alkalmat arra, hogy ennek a beszámolónak a keretében vagy egyéb más módon ennek eredményeiről tájékoztassuk a tisztelt Házat. Úgy gondolom, közös cél az, hogy ez a rendszer jól működjön, ez a rendszer beváltsa azokat az elképzeléseket, amelyek mentén megalkottuk. Még egy dolgot szeretnék kiemelni: a közbiztonság helyzetét. Képviselőtársam fölvetette, hogy romlott a közbiztonság. Ez nem igaz. Hiszen azt tudjuk mondani, hogy az elmúlt hat esztendőben jelentősen javult a közbiztonság. Én most számokat nem mondok, de azok is igazolják ezt, 430 ezerről 270 ezerre csökkent az ismertté vált bűncselekmények száma. De hadd mondjak még egy adatot, amit mindennap éreznek saját tapasztalataik alapján az emberek, hogy a megnövekedett határvédelmi feladatok, a déli határ 2015. szeptemberi védelme kapcsán tett erőfeszítések mellett is tovább javult a közbiztonság. Tehát vannak eredmények, le a kalappal a hivatásos állomány előtt. Én is, itt is köszönetet mondok a személyi állománynak a szolgálatáért, akár a településeken, akár a déli határon, akármelyik szolgálati helyen végzik ezt a hivatásosok. Úgy gondolom, jó munkát végeznek, és ezért köszönetet mondok. Ami a határon szolgálatot teljesítők ellátását illeti, szeretném elmondani, hogy a kormány, a Belügyminisztérium, az Országos Rendőr-főkapitányság, a Honvédelmi Minisztérium mindent megtesz annak érdekében, hogy az eredményes és sikeres szolgálatteljesítés feltételei biztosítva legyenek, mind a szállás, mind az étkezés, mind az egészségügyi ellátás, mind a felszereltség, a technikai eszközök vonatkozásában, a szükséges védőfelszerelések vonatkozásában. Szeretném elmondani, hogy ezeket biztosítjuk, mindent megteszünk. Arra kérem a tisztelt képviselőtársaimat, hogy ne fogalmazzanak meg olyan állításokat, amelyek valóságtartalmáról nem győződnek meg. Hiszen nem cél az, hogy az állományt elbizonytalanítsuk. Az ország óriási erőfeszítéseket tesz annak érdekében, hogy a déli határt meg tudjuk védeni. Köszönet illeti az ott szolgálatot teljesítő rendőröket, határvadászokat, honvédeket, akik sikeresen és eredményesen védik Magyarország és az Európai Unió határait. Köszönjük szépen ezúton is. Tisztelt Képviselőtársaim! Úgy gondolom, ez egy olyan törvényjavaslat, amelynek az elfogadása jelentős előrelépés a személyi állomány vonatkozásában, bízom abban, hogy támogatják. Még a Honvéd Egészségpénztárral kapcsolatban tettek föl többen kérdéseket. Demeter Márta képviselő asszony írásbeli kérdést is tett föl ezzel kapcsolatban, amire a választ megadtuk. De szeretném leszögezni, hogy a Honvéd Egészségpénztár piaci elven működik, az önkéntesség, a függetlenség, a kölcsönösség jegyében létrehozott, a társadalombiztosítási ellátásokat kiegészítő szolgáltatásokat nyújtó társulás. Ezzel kapcsolatban többször válaszoltunk a parlamentben, jómagam is és a Honvédelmi Minisztérium képviselői is az elhangzó kérdésekre. Tisztelt Országgyűlés! Tisztelt Képviselőtársaim! Úgy gondolom, hogy egy olyan törvényjavaslat általános vitáján vagyunk, amely szolgálja a személyi állomány elismerését, a szolgálati törvény hatályosulását, Magyarország, a magyar emberek közbiztonságát. Arra kérem a tisztelt Országgyűlést, hogy ezt a javaslatot támogassa. Köszönöm megtisztelő figyelmüket. [[Taps a kormánypárti padsorokban.]]"
1,u2017-06-06-193,Fidesz-KDNP,0.77294921875,2017-06-06,0.5777049660682678,"Köszönöm szépen. Tisztelt Elnök Úr! Tisztelt Államtitkár Úr! Tisztelt Képviselőtársaim! Először is szeretném megköszönni a lehetőséget, hogy ma itt a parlament plénuma előtt lehet beszélni, lehet vitázni a nyugdíjasok, időskorúak helyzetéről; lehet beszélni, lehet vitázni a nyugdíjakról. Számunkra ez azért is fontos, mert nagyon fontos számunkra a család, és a családon belül, azon kívül szüleink, nagyszüleink iránti szeretetünkön túl minden tiszteletünk és megbecsülésünk az idősebb generációké, a nyugdíjasoké. Számítunk a tudásukra, a tapasztalatukra, számítunk a támogatásukra. Törvényhozóként, túl most a magánszférán, tehát itt törvényhozóként igyekszünk mindent megtenni annak érdekében, hogy ők a nyugdíjas éveiket biztonságban, megbecsülésben, tiszteletben tudják tölteni. Ennek érdekében folytatjuk itt is a törvényhozói munkánkat. A mai nap ennek keretében érdemes visszatekinteni, hogy honnan indultunk el, érdemes megnézni, hogy mi történt akkor, amikor önök, szocialista-liberálisok kormányoztak, és érdemes visszatekinteni, megnézni, hogy 2010 óta, a Fidesz-KDNP kormányzása óta mennyi mindent sikerült tenni ezen a területen. Engedjék meg, hogy először beszéljek arról, hogy 2010-ben többek között vállaltuk azt, hogy megőrizzük a nyugdíjak vásárlóértékét. Ez egy nagyon komoly vállalás volt, hiszen 2010-ben - ahogy ezt államtitkár úr is elmondta - úgy vettük át az országot, hogy a gazdasága is tragikus állapotban volt, és a nyugdíjkassza is erőteljesen hiányos volt. [[Gőgös Zoltán: Volt benne 3000 milliárd.]] Jól mondja, tisztelt képviselőtársam, minden harmadik nyugdíjforint hiányzott a nyugdíjkasszából, úgy, hogy előtte szóba került az az önök részéről, hogy megint a Világbankhoz fordulnak, és segítséget kérnek, hogy egyáltalán nyugdíjakat lehessen fizetni. 2010-ben sikerült egyensúlyba hozni azt a nyugdíjkasszát, amelyből hónapról hónapra az időskorúak ellátását, a nyugdíjakat fizetjük. [[Gőgös Zoltán: Egyéni nyugdíjszámláról.]] Ez egy nagyon nagy teljesítmény volt, hiszen amellett, hogy mint mondtam, minden harmadik forint hiányzott a nyugdíjkasszából, amellett a gazdaság helyzete is tragikus volt. Tehát vállaltuk, hogy megőrizzük a nyugdíjak vásárlóértékét. Ezt nemcsak hogy teljesítettük, de sikerült a nyugdíjak vásárlóértékét, vásárlóerejét 10 százalékkal növelni. Amikor a nyugdíjasok életkörülményeiről, a nyugdíjasok helyzetéről, egzisztenciájáról beszélünk, akkor nemcsak önmagában a havi nyugdíj összegét kell nézni, hanem nagyon sok más olyan tényezőt is nézni kell, amely hatással van a nyugdíjasok életminőségére. Ilyenek tipikusan: a megélhetés költségei, a rezsiköltség, az élelmiszeráfa, de ilyenek a családtámogatási rendszer különböző elemei, vagy ilyenek azok az idézőjeles kiadások, amik az egészség megóvása vagy egy betegség kezelése esetén merülnek fel. Hát, nézzük! Nézzük a megélhetés költségeit! A rezsiköltség az idősek, a nyugdíjasok fogyasztói kosarában sokkal nagyobb százalékban szerepel, tehát számukra ezért is érzékeny kérdés, hogy havonta sárga csekken vagy a bankszámlán mennyi pénzt kell fizetni vízért, villanyért, csatornadíjért, szemétszállításért, kéményseprésért, és a többi. Ezért volt egy fontos vállalásunk, amit teljesítettünk is, hogy csökkenteni kell a rezsikiadásokat, amely persze az egész társadalomnak segítség, de nagyon nagy segítség, kiemelkedő segítség azoknak a nyugdíjasoknak, akiknek, mint mondtam, a fogyasztói kosarát nagyobb százalékban teszik ki ezek a kifizetések, ezek a költségek. 2010 előtt, tisztelt szocialista-liberális képviselőtársaim, döbbenetes volt, ahogy önök ehhez a rezsipolitikához viszonyultak. Államtitkár úr elmondta, hogy akkoriban jellemzően külföldi, javarészt multinacionális cégek tulajdonában, irányítása alatt álltak a közműszolgáltató cégek. Ezek a cégek teljesen természetes módon csak azt nézték, hogy minél nagyobb profitra, minél nagyobb nyereségre tudjanak szert tenni, őket nem érdekelte az, hogy itt Magyarországon a magyar állampolgárok, a magyar emberek, a nyugdíjasok hogyan tudják kifizetni a havi számlákat. Önmagában ez érthető, hiszen egy multinacionális cégnek csak és kizárólag ez az érdeke, az azonban érthetetlen, hogy egy kormány, amely legalábbis papírforma szerint a saját állampolgáraitól kapott felhatalmazást, és őket képviseli - erre vonatkozik a papírforma -, miért ír olyan szerződést vagy miért tart hatályban olyan szerződést, amely ezeknek a multinacionális cégeknek garantálja ezt az extraprofitot, és nem törődik azzal, hogy az ő országában, amit ő kormányoz, a nyugdíjasok hónapról hónapra, évről évre egyre többet kell hogy kifizessenek a szolgáltató cégeknek. Elmondtuk többször, két tucatszor emelték meg a rezsidíjakat, a szocialista-liberális kormányok idején több mint két tucatszor lett megemelve a gáz, a villany, s a többi, a rezsiköltség. Fájó, de igenis kifizettették ezt a magyar állampolgárokkal, köztük a nyugdíjasokkal, duplájára emelték az áram díját és háromszorosára a gáz árát, a gáz díját. 2010-től, elég nagy hangzavar kíséretében sikerült ezen a helyzeten változtatni, és sikerült csökkenteni a rezsiszámlákat, sikerült csökkenteni azokat a költségeket, amelyeket többek között a nyugdíjasok is kifizettek. [[Gőgös Zoltán: 2010-ben? Dr. Tóth Bertalan: ’10-ben? 2012-ben! Közbeszólások az MSZP soraiból. Az elnök csenget.]] A megélhetés költségei között nagyon fontos szintén a nyugdíjasoknál a fogyasztói kosárban, hogy mennyit költenek élelmiszerre. Az élelmiszerek áfája az, amin keresztül befolyásolni lehet az élelmiszerek árát, ezért úgy döntött a kormány és a Fidesz-KDNP-koalíció, hogy csökkentjük az alapvető élelmiszerek áfáját. Ez elkezdődött, megtörtént, és a jövő évre most az előterjesztés szerint a hal áfáját szeretnénk csökkenteni; itt szó volt a sertéshús, a baromfi, a tojás, a tejtermékek áfájáról, ez egy nagyon fontos lépés volt. Államtitkár úr beszélt az úgynevezett „Nők 40” programról. 2010-ben az első intézkedések egyike volt, az első törvények egyike volt, ami bejött ide a parlament elé, hogy az a nő, az a hölgy, édesanya, aki 40 évet ledolgozott, 40 év szolgálati idővel rendelkezik, beleértve a gyermekneveléssel eltöltött éveket, az menjen el, mehessen el, egészen pontosan elmehessen teljes értékű időskori nyugdíjra. A társadalomban ez pozitív volt és nagyon nagy igenlést váltott ki, hiszen azok az édesanyák is örültek, akiknek olyan típusú segítséget tudott ez nyújtani, hogy a nagymama el tudott menni nyugdíjba, és be tudott segíteni a gyermeknevelésbe, otthon tudott maradni a gyermekekkel. Államtitkár úr elmondta, hogy már több mint 190 ezer azoknak a nőknek a száma, akik igénybe vették a 40 év ledolgozott munkaév utáni nyugdíjba menetel lehetőségét. Államtitkár úr beszélt arról, hogy nagyon sokat számít az, hogy az egészségügyi kiadások mekkorák. Képviselőtársaim is fognak majd erről részletesen beszélni, hiszen én azt hiszem, hogy európai szinten nagy eredményt sikerült elérni az úgynevezett vaklicittel, ahol a támogatott gyógyszerkészítmények térítési díját csökkentjük, magyarul, ha olyan készítményt, olyan gyógyszerkészítményt vásárolnak a patikákban, amin van társadalombiztosítási támogatás, azoknak a térítési díjait sikerült jelentősen lecsökkenteni. Itt elmondom, hogy nem került bevezetésre a vizitdíj és a kórházi napidíj, sikerült megállítani, ez is jelentős költséget jelentett volna időskorú társaink, honfitársaink számára. [[15.20]] Beszéljünk egy kicsit a jövőről! Megemlíteném a nyugdíjprémiumot. A nyugdíjprémium lehetősége, és az a lehetőség, hogy egyáltalán tudunk róla beszélni, igazából az egész magyar társadalom munkájának eredménye, hiszen nyugdíjprémiumot akkor lehet adni, ha a gazdasági növekedés 3,5 százalék fölött van. Mi azt mondjuk, hogy a nyugdíjasok is részesüljenek egy ilyen teljesítményből: ha növekszik az ország gazdasági teljesítőképessége, akkor tudjanak ők is a nyugdíjemelésen túl részesülni a nyugdíjprémiumban. Az Erzsébet-program szintén egy Európa-szinten is kiemelkedő lépése a kormánynak, illetve a Fidesz-KDNP-frakciónak, hiszen nagyon sok nyugdíjas tudott így elmenni üdülni, pihenni különböző helyekre a kormány, illetve a költségvetés támogatásával. A munkahelyvédelmi akció egy nagyon fontos törvényhozói döntésünk volt, hiszen azt mondtuk, hogy vannak sérülékeny csoportok a társadalomban, ilyenek a kisgyermeket nevelő családok például, és ilyenek a nyugdíj előtt álló emberek, akik nehezen tudnak elhelyezkedni, vagy bizonytalanná vált a munkahelyük. A munkahelyvédelmi akció nagyon látványos eredményekkel járt, és az államtitkár úr is beszélt arról, hogy hány nyugdíj előtt álló honfitársunk munkahelyét sikerült ezzel megőrizni, megtartani, és aki szeretett volna még nyugdíj előtt dolgozni, az ott tudott maradni, tudott dolgozni. A nyugdíjasok foglalkoztatásáról még hadd beszéljek. KDNP-s képviselőtársaink nyújtottak be egy olyan törvénymódosítást, amely most, a jövő héten kerül majd elfogadásra, ez a nyugdíjas-szövetkezetekről szól. Ezt is nagyon fontosnak érzem, hiszen a diákszövetkezetek mintájára lehetőséget tudunk adni a nyugdíjasoknak arra [[Bangóné Borbély Ildikó: Az unoka a nagymamával együtt pakolja a polcot, úgyhogy nagyon jó lesz!]] , hogy ha szeretnének, akkor úgy tudjanak munkát vállalni, hogy rugalmas legyen a munkaidő, tehát lehet heti egy napot, két napot, lehet szezonális munkát vállalni, lehet akár egy-két órát is vállalni egy nap. És ami nagyon fontos, hogy nem fogja befolyásolni a nyugdíjfolyósítást, tehát nem áll meg a nyugdíjkifizetés, nem lesz összevonva, nem lesz összevont adózás. A szocialistáknak ismerős lehet ez az összevont adózás, hiszen az ő idejükben született meg az a törvény, hogy ha egy nyugdíjas elmegy dolgozni, akkor összevonják a fizetését és a nyugdíját, és együttesen kell adózni, tehát megadóztatták a nyugdíjakat. Ha most az adóztatásról beszélünk, azért még azt hadd mondjam el, visszatekintve az elmúlt évekre, a 2010 előtti időkre, hogy szocialista-liberális képviselőtársaim voltak azok, köztük Korózs Lajos, aki szerette volna a nyugdíjakat megadóztatni. Na, itt most az államtitkár úr expozéja, beszéde alatt, hogy mondjam, kis zajongás volt a szocialista padsorosokban. Hadd hozzak ide egy hírt, méghozzá az rtlhirek.hu-ról - kormánypárti elfogultsággal nem vádolható. 2009. május 11-én a hírek a következőképpen szóltak az rtlhirek.hu-n: „A társadalombiztosítási nyugellátásról szóló 1997. évi törvény módosításáról szavazott a parlament. Az Országgyűlés hétfői ülésén név szerinti szavazás után 199 igen,” - köztük Korózs Lajos is - „163 nem és 8 tartózkodás mellett módosította a nyugellátásról szóló törvényt. A legfontosabb változás, hogy júliustól megszűnik a 13. havi nyugdíj, és 2012-től fokozatosan, évente hat hónappal 65 évre emelkedik a korhatár.” Ne velem tessék vitatkozni, ha nem így volt; rtlklub.hu, jegyzőkönyv, az államtitkár úr pedig a szavazási listát felsorolta. Megadóztatták volna a nyugdíjakat, eltörölték a 13. havi nyugdíjat, és elvettek a nyugdíjasoktól sok-sok pénzt azzal, hogy emelték a rezsiköltséget [[Gőgös Zoltán: És miért nem adták vissza, képviselő asszony?]] be akarták vezetni a vizitdíjat [[Gőgös Zoltán: Miért nem adták vissza?]] [[Gőgös Zoltán: Miért nem adták vissza?]] be akarták vezetni a napi kórházi hozzájárulást (Gőgös Zoltán: Miért nem adták vissza?), magas volt az infláció, és sorolhatnám még hosszan. [[Az elnök csenget.]] Tisztelt Képviselőtársaim! A Fidesz-KDNP-frakcióra a jövőben is számíthatnak a nyugdíjasok [[Gőgös Zoltán: 14. havit ígért Schmitt Pál! Megmutassam?]] a 2010 óta folytatott politikánkat a jövőben is hasonlóképpen kívánjuk folytatni. Köszönöm szépen. [[Taps a kormánypártok soraiban. Gőgös Zoltán: 14. havit ígért a Fidesz!]]"
1,u2017-03-06-25,Fidesz-KDNP,-1.0,2017-03-06,0.016616707667708397,"Emlékezzenek vissza a Tocsik-ügyre! 700 millió forintról beszélünk! Hol van ez attól az ügytől, mint ami ezekben az ügyekben is felvetődik, vagy pedig mint például a metróügyben, ahol az országnak csak a visszafizetési kötelezettsége 59 milliárd forint?! Hol van? Óriási nagy összegek ezek. Kórházakat lehetne ezekből az összegekből építeni. És most mi fog történni? Az önök hibája miatt, az önök kormányzása miatt ezeket az összegeket egyszerűen vissza kell fizetni az Európai Uniónak [[Dr. Varga László: Hazug tolvaj vagy!]] , nem beszélve azokról a százmilliárdokról, amelyeket az önök környezetéből valaki elvitt. Ha pénzről beszélünk, és a pénz eltűnt, akkor nem valahova a levegőbe tűnt el. Azok a pénzek valahova vándoroltak, valakinél kell lenniük. De ezeknek a pénzeknek az útját meg kell találni, és meg kell keresni, mert nem elég az, hogyha csak tudjuk azt, hogy ez megtörtént [[Dr. Szakács László: Tarsoly egyszer ki ne nyissa a száját!]] azt is kell tudnunk, hogy ezekben az ügyekben, mint ebben a konkrét ügyben is, kik voltak a felelősek, hova mentek a pénzek, és ezeket a pénzeket vissza kell szerezni. [[Dr. Szakács László: Amikor Tarsoly nyilatkozik a bíróságon, azt hallgasd meg!]] Vissza kell szerezni az ország számára, mert nem lehet, hogy valakik valamikor kárt okoztak, és ezt a kárt senki soha nem fogja megtéríteni. A bűnösöket felelősségre kell vonni, és az eltűnt pénzeket pedig vissza kell fizetni. [[Moraj az MSZP soraiból. Dr. Szakács László: Nagy szarban lesztek!]] Ez az, ami jellemezte annak idején a 2010 előtti kormányzást, amikor ilyen ügyek megtörténhettek. Reméljük, hogy soha többet ilyen Magyarországon nem fog megtörténni [[Dr. Varga László: Akkor mondjál le! Mondjatok le, és nem lesz korrupció az országban!]] Azt is reméljük, hogy a nyomozó hatóságok, a rendőrség, az ügyészség és a bíróság a lehető legjobban fogja végezni e tekintetben is a munkáját. [[Dr. Varga László: Szégyelld magad!]] Köszönöm szépen, hogy meghallgattak. [[Taps a kormánypárti padsorokban.]]"
1,u2017-05-02-82,Fidesz-KDNP,-1.0,2017-05-02,0.9945054054260254,"Tisztelt Elnök Úr! Tisztelt Országgyűlés! Tisztelt Képviselő Úr! Érdeklődéssel hallgattam képviselő úr szavait. Bizonyára nem csak nekem tűnt fel az, hogy a benyújtott interpelláció címével sincs összhangban, de az már kétségtelen, hogy ön olyanokat állít, amiket én sosem mondtam, olyan kijelentésekre hivatkozik, amiket önkényesen kiforgatott, vagy egyáltalán nem is érti azt, amit mondtam. De végül is ebben semmi meglepő nincs, hiszen ön személyesen nyilatkozott arról, hogy alkalmatlannak tartja saját magát és arról is, hogy kiégett. [[Derültség a kormánypárti padsorokban.]] Erről mi itt hetente, gyakori hozzászólásai alkalmával már jó néhány tapasztalást szerezhettünk, és egyetértünk az öndiagnózissal. Szeretném megnyugtatni a tisztelt Országgyűlést, a magyar vásárlókat, fogyasztókat is, hogy vigyázunk az egészségükre, a hatóságok a megfelelő ellenőrzéseket megtartják. Erről még szeretnék egypár gondolatot is elmondani. Mindesetre jobban vigyázunk a magyar emberek egészségére, mint amennyire ön az összetört, tönkretett túrkevei szélmalomra volt szíves vigyázni. A kettős minőségű élelmiszerekről: a fogyasztói vélemények, a V4-tagállamok által végzett vizsgálatok, de a magyar vizsgálatok is igazolják azt, hogy ez a probléma igenis létezik, a vizsgált száz mintát, jól tudjuk, a közvéleménnyel megismertette a Nébih, jellemző az, hogy mintegy kétharmadánál komoly problémák, eltérések voltak. De én úgy látom, tisztelt Országgyűlés, hogy nem csak kettős minőségű élelmiszerek vannak, kettős minőségű politikus is létezik. Sallai Róbert Benedek egy ilyen kettős minőségű politikus, aki egyfelől álszegény földművesnek adja elő magát, vidéki nehéz sorsú embernek, másfelől pedig földtulajdonrekord-pályázó, és egyúttal, civil vagy ki tudja, milyen szervezetek, érdekeltségek révén milliárdos bevételek fölött rendelkező képviselő. Álljon itt erre néhány példa, tisztelt Országgyűlés! Sallai Róbert Benedek érdekeltségébe tartozó szervezetek az elmúlt néhány évben - a saját adataik szerint - Natura 2000-es területekre vonatkozó pályázatokon 662 millió forintot nyertek 2013-ban. [[Moraj a kormánypárti padsorokban.]] [[Moraj a kormánypárti padsorokban.]] De nyertek testvérvárosi kapcsolatok ápolására 41 millió forintot. (Moraj a kormánypárti padsorokban.) Egy másik pályázaton, LIFE-pályázaton 128 millió forintot nyertek. Képviselő úr, ön olyan ügyes volt, hogy a turisztikai fejlesztéseknél is nyert 23 millió forintot. Mindig ott van, ahol a pénz megterem, mindig eredményesen pályázik az EU-nál, és mindig eredményesen próbál föllépni a multi- és EU-érdekek, a Soros-érdekek vonalán. [[Z. Kárpát Dániel: Volt egy kérdés is!]] Csak azt szeretném így összegzésként elmondani, hogy az elmúlt, 2012-2015 közötti időszakban 1 milliárd 25 millió forintot sikerült Sallai Róbert Benedeknek mint vidéki kistermelőnek az érdekeltségein keresztül nyerni különböző helyekről. Gondolom, majd Túrkevén erről számot tud adni, hogy hol van ez a pénz. Ezek után kicsit bájos ez az aggódás az élelmiszer-minőségért, de az számunkra nagyon fontos dolog, és el szeretném azt mondani, hogy a tárgybani, szermaradvány, élelmiszer-biztonsági kérdéskörben a Nébih, annak a kiemelt ügyek igazgatósága folyamatosan végzi az ellenőrzéseket, és az elmúlt időszakban mintegy kétezer zöldség-, gyümölcs- és gabonaminta vizsgálata történt meg, hazai és importtermékeknél egyaránt. Elmondhatjuk azt, hogy itt a problémás esetek száma hét darab volt, ez 0,4 százalék a kétezerből. Tehát megvédjük a fogyasztókat, megvédjük a vásárlókat, és megvédjük azokat a magyar termelőket is, akik jó minőségű élelmiszert tesznek az asztalra. És ez így lesz a jövőben is természetesen, mert nekünk ez az elsődleges feladatunk, és én szeretném azt, hogy ez a jövőben is szakmailag kellő háttérrel alátámasztva, törvényi háttérrel alátámasztva történjen. Kérem képviselő urat válaszom elfogadására. Köszönöm. [[Taps a kormánypártok soraiból.]]"
1,u2021-11-30-15,Fidesz-KDNP,-1.0,2021-11-30,0.19211286306381226,"Köszönöm szépen a szót, elnök úr. Tisztelt Képviselő Asszony! Tisztelt Ház! Valótlanságok sora, amit ön mondott, tisztelt képviselő asszony, és mivel ezt ön is tudja, ezért a saját felszólalása is beismerése annak, hogy amiről beszélt, abból bizony egy szó sem igaz. Ezt úgy ismerte be ön, hogy egyetlenegy számot sem mondott akkor, amikor különböző arányokról meg különböző folyamatokról beszélt. Ön azt mondta, hogy az Európai Unió adatai szerint elszegényedés van és hasonlók, ehhez képest pedig egyetlenegy számot sem mondott, ami ezt alátámasztotta volna. Engedje meg, hogy nagyon egyszerűen cáfoljam azt, amit ön mondott, mégpedig számokkal, mégpedig az Eurostatnak, az Uniónak a számaival! Hogyan alakult a teljes lakosságot tekintve a súlyos anyagi nélkülözésben élőknek az aránya az Európai Unióban és Magyarországon, tisztelt képviselő asszony? Egy évtizedet nézzünk, 2010 és 2020 között! Ön azt mondta, hogy itt, Magyarországon, azt hiszem, az idősek körében a négyszeresére nőtt vagy hasonló számot mondott a szegénység. Nos, az Unióban 2010-ben a súlyos anyagi nélkülözésben élőknek az aránya 8,9 százalék volt, és egy évtized alatt ez 5,5 százalékra csökkent, körülbelül az egyharmadával, míg Magyarországon az önök kormányzásának a végén nem 8,9 százalék volt, mint ahogy az uniós átlag, hanem 23,4 százalék. Önök idevezették Magyarországot azzal, hogy elvették az idősektől egyhavi nyugdíjukat, azzal, hogy elvették a tanároktól, az orvosoktól, az ápolóktól, a rendőröktől, minden közszférában dolgozótól az egyhavi fizetésüket, azzal, hogy 15-ször megemelték a rezsinek az árát, és még folytathatnám a sort, ezzel önök Magyarországon a súlyos anyagi nélkülözésben élőknek az arányát az Unió statisztikái szerint 23,4 százalékos magasságokba vitték, tisztelt képviselő asszony. Ebben része volt annak, hogy rekordmagas volt a munkanélküliség, és nagyon alacsony volt a foglalkoztatottság. Ez a 23,4 százalék kétharmadával csökkent a mi kormányzásunk alatt, ahogy ezt az Eurostat is kimutatta, 8,3 százalékra, az Unióban pedig 8,9-ről 5,5-re. Tehát ott egy egyharmados, nálunk egy kétharmados csökkenés volt az elmúlt években. Akkor miről beszél ön, tisztelt képviselő asszony? Az önök idejében ezek rettenetesen magas számok voltak, nyomasztóan magas számok, most pedig jóval kisebbek. [[9.40]] De nézzük csak az időseket, ön például az idősekről külön beszélt: az ő esetükben ez 16,6 százalékról 6,6 százalékra csökkent az Eurostat kimutatásai szerint. Ön azért nem mondott egyetlenegy számot sem, képviselő asszony, mert ha bármilyen számot idéznie kellett volna, akkor kiderült volna, hogy amit mond, amit állít, az nem igaz. Ugyanúgy nem igaz, amit a szegénységről mondott; és ugyanúgy nem igaz, amit előtte Kövér Lászlóról mondott, mert olyan mondatokat mondott, amelyeket a házelnök nem mondott el, tisztelt képviselő asszony. Ebből látszik, hogy az önök politikája az emberek számára a szegénységet, a nélkülözést jelenti. Azt mondták, hogy időskorban a nőknek is minél kedvezőbb nyugdíjlehetőségeket kell biztosítani. Akkor a „Nők 40”-et miért nem szavazták meg itt a parlamentben? Itt volt a lehetőség, hogy szavazzanak a „Nők 40”-ről. Megszavazták? Nem szavazták meg, képviselő asszony, mert amikor dönteni kell erről, akkor önök bizony nem állnak ki az idősek mellett. Vagy a gyermekek otthongondozási díját megszavazták, amivel a nagyon nehéz helyzetben lévő, otthon a beteg gyermeküket gondozóknak a minimálbér szintjére felemeltük a nekik juttatandó szociális juttatást? Azt sem szavazták meg, tisztelt képviselő asszony! Az önök politikája vitte Magyarországon rekordmagas szintre a nők foglalkoztatását, vagy a mi politikánk? Azért nem mondott számokat, mert az önök idejében alacsony volt a nők foglalkoztatottsága, most pedig, 2021-ben meg ’20-ban, az előző években rekordmagas szintre tudtuk vinni a nők foglalkoztatottságát. Ez azt jelenti, hogy amikor majd időskorban nyugdíjat kapnak, akkor jóval magasabb összegű nyugdíjat kapnak, a „Nők 40”-nél jóval kedvezőbben mehetnek nyugdíjba. Azzal, hogy családi kedvezmények vannak, vannak, akiknek már személyi jövedelemadót sem kell fizetniük itt Magyarországon életük végéig, és vannak azok, akiknek pedig addig nem kell fizetniük, vagy kevesebbet kell fizetniük, amíg a gyermeket nevelik, hogy a nők számára is, a gyermeket nevelő édesanyák számára is kevesebb szociális kockázat legyen Magyarországon. Amikor cselekedni kell, önök sosem a szegények érdekében cselekedtek. Mióta kormányon vannak, az önök szegénységgel kapcsolatos politikája egész egyszerűen a szavazatszerzésről szól; azoknak az embereknek érdemi segítséget, munkahelyet nem teremtenek, hanem a munkát agyonadóztatják. Ezért az embereket egy szürke- vagy feketefoglalkoztatásra ösztönzik, és mellette a segélyek világába küldik ezeket az embereket, hogy politikai függőségben tartsák őket, és így próbálnak utána önök szavazatokat találni vagy szerezni tőlük, tisztelt képviselő asszony. Ez az, amivel önök a kormányzásuk idején valójában foglalkoznak. Akik nehéz helyzetben vannak és minimálbért keresnek, azok sem számíthatnak önökre, hiszen önök csigatempóban emelték a minimálbért, mi pedig úgy megemeltük a minimálbért, a legkevesebbet keresőknek a minimális jövedelmét, hogy az most már magasabb lesz január 1-jétől, mint az önök idején az átlagbér. Ez a különbség, amit a keveset keresők vagy a nélkülözők láthatnak egy baloldali és egy jobboldali kormányzás között. Köszönöm szépen. [[Taps a kormánypártok padsoraiból.]]"
1,u2017-06-12-19,Opposition,0.70849609375,2017-06-12,0.9945055842399597,"Köszönöm a szót, elnök úr. Tisztelt Képviselőtársaim! Ott folytatom, ahol abbahagytam, szeretném megerősíteni ismét a köszönetemet, bár ritkán szoktam ilyet mondani itt a Ház falai között, hiszen Kövér László és Semjén Zsolt javaslatára emlékezhetünk Szent Lászlóra, hiszen Szent László uralkodása és hagyatéka mindannyiunk számára példaértékű. Szent László erőskezű, hatalmas termetű férfi volt, ahogy a források mondják, a többi ember közül vállal kimagaslott, nagy testi erejét még 50 éves korában is megőrizte, és ahogy említettem már, László volt az, aki 940 évvel ezelőtt talán először mondta ki, hogy tegyünk igazságot, a tolvajt meg kell büntetni. Itt hadd reagáljak frakcióvezető-társam és miniszterelnök úr néhány mondatára. Olyan ügyeket említettek, amelyekben büntetőeljárás indult, de rendkívül érdekes, hogy sem Mészáros Lőrinc ellen, sem Habony Árpád ellen, sem Rogán Antal ellen, sem Tombor András ellen, sem Tiborcz István ellen ma Magyarországon semmilyen eljárás nincs, sem MET-ügyben, sem MNB-alapítványi ügyekben. A Legfőbb Ügyészség, az ügyészség minden egyes ilyen kezdeményezést elutasít, tulajdonképpen politikai megrendelésre akadályozza Magyarországon az igazságszolgáltatást. Ahogy említettem, Szent László törvényeinek több mint fele a tulajdon védelméről szól. Ugye, emlékszünk arra, hogy a törvény alapján vagy kézlevágás, vagy akár akasztás is járt a lopásért. Akkoriban igen erős volt az igény a tulajdon védelmére és a lopások megállítására. Ez az igény ma is megvan a magyar társadalomban. Ahogy 1077-ben a lopásért kézlevágás járt, úgy 2010-en az önök alelnöke, Pokorni Zoltán is ezt javasolta a tolvajok ellen, de képviselőtársaim, az a baj, hogy a miniszterelnök, a Viktor nevű Soros-ösztöndíjas nemhogy a közös tulajdont védené, hanem ő maga a tolvajok vezére. Pokornit félretették, jött helyette Németh Szilárd, s az oligarchák immáron hét éve rabolják szét Magyarországot. Játsszunk el a gondolattal, hogy mi lenne, ha most is érvényben lennének ezek a törvények. Hol lenne a felcsúti nem stróman Mészáros Lőrinc, hol lennének Rogánok, Habonyok, Garancsik, Tomborok, Vajnák, hol lennének azok, akik adóforintjaink és az EU-s százmilliárdok ellopásából gazdagodnak? És mehetne panaszra Tiborcz, Szent László törvényei rá is vonatkoznának. De, tisztelt képviselőtársaim, László 940 évvel ezelőtt pontosan érezte és tudta, hogy a szövetséget hol kell keresni. Itt nem kívánok most történelemórába bonyolódni, miniszterelnök úr, azért egy kicsit bonyolultabb volt annak idején ez a külpolitika, de a vége az volt, hogy igenis Nyugaton kell keresni a szövetségest, ahogy nagy királyaink általában tették, és ahogy ezt a Viktor nevű Soros-ösztöndíjas most abszolút nem teszi, hiszen orosz érdekeket szolgálva atomerőművet építtet, az adatokat továbbítja az orosz titkosszolgálatoknak, és korlátozza orosz mintára a magyar civil szervezeteket. Tisztelt Képviselőtársaim! László király lovagkirály is volt, erényekben gazdag uralkodó, védte a szegényeket, védte a nőket. Ezzel szemben ma azt látjuk, hogy a Viktor nevű Soros-ösztöndíjas nem hajlandó fellépni a nők elleni erőszak ügyében, a szegényeket, elesetteket pedig kitaszítja, magára hagyja; vak komondor és közmunka, ez jár a magyar nőknek és a szegények millióinak. Tisztelt Képviselőtársaim! Jövőre egy László nevű fogja váltani a Viktor nevű Soros-ösztöndíjast, az erőskezű Lászlóval pedig jön majd az igazságtétel. Az ügyészséget megtisztítjuk a politikától, büntetés vár majd minden tolvajra, helyreállítjuk a jogállamot, a nőket egyenrangú állampolgárokká és egyenrangú munkavállalókká tesszük, bevezetjük a megélhetési minimumot, megemeljük a közmunkások, közalkalmazottak bérét, és újra adómentessé tesszük a minimálbért. Megerősítjük a munkavállalói jogokat, az orvosok, ápolók, nővérek végre újra tisztességes fizetést kapnak, visszaállítjuk a tankötelezettséget 18 évre, és visszaadjuk az iskoláknak a szabad oktatás jogát, az egyetemeknek pedig az autonómiát, a fideszes kancellárokat pedig elzavarjuk. [[Közbeszólás az MSZP soraiból: Helyes!]] [[11.40]] A megújuló energiát fogjuk előnyben részesíteni. Átfogó bérlakásprogramot indítunk. Duplájára emeljük a nyugdíjminimumot, és visszaadjuk a 13. havi nyugdíjakat. Meggyőződésem, hogy ma Szent László is ezt tenné, közös jövőnkért, Magyarországért. Köszönöm a figyelmet."
1,u2018-11-29-57,Opposition,0.67626953125,2018-11-29,0.03152783215045929,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Három témakörről szeretnék beszélni. Az első: inkább csak a hangsúly végett én is hadd ismételjem meg, hogy az otthonápolási díjon lévők, az otthonápolást végzők helyzetét javítandó minden intézkedés jó. Tehát én azt tudom mondani, hogy a kormány olyan lépései, amelyek bármilyen módon is, de segítik azokat az embereket, akik otthon ápolják a családtagjaikat, az mindenféleképpen jó irány és az támogatandó. Bízunk benne, hogy azokat a javaslatokat is majd támogatják, amelyek esetleg ezt a kezdeményezést vagy ezt az irányt akarják még tökéletesebbé tenni. De figyeltem Nacsa képviselő úr hozzászólását is, nagyon szakmai, szép mondatok hangzanak el. Én arra biztatnám a Fideszt, hogy ezen a területen is bátrabban lépjen. Tehát, ahogy Varju László már mondta, ha stadionépítésben ilyen bátran lépnek, nagyon sok pénzt költenek el rá, a focisták fizetésében bátran lépnek, nem bíbelődnek a nagyon mély szakmai magyarázatokkal, akkor szerintem ezen a területen is lehet bátrabban és nagyobbat lépni. És tudja mit, vigyék el azt a kreditet, hogy önök nagyobbat lépnek, mint a szocialista kormány! Legyenek önökre büszkébbek a magyarok és azok a családok, akik ilyen helyzetben vannak. Mondják azt, hogy ők önökre fognak szavazni, mert önök sokkal többet segítettek, mint a korábbi szocialista kormány, és higgye el, hogy ezen a területen ezen intézkedések miatt nem leszünk irigyek, és egyáltalán nem fogjuk sajnálni, hogy adott esetben emiatt elveszítjük azt a pár tízezer szavazót, mert önök sokkal komolyabb és nagyobb segítséget adnak. Ez azért is nagyon fontos, és talán azt érdemes hangsúlyozni, hogy szerintem se jó, ha különbséget teszünk a gyermeket nevelő vagy éppen egyéb más családtagját otthon ápoló között, ugyanis általában azt szokták mondani, hogy akik ilyen helyzetbe kerülnek, hogy valakinek otthon kell ápolnia valamelyik családtagját, az egyenlő tulajdonképpen az elszegényedéssel, hiszen számos olyan probléma adódik ebből az élethelyzetből, ami újabb és újabb konfliktusokat és gondokat jelent a család számára. Tehát éppen ezért én is egy kiemelt témakörnek tartom ezt. És azt is hozzáteszem, hogy itt a civileket pont nem szabad vádolni sem azzal, hogy álcivilek, sem azzal, hogy pártpolitizálnak, hiszen bármilyen interjút adtak az érdekképviseleti civilek vagy a vezetőik, mindig kihangsúlyozták azt, hogy mi mindent tett a kormányzó vagy kormánypárti képviselő, mi mindent tett az ellenzéki képviselő, és tudatosan távol tartották magukat a pártpolitikától. Egyébként erre volt egy jó példa, a Költségvetési bizottságban Varju László elnök úrral közösen, egységesen, és a fideszes többséggel egységesen döntöttünk amellett, hogy milyen módon, hogyan kezelünk különböző beadványokat ezzel a témakörrel kapcsolatban, tehát ez szerintem mindenféleképpen egy pozitív jel volt, hogy igenis létezhet akár pártpolitika felett álló témakör, amiben mindenki egyetért, és hajlandó a saját úgymond pártpolitikai érdekét háttérbe szorítani ezért. Na, ez az első téma. A másik a hajléktalanság kérdése. Én nem pontosan értem, hogy ebben a tekintetben is miért ilyen bátortalan a kormány, hiszen látszatmódon próbálnak kezelni egy fontos, súlyos társadalmi problémát, és ezért nem értem, hogy államtitkár úrék miért nem használják azt, ami már a kezükben van. Én bevallom őszintén, mivel érdekelt a téma, elolvastam a nyáron a „Hajléktalanügyi teendők 2015; Utcától lakásig; Javaslatok a hajléktalan emberek ellátásának átalakítására”, ez egy 2015. augusztusi stratégia. „A szakértői dokumentum a Hajléktalanokért Közalapítvány által megvalósított, ’Az utcán élő hajléktalan személyek társadalmi visszailleszkedésének, sikeres munkaerő-piaci integrációjának megalapozása’” címmel egy TÁMOP-projekt keretében valósult meg; Széchenyi 2020, Magyarország Kormánya és a többi, és a többi. Tehát itt van egy olyan dokumentáció, egy olyan stratégia, amit nem a szocialista kormány idején írtak, nem mi finanszíroztuk, semmi köze hozzá a szocialistáknak, egyszerűen a hozzáértő emberek megírták, majdnem 50 oldalban, az úgynevezett hajléktalanügyi stratégiát, amiben egyszerűen, csak így, ha végignézi, államtitkár úr, a tartalomjegyzéket, le van írva, hogy mit kellene tenni annak érdekében, hogy a hajléktalanoknak tudjunk segíteni. És mondjuk, ebből a stratégiából világosan látszik az, hogy ez egy komplex kérdés; hogy ez egyáltalán nem büntetőjogi kérdés; hogy nem lehet ezt a kérdést kriminalizációval megoldani. Lehet azt mondani, hogy biztos vannak olyanok, akik azt gondolják, hogy nem tetszik nekik, ha valaki éppen az utcán él vagy ott fekszik, vagy adott esetben még félhetnek is néha tőle az emberek értem, hogy erre próbálnak önök alapozni , de azért arra is alapozzanak, hogy a magyar társadalom túlnyomó többsége segíteni akar a hajléktalanokon, tehát van hozzá egy pozitív támogatás az emberek részéről, hogy valós megoldást adjanak erre a kérdésre. Ebben a stratégiai dokumentumban még egyszer mondom, ez majdnem 50 oldalas anyag a 3. fejezetnek az a címe, hogy „A hajléktalanság kezelését, csökkentését szolgáló további teendők”, és ebben olyan megfogalmazások vagy alpontok vannak, mind például „Új ellátási forma a „Szociális lakásotthon’”, vagy „Új szabályozók a ’Biztonságos bérlet’ rendszere”, vagy „Új pénzügyi ösztönzők a bérbeadást ösztönző adók”, „Új szervezeti forma a ’Szociális lakásügynökség’”, „Önkormányzati bérlakások”, ez a 3.3.8. pont, „Új védőháló a magáncsőd eljárás bevezetése” és a többi. Tehát, államtitkár úr, ott van a kormány kezében egy stratégiai dokumentum. Én elolvastam, nem vagyok a téma szakértője, de laikusként annyit mondhatok, hogy abszolút racionális és megvalósítható programpontokat fogalmaz meg. Olyan szakemberek dolgoztak ezen az anyagon a neveiket ismerem korábbi időszakomból fakadóan , akik valóban hozzáértői ennek a témakörnek. [[12.20]] Én pusztán csak azt kérném államtitkár úrtól, hogy a saját maguk által támogatott, finanszírozott, fölkért szakértők véleményét vegyék figyelembe; ne az ellenzék véleményét, lehet ránk legyinteni. De azoknak a szakembereknek a véleményére ne legyintsenek, akik önöknek dolgoznak, vagy az önök támogatásával dolgoznak, mert igenis ők valóban jó stratégiai dokumentumot tettek le az asztalra. Magyarul, ne a látszatmegoldást, hanem a valós megoldást válasszák. Nem véletlen, hogy ennek a dokumentumnak a címe, államtitkár úr, az, hogy az utcától a lakásig. Tehát nem a börtönig, hanem az utcától a lakásig, és ez egy fontos különbség, bármennyire is az önök számára ez nem jelent jelentős különbséget. A harmadik téma az álcivilek. Állandóan azt hallom, hogy itt mindenki álcivil. Aki bármilyen véleményt fogalmaz meg, esetleg kritikusan áll a kormányhoz, az álcivil. Így lehet a legkönnyebben aláásni a fideszes szavazók körében ezeknek a civileknek a tekintélyét. Én az önök helyében inkább odafigyelnék ezeknek a civileknek a mondataira. Én sokkal inkább álcivilnek tartom például a CÖF-öt, amelyik félmilliárd forintot kap közgondolkodás fejlesztésére, és annyira transzparensen működik. Egyáltalán, hogy tudjuk, hogy ennyit kapott, azért külön pereskedni kellett. Most azért kell külön pereskedni, hogy egyáltalán tudjuk, milyen tevékenységre költötték el ezeket a forrásokat. Bevallom őszintén, hogy én ezeket a civil szervezeteket, mint amilyen például a CÖF, sokkal inkább polgári öntevékeny csoportnak szoktam hívni, rövidítve PÖCS-nek. S azt gondolom, a munkájuk is olyan, mint amilyen a nevük. Polgári öntevékeny csoportként működnek, tehát tulajdonképpen PÖCS-ök. Köszönöm szépen."
1,u2014-11-21-141,Opposition,0.6611328125,2014-11-21,0.3327779471874237,"Köszönöm szépen. Erre meg én nem számítottam, hogy ilyen gyorsan sorra kerülök. Azzal szeretném kezdeni, annak fölöttébb örülök, hogy vannak olyan megszólalások, amelyeket az ember pozitívan bírál el, és szeretne hozzá kapcsolódni. Ilyen többek között Tapolczai Gergely képviselő úr indítványa, illetve felszólalása, amelyet a legmesszebbmenőkig tudunk támogatni, annál is inkább, mert fölöttébb nemes ügyről van szó a jelnyelvi tolmácsszolgálatok finanszírozásában. Úgyhogy nagyon szépen köszönöm, hogy képviselő úr beadta ezt a módosító indítványt. Egyébként tettem én is ilyen próbálkozást a módosítások kapcsán. A másik dolog pedig a nemzetiségi szószólók megszólalása. Nekem nem volt még lehetőségem arra, hogy ezt legalább egy mondatban kifejtsem. Azt gondolom, hogy ebben a házban mindenki egy kicsit nemzetiségi. Nincs olyan család, ahol ne lenne egy német származású, ne lenne egy horvát vagy szerb, ne lenne egy szlovák vagy román. Ezt azért mondom csak el önöknek, az én nagyapám soha az életében ki nem tette a lábát a Kárpát-medencéből, mégis a családunkban van békési román, bunyevác, felvidéki szlovák és Baranya megyei sváb. Tehát minden olyan törekvést, amelyet a két nemzetiségi szószóló elmondott, a legmesszebbmenőkig tudunk támogatni. Tisztelt Ház! A tegnapi nap folyamán említettem, hogy ma, ha még az időkeretbe beleférünk, akkor néhány dologról szeretnék szót ejteni, többek között az egészségügy kapcsán. Teszem ezt elsősorban azért, mert pontosan tudom ? lévén, meglehetősen hosszú ideje képviselősködöm ?, hogy a társadalmi alrendszerek átalakítása nem egy egyszerű feladat, legyen bármilyen színű is egy kormányzat. Az ilyen nagy rendszerek, mint az oktatás, az egészségügy vagy a nyugdíjrendszer átalakítása bizony nagyon-nagyon alapos előkészítő munkát igényel. Ezen túlmenően pedig mi már belekóstoltunk abba, hogy mit jelent az, amikor a benne szereplők egy-egy csoportja nem támogat egy ilyen átalakítást, az bizony borzasztó kudarcos tud lenni. Szeretnék utalni a 2006 után eldöntött kezdeményezésünkre akár az egészségügy átalakítása kapcsán. Kérem önöket ? bár úgy látom, főorvos asszony éppen már elment, de nem is ezért mondom, hanem igyekszem jobbító szándékkal elmondani a véleményemet annak érdekében, hogy az sem mindegy, hogy ha egy kormány leköszön a mandátumáról, a következő kormány lehetőség szerint jobb állapotban vegye át azt a területet, mint ahogy átadta annak idején. Ebből a megfontolásból szeretnék kitérni az egészségügy néhány problémájára. Az vitathatlan, hogy ebben az évben több forrást szán a költségvetés az egészségügy finanszírozására, de azért azt meg kell jegyeznem, hogy a tavalyelőtti szintet sem éri még el a jövő évi költségvetés kiadási oldala, amelyet az egészségügyre szeretnének fordítani. Csak hogy egy nagyon egyszerű példát hozzak rá: a kórházi tevékenységek és szolgáltatások finanszírozására vitathatatlan, hogy több forrást állít be a költségvetésbe a kormány, de ez a több forrás nem éri el a 2013-as szintet sem. Következésképpen le lehet vonni, hogy az elmúlt években bizony itt több száz milliárd forintos kivonás történt az egészségügyből. Ha jól összeszámoljuk, az előző kormányzati ciklusban, már a Fidesz kormányzati ciklusában ez meghaladta a 300 milliárd forintot. Számos elmaradása van, azt gondolom, a kormánynak a fejlesztések területén. Volt itt egy utalás, azt hiszem, Szakács képviselő úr utalt rá, hogy bizony a várólisták még hosszabbak, és a műtétre váró betegek száma ma már eléri a 45 ezer főt. Ezt azért nem lehet a dicsőségtáblára felírni. Mindenki számára elérhető, ingyenes egészségügy biztosításáról beszéltek többen is, az előző államtitkár is, a jelenlegi egészségügyi államtitkár is, miközben azt látom, hogy a magánkórházak avatóján a kormányzati potentátok szívesen paroláznak a különböző egészségügyi befektetőkkel. Egyes tervek szerint a kötelező szűrésekről való távolmaradás ? ez kiderül a dokumentumokból ? a teljes társadalombiztosítási jogosultság elvesztését fogja eredményezni. Nem mintha nem értenék egyet azzal, hogy a lehető legtöbb ember menjen el szűrésre, mert az az első lépés ahhoz, hogy a későbbi problémákat megoldjuk. Mint ahogy egyetértek főorvos asszonnyal, Molnár Ágnes képviselő asszonnyal abban is, hogy lehetőség szerint az alapellátásokat erősítsük annak érdekében, hogy ne minden beteg automatikusan a kórházakra szabaduljon rá ? ezt idézőjelbe tettem természetesen ?, mert annál drágább ellátás nincs, mint a kórházat finanszírozni. [[18.10]] Elképzelhető a mostani felvetések szerint, hogy megyénként csak egyetlen kórház marad. Sokat elárul az ország egészségi helyzetéről és állapotáról két olyan ügy, amelyet szeretnék megemlíteni. Az európai uniós tagállamok közül a születéskor várható élettartam Magyarországon az egyik legalacsonyabb, és erre nem lehet büszke egyetlenegy kormány se, többek között az Orbán-kormány se, és Magyarországon sajnos az Európai Unióban a legmagasabb a koraszülések száma. Erre se lehet büszke senki.Hölgyeim és Uraim! A Magyar Kórházszövetség elnökét szeretném idézni. A jövő évi költségvetés kapcsán azt mondja a Kórházszövetség elnöke, hogy „a költségvetésben ugyan valóban több pénzt szán az egészségügyre a kormány, ennek ellenére a dologi kiadások fedezetének inflálódására, a minimálbér emelésére nincs fedezet, a kórházi adósság újratermelődése ilyen módon pedig nem megakadályozható”. Kiemelte a Kórházszövetség elnöke, hogy „a béremelésre sincs fedezet, miközben a mozgóbérek és a túlórapénzek kritikusan alacsonyak, és semmilyen fizetésemelésben nem részesültek a gazdasági, műszaki területen dolgozók”. Tehát hangsúlyozom, ezeket a mondatokat nem én mondtam, hanem a Magyar Kórházszövetség elnöke.Ha megnézzük a különböző tételeket a költségvetésben, akkor szeretném ezek közül kiemelni először is a gyógyító-megelőző szektor kapcsán, hogy minimális többletforráshoz jut ugyan, de érdemi javulásra itt sem lehet számítani meggyőződésem szerint. A kórházak a csaknem 100 milliárdos adósságukat kénytelenek lesznek továbbgörgetni maguk előtt. Hangsúlyozni szeretném, hogy az első félévben már akkora volt a kórházak adósságállománya, amely szinte kezelhetetlennek látszott, és az nyilvánvaló, hogy kormányzati beavatkozás nélkül ezeket a problémákat nem lehet megoldani.Nem szeretnék anekdotázni és otthonról hozni a példát, de mégis megteszem most. Kedves Barátaim! Én egy megyei kórházzal szemben lakom, és a biztonsági őrök elmondják, hogy a kórházba szállított gyógyszerek kapcsán a gépkocsivezető és a kocsikísérő megkérdezi, hogy nézd meg a listát, kifizették-e az előző szállítás ellentételezését, mert ha nem, akkor a gyógyszert vissza fogják pakolni a trailerre, és elmennek. Magyarul, a gyógyszerszállítók egy jelentős része már csak készpénzre hajlandó a kórházaknak is gyógyszert szállítani. Miközben ecsetelte Molnár képviselő asszony a gyógyszerkassza helyzetét. Ami intézkedés történt, annak egy részével egyet tudok érteni, egy részével nem, de mégiscsak áldatlan helyzet az, hogy lassan 100 milliárd forintra rúg már a kórházak adósságállománya.Szeretném idézni Rétvári Bence államtitkár urat. Szerinte „60 milliárd forintos általános céltartalék szolgálja jövőre a költségvetés intézményeinek adósságrendezését, ezen belül a kórházakét is”. Gondoljanak bele! Azt mondja államtitkár úr, hogy van 60 milliárd forint a költségvetési intézmények hiányainak finanszírozására, benne a kórházaké, amelyeknek egyedül több mint 100 milliárd adósságuk van már. Az, hogy pontosan ennek hányadrészét fordítják majd a kórházak adósságainak csökkentésére, csak év közben derül ki, és függ attól is természetesen, hogy a kórházak milyen garanciákat vállalnak az adósságuk újratermelődésének elkerülése érdekében. Egy biztos, hogy ha nincs rendszerszerű beavatkozás, akkor ezek az adósságok újra és újra termelődni fognak, és nagy valószínűséggel a jelenleginél csak magasabbak lesznek.Államtitkár úr jelezte a rezidensek ösztöndíjprogramját is, és azt mondta, hogy tovább bővítik jövőre, a jelenlegi 1700 résztvevőhöz további 700 rezidens csatlakozhat pluszforrásoknak köszönhetően. A Rezidens Szövetség elnöke viszont azt mondja: „A humánerőforrás-bomba ketyeg az egészségügyben. A jelenlegi tendenciát alapul véve a 2013-as, már nagyon alacsony szakemberhiányos szintnek a 60 százalékára csökken az orvosi létszám 2023-ra.” Tehát nem én állítom, a Rezidens Szövetség elnöke. Ezek kardinális kérdések. Kedves Barátaim! Egybefüggő területet mondok. Az Észak-Jászságban csak egyetlenegy problémát, a háziorvosi ellátottság ügyét hozom fel példának. Két évvel ezelőtt, amikor megtiltották, hogy nyugdíj mellett lehessen dolgozni, illetve pontosabban a törvényt úgy módosították, hogy a miniszter külön elbírálhatja, hogy kinek ad jogosultságot ehhez, akkor engem megkerestek ott élő emberek, és elmondták, hogy 23 településen ? egybefüggő településrendszerben, Észak-Jászságban ? csak és kizárólag nyugdíjas háziorvosok vannak. Kedves Barátaim! Az egész abaúji térségben az orvosoknak több mint kétharmada 70 éven felüli. Ezt csak így margó szélén jegyeztem meg. Ha 2023-ra ilyen állapotok lesznek a Rezidens Szövetség felmérése alapján ? egyértelmű, hogy egyáltalán nem csökken az orvoselvándorlás ?, a 25-29 évesek többsége még a szakvizsga megszerzése előtt távozik az országból. Ezt is a Rezidens Szövetség elnöke mondja. Hangsúlyozni szeretném, hogy miről van szó, hogy a szakvizsga letétele előtt elmennek ebből az országból. Úgy tűnik, hogy a kormány hiába adott az előző ciklusban ösztöndíjat a rezidenseknek, mert a szakvizsgával vége a plusz 100 vagy 200 ezer forintos állami támogatásnak, és az addig egyébként közel 300 ezer forintot kapott rezidens, amikor kezdő orvosként beáll és megkapja az első fizetését, ez a közel 300 ezer forintos fizetés le fog esni 150-160 ezer forintra. Következésképpen nem vállalja ezt az életszínvonal-csökkenést, és még a szakvizsgája előtt, ahogy mondja az elnök úr, elhagyja az országot. Szeretnék egy másik ügyre is kitérni, az államosítás vagy nem államosítás kérdésére. Zombor Gábor államtitkár úr tett már utalásokat arra, hogy a jövő évben a kormány hogyan viszonyul ehhez az ügyhöz. Ennek kapcsán érdemes kiemelni, hogy a költségvetés általános indokolása szerint ? hangsúlyozni szeretném, most idézek a költségvetésből – „a kormány alapvetőnek tartja, hogy a társadalombiztosítási alapon működő állami egészségügy teljes egészében ingyenes lesz, pluszfizetési kötelezettség a betegeket nem fogja terhelni”. Két pici megjegyzést szeretnék tenni. Hivatalosan, kedves barátaim, Magyarországon három év óta nincs társadalombiztosítás. Az Alaptörvényből önök ki tetszettek ezt hagyni, ez a szó benne sincs, hogy társadalombiztosítás. Következésképpen minden olyan jogosultság vagy járandóság, legyen ez pénzbeli ellátás vagy szolgáltatás, amelyet ezen a rovaton le akarnak csökkenteni vagy el akarnak venni, ezt bármikor megteheti a kormány jogszerűen, mert hivatalosan Magyarországon nincs társadalombiztosítás. Ezek a folyamatok, ahogy én látom az államtitkári megszólalásokat és szerepléseket, illetve a kormány kommunikációját, meglehetősen ellentmondóak. Egyfelől mostanában úton-útfélen arról beszélnek, hogy szétválasztják fizikailag is a magán- és az állami egészségügyet, de azt is tudjuk, hogy eközben támogatni akarják a magánegészségügy fejlesztését is. Tehát továbbra is homályos, hogy a lopakodó reformmal állunk szemben, vagy valóban csak tisztázni akarják a viszonyokat. Kérdés, hogy ennek mi az ára, ja, és persze ki fogja majd megfizetni.Közel egy évtizeddel ezelőtt, amikor mi is belekerültünk abba a helyzetbe, hogy gondolkodnunk kellett többek között ennek az alrendszernek az átalakításán, számomra világos volt: soha nem tud ez a gazdaság, ez a társadalom ilyen jövedelmek mellett annyi adót és járulékot beszedni, amely szükséges lenne az egészségügy, az oktatás és egyáltalán az állam működtetéséhez. Na most, kérem szépen, hogy ha ez így van, márpedig így van, akkor utána kellene nézni valamilyen friss pénznek. Ilyen friss pénz lehetett volna annak idején a 300 forintos vizitdíj, amelyet éppen ez a kormányzó párt torpedózott meg, pedig az a pénz ott maradt az orvosoknál. Tévedés ne essék, én nem sírom vissza ezt a helyzetet, csupán szeretnék ráutalni arra, hogy kérem szépen, nem tudják megspórolni, hogy ne legyen az egészségügyben friss pénz, új pénz, mert egyébként le fog pusztulni az egész, mint ahogy a szemünk láttára pusztul lefelé az egészségügyi ellátórendszer évről évre.Szakértők mondják, és szerintük mindezek alapján tiszta, igazságos helyzet, de szegény- és gazdagellátásra szakadó egészségügy is lehet az átalakítások eredményeképpen. Az első bejelentést követő bizonytalanság után egyelőre csak az irány biztos, ugyanis a magán- és a közellátás jelenleg meglehetősen összekeveredik, legalábbis ami a tulajdonviszonyokat, illetve az orvosok jogviszonyát illeti. Hangsúlyozom, ezt az egészségügyhöz professzionális szinten értő emberek állítják. [[18.20]] Az állami kórházakban például olyan műveseállomások, képalkotó diagnosztikai központok és laboratóriumok is működnek, amelyek magántulajdonban vannak, de ellátják az intézmény ellátási területén élőket. Ugye, nem kell itt hosszan ecsetelni a példákat erre. Bizonyos mennyiségű ellátásra szerződtek, amit az OEP finanszíroz, emellett pénzért magánellátást is nyújtanak. Egyelőre valószínűleg maradnak, ahogy az államtitkár úr szavaiból is kiderült, az állam nem tudja kivásárolni őket, sem akkora léptékben nem tud új fejlesztéseket végrehajtani. Tehát először bemondanak valamit, aztán visszakoznak belőle, mert rájönnek, hogy azt nem lehet megvalósítani, legalábbis úgy, ahogy szeretnék. Ha megengedik, néhány következtetést mégiscsak le lehet vonni abból, ami az elmúlt egy hónapban történt ezen a területen. Hangsúlyozom, többször hangot adott Zombor Gábor államtitkár úr ennek. A következtetések: egyelőre nem lehet orvost, kórházat, illetve rendelőt választani; egyelőre nem lehet. Még nem tudni, hogy pluszpénzért lehet-e majd orvost, kórházat vagy rendelőt választani. A harmadik következtetés: nem kapja majd meg mindenki a legjobb ellátást, és főleg nem gyorsan. A negyedik következtetés: az állami intézményben nem működhet privát szolgáltató, de hát átmenetileg mégiscsak működhet. S még egy következtetés: magánszolgáltató nem kaphat OEP-finanszírozást, de átmenetileg mégiscsak kaphat OEP-finanszírozást. Végezetül: a közreműködő szerződéssel dolgozó kórházi orvosok nem magánszolgáltatók. Ha ezeket mind mint következtetést levonjuk, akkor engedtessék meg az az egyetlenegy mondat, hogy borzasztó nagy a bizonytalanság, és az orvosok meg a kórházigazgatók vannak a legjobban összezavarodva. Tisztelt Ház! Ugye, emlékszünk még arra a szlogenre, hogy az egészségügy nem üzlet. Ezt maga Orbán Viktor többször emlegette 2008 óta, akkor a Fidesz még ellenezte, hogy az egészségügyben megjelenjenek a magánbiztosítók, sőt népszavazással tették lehetetlenné, hogy az előbb említett 300 forintos vizitdíjat megfizesse egy beteg, és az az orvoshoz kerüljön, vagy ott maradjon az orvosnál. Viszont 2010-ben hatalomra kerülve Orbán Viktor már mást gondolt. Azt mondta 2010-ben ? szó szerint idézem ?, hogy új alapokra kell helyezni az egészségügyet, az emberek más egészségügyi rendszert akarnak, mint amit a kormány próbál rájuk erőltetni. Az egészségügyet úgy kell megújítani, hogy ne káoszba vezessen, mint ma, hanem hogy jobban működjön, úgy kell megújítani, hogy az emberek ne betegebbek legyenek, mint ma, hanem egészségesebbek. Az állam több felelősséget vállaljon, ne kevesebbet, több pénzt költsön az egészségügyre és az oktatásra, és ne kevesebbet. Ezt maga a miniszterelnök úr mondta. S arra is emlékszünk, ugye, amikor azt mondta, hogy ne arra figyeljenek, amit mondok, hanem amit csinálok. Ahogy említettem, korábban szerepelt a régi alkotmányban, hogy az államnak kötelessége az egészségügyi ellátás megszervezése és finanszírozása, és ez a tb útján történik, magyarán: járulék fejében ellátás jár az állampolgárnak. Ahogy említettem, az Alaptörvényből ez a passzus kimaradt, még az állami egészségügyi ellátás biztosítására sem vállal kötelezettséget az állam. Az Alaptörvényből pedig a társadalombiztosítás kifejezést is törölték, ahogy említettem az előbb. Lényegében megszüntették a biztosításalapú egészségügyet, hiszen a munkaadói kötelezettségként befizetett 27 százalékos tb-járulékot átkeresztelték szociális hozzájárulási adóra. Itt jegyzem meg, hogy ha ez szociális hozzájárulási adó és nem társadalombiztosítási járulék, akkor, kedves barátaim ? itt ül a gazdasági tárca képviselője; én ugyan szociológus vagyok, de ezt még én is tudom ?, ez adó. Az adó az közteher. A közteher után meg nem jár ellenszolgáltatás ? hallgatás beleegyezés. [[Vargha Tamás: De vicces vagy!]] Azután Orbán úr kedvezményeket ígért a profitorientált magánbiztosítóknak, módosították az adótörvényeket annak érdekében, hogy a cégek adó- és járulékmentesen köthessenek magán-egészségbiztosítást a dolgozóik számára. Mindez a mostani folyamatok szempontjából meglehetősen lényeges. A forráskivonást csak egyszerűsíti, ha egy kézből irányítanak mindent. Egyelőre azt látjuk, hogy amióta az állam átvette a kórházak működtetését, nagyjából duplájára nőtt az adósságállományuk, eközben szépen bekúsznak a magánszolgáltatások és a fizetős ellátások. Hát, kedves barátaim, jól nézünk ki itt az Úr színe előtt! Valószínűleg lesz a szegényeknek egy egészségügyi ellátás, meg lesz a gazdagoknak magas színvonalon, amit jól meg tudnak majd fizetni. Hát ebbe az irányba megyünk, úgy látom, de mi ehhez nemigen fogunk asszisztálni. Nagyon szépen köszönöm, hogy meghallgattak."
1,u2020-03-24-87,Opposition,-1.0,2020-03-24,0.5715394020080566,"Köszönöm a szót, elnök úr. Már megijedtem, hogy az egész vitát lezárja elnök úr, de akkor ezek szerint csak a képviselő asszonnyal folytatott vitát zárta le.Tisztelt Képviselőtársaim! Meghallgatva itt a kormánypárti felszólalásokat, meg kell állapítanom, hogy sajnos igazam volt. Önök a legaljasabb, legundorítóbb módon uszítanak az ellenzéki képviselőkkel szemben. Olyan stílust és modort engednek meg maguknak, amely csak jelzem elnök úrnak a már elfogadott házszabály-módosítás szerint bőven kimeríti az illetlen beszédet, de nyilván nem az a céljuk ezzel, hogy megsértsék ezt a szabályt, hanem leginkább az, hogy megtalálják az újabb ellenséget, Habony Árpád hazatért, felépítsenek egy újabb olyan kommunikációt, amely eltakarja a járványvédelemmel kapcsolatos mulasztásaikat. Azért legaljasabb és legundorítóbb, mert tulajdonképpen azzal vádolják az ellenzéki képviselőket, hogy megakadályozzák a járványügyi intézkedéseket, és itt felvillantották azt, hogy mi történik majd itt csütörtöktől. Képviselőtársaim, a fideszes kormány, Orbán Viktor nem terjesztette a parlament elé, hogy a kormányrendeleteket, a veszélyhelyzet alatt meghozott kormányrendeletek hatályát a parlament hosszabbítsa meg. Önök veszélyeztetik a magyar emberek egészségét! Önök veszélyeztetik a járványvédelmet [[Közbeszólások az MSZP soraiból: Így van! Taps az MSZP soraiból.]] , mert nem hozták ide a kormányrendeleteket, amelyeket feles törvénnyel simán el lehetett volna fogadni. És ne haragudjanak, házszabálytól eltéréssel is, mert ha a kormányrendeleteket hozták volna ide, akkor az ellenzék megadta volna a négyötödös felhatalmazást, sőt meg is szavaztuk volna ezeket a rendelkezéseket. Tisztelt Képviselőtársaim! Nincs mindenben egyetértés közöttünk, ugyanis nem itt ül 133 legbátrabb magyar ember, hanem a legbátrabb magyar emberek a kórházakban vannak [[Bangóné Borbély Ildikó: Bizony!]] , akik hetek óta védőfelszerelés nélkül látják el a feladatukat. A szociális ágazatban vannak a legbátrabb emberek, akik kiviszik az ételt az időseknek, a gyermekeknek, akik segítik azokat, akiket most az otthonaikban kell ellátni. Ők a legbátrabb magyar emberek, nem önök! És ha már a miniszter asszony fegyelemről meg rendről beszél, akkor B. Nagy László mit keres itt a parlamentben? Mit keresett itt?! És ne haragudjon, amikor azt hirdetik, hogy kerüljük a személyes kontaktust, akkor azt látjuk, hogy a Fidesz frakcióvezetője nagy kézfogásokkal gratulál az új alkotmánybírónak. Milyen példát mutatnak maguk? [[Bangóné Borbély Ildikó: Bizony! Kunhalmi Ágnes: Na?]] Nem az ellenzéki képviselők az önök ellenségei, meg a mi ellenségeink sem önök, hanem ez a vírus. Ja, hogy a vírust nem lehet kiplakátolni? Ja, hogy a vírust nem lehet listázni? És akkor ki kell találni, szándékosan előállítani azt a helyzetet, hogy az ellenzéki képviselők támadhatók legyenek? Önök ezt szándékosan csinálták, ezt már a legeslegelején kitalálták! Kitalálták azt, hogy hogy lehet előállítani azt a helyzetet, hogy lehessen támadni az ellenzéki képviselőket, meg aztán majd listázni, meg aztán majd fenyegetni, hogy itt majd következmények lesznek. Önöknek kell elszámolni a saját lelkiismeretükkel, hogy a mai napon miért nem tudtunk szavazni arról, hogy a kormányrendeletek hatályát meghosszabbítjuk. Államtitkár úr, miért nem tudtunk ma erről szavazni? Árulja el nekem, miért nem tudtunk erről szavazni! Miért nem hozták ide ezeket a kormányrendeleteket a távoktatásról, a határzárról, a karanténról? Miért nincsenek itt? Ma eldönthettük volna, meghosszabbítottuk volna. Nem ezt tették, hanem előállítottak egy olyan helyzetet, ahol az ellenzéki képviselőket lehet támadni. Önök együttműködést kérnek, és azt mondják, hogy gondoljuk meg magunkat. [[15.20]] Rendben. Itt van a módosító javaslat, amit beterjesztettünk. 90 napra hosszabbítsuk meg a rendeletek hatályát abban a tárgykörben, amit önök kérnek, és ha nem tud összeülni az Országgyűlés, teremtse meg a lehetőséget a Házbizottság, hogy elektronikus úton hosszabbítsuk meg újabb 30 napra. Ugye, ez már 120 nap?! Miért nem szavazzák meg? Szavazzák meg, és mi megszavazzuk a törvényt! Tegyenek gesztust, ezt kértem, de önök nem gesztust akarnak tenni, hanem uszítanak, aljas módon uszítanak! A hangulatot önök teremtik meg, önök azok, akik nem hajlandók azt tudomásul venni, hogy ma a bizalom a legfontosabb. És elmondom még egyszer, lehet jogilag indokolni mindent, de ma az ellenzéki szavazók nem bíznak önökben, és ezzel az egy módosítással a mi, ellenzéki képviselők közreműködésével meg tudnánk teremteni ezt a bizalmat. És jönnek önök, hogy ez majd kiállja az alkotmányosság próbáját, hogy majd a kormány újra kiadja a rendeleteket? A rokkantnyugdíjasok kapcsán, az ő kártalanításuk kapcsán miért nem zavarja önöket az alkotmánysértés, árulják el! [[Közbeszólások az MSZP soraiból: Így van! Taps az ellenzéki padsorokban.]] Az nem zavarja önöket, ugye, amikor az Alkotmánybíróság kimondta, hogy kártalanítani kell a rokkantnyugdíjasokat, de nem foglalkoznak vele, most meg aggályoskodnak. Úgy is tudjuk, hogy meg fognak születni ezek a kormányrendeletek, ráadásul hétvégén meg nem lesz iskola. Képviselőtársaim! Önökön a sor, és önöknek van lehetőségük arra, hogy megteremtsék a konszenzust a parlamentben. Ne fenyegessenek minket, ne írják elő azt, hogy mi hogyan gondoljuk meg magunkat és hogyan nem! Mi meggondoljuk magunkat, ha ezt a módosító javaslatot el tetszenek fogadni, és jövő hét hétfőn vagy kedden egyhangúlag megszavazhatja az Országgyűlés ezt a felhatalmazó törvényt, egyhangúlag meg tudjuk szavazni. Önök gondolkodjanak el! Van még pár napjuk, teremtsék meg a konszenzust! És ha már a legbátrabb emberekről van szó, na, önök akkor lettek volna a legbátrabbak, ha itt a vezérüknek azt mondják, hogy miniszterelnök úr, vagy Viktor, vagy ahogy szólítják [[Dr. Völner Pál: Az nálatok van!]] gondold meg magad! Gondold meg magad, rakjuk be ezt a 90-30, ezt a 120 napos határidőt, rakjuk bele, és meglesz a konszenzus. Na, akkor lettek volna bátrak! Így viszont csak uszítanak, és ez az önök felelőssége. Köszönöm szépen."
1,u2016-03-01-49,Opposition,-1.0,2016-03-01,0.0690046027302742,"Köszönöm szépen, elnök úr. Kormánypárti képviselőtársaimtól azt kérdezhetném, hogy elvesztették-e az eszüket, de nem is kérdezem, inkább azt mondom, hogy úgy látom, önök elvesztették tényleg az eszüket. Tehát akkor, amikor egy lopásalapú kormányzás fideszes végrehajtói degeszre tömik a zsebüket, magyarul szabad rablást folytatnak ebben az országában, akkor önök még megfejelik azzal, hogy azt a 200 milliárd forintot is el akarják takarni az emberek szeme elől? Tudják, ott a karzaton ülők mindegyike, de a magyar állampolgárok mindegyike, a csecsemőtől kezdve az aggastyánig 20 ezer forint veszteséget könyvel el az önök 200 milliárd forintos tevékenysége alapján. A saját Alaptörvényüket szegik meg, a 39. cikk (2) bekezdését, azt, hogy a közpénz meg a nemzeti vagyon közérdekű adat. Ezt hágják meg. Zsiványság! A zsiványság zsiványság marad, képviselőtársaim! Nem lehet legitimizálni. Hiába, bármilyen törvények keretei közé sorolják a történetet, a zsiványság, a tolvajlás az marad, mint ami. Ezzel kell önöknek szembenézni. Az, hogy 5 millió forintos pénzt adnak nemcsak Polt Péter feleségének, most Matolcsynak is, tudják az a 225 ezer forint naponta, nagyjából százszorosa annak, amit egy ápoló keres naponta. Ezzel a szégyennel kell szembenézniük, és ezt kell viselniük! A döntéseikért - ahogy Orbán mondta - a felelősségüket viselni kell. 2018 után ez bekövetkezik. Köszönöm szépen, elnök úr."
1,u2021-05-17-13,Opposition,-1.0,2021-05-17,0.5846037268638611,"Köszönöm a szót, elnök úr. Tisztelt Képviselőtársaim! Tudják, mit látok mostanában, ha fideszes és KDNP-s képviselőkre nézek, a szorongáson kívül? [[Derültség a kormánypárti padsorokban. Dr. Rétvári Bence: Ezt te mondod?]] Olyan diákokat, akik nemcsak bukásra állnak, hanem még az osztálypénzt is ellopják. [[Németh Szilárd István: Hoppá!]] Hamarosan jön a bizonyítványosztás, és tudják, hogy amit eddig műveltek [[Németh Szilárd István: A takarékbélyeget!]] , arra csak egyetlen osztályzat jár: az elégtelen. Ám ahelyett, hogy megpróbálnának javítani, inkább csalnak, lopnak és fenyegetőznek, megpróbálják elhitetni, hogy mindenki rosszul lát, de ugyanúgy csak a saját egyéni érdekeiket követik. Vegyük például a ma délelőtti eseményeket, egészen friss példákat tudok hozni. Ülést tartott a Gazdasági bizottság, két törvényjavaslatról kellett dönteniük, hogy mi kerüljön ide, a plenáris ülés elé. Az egyik egy fiatal, de szerzésben már sokat tapasztalt fideszes képviselőnek a javaslata volt, amely egy szűk, jellemzően vagyonosabb csoport és a lakásmaffia érdekeit szolgálja. Röviden arról van szó, hogyan végezzék ki az önkormányzati bérlakásrendszert egy szűk, vagyonos elit gazdagítása érdekében. Ez volt az egyik javaslat. A másik egy ellenzéki, MSZP-s javaslat, amely az alacsony fizetések felzárkóztatását célozta mintegy 2 millió 300 ezer munkavállaló érdekében. Azt rögzítette, hogy legyen adómentes a minimálbér, és csökkenjen az átlag alatti fizetések mértéke, hogy a magyar minimálbér ne kullogjon már a szlovák, a cseh, a lengyel vagy éppen a román minimálbér után a sorban, hanem a magyar dolgozó is kapjon a tisztességes munkájáért tisztességes bért, amiből becsülettel meg tud élni. Nos, lement ez a bizottsági ülés. Találják ki, önök szerint mit csináltak a lakásmaffiás törvényjavaslattal a fideszes képviselők Bánki Erik bizottságában! Úgy van, a lakásmaffiás törvényjavaslatot támogatták, megszavazták. És önök szerint mit tettek a fideszesek az alacsony fizetéseket felzárkóztató törvényjavaslattal? Úgy van, nemmel szavaztak, mert szerintük rendben van, hogy a legalacsonyabb fizetések ugyanúgy adózzanak, mint Mészáros „nemstróman” Lőrinc jövedelme. Nem szégyellik magukat? Önök szerint a kispénzű embereknek nem jár a nagyobb jólét? Egészen elképesztő! Már-már izgultam, nehogy eltévesszék, és egyszer kivételesen, véletlenül a magyar emberek széles körének kedvező javaslatot támogassanak egy bűnözői kört kiszolgáló, a nemzeti vagyont lerabló javaslat helyett. De a fideszes képviselők nem okoztak csalódást, pont ezt lehetett várni ettől a csapattól; élősködő politika, amit csinálnak. Tisztelt Képviselőtársaim! Az Orbán-kormány és az őt támogató fideszes elit ezt csinálja tizenegy éve, lényegében minden területen. Tizenegy évnyi parlamenti kétharmad után tényleg nem lehet megmagyarázni, hogy önök miért hagyták lezülleszteni az állami egészségügyi ellátórendszert. Nincs magyarázat arra, hogy a kormányzati teljhatalom mellett miért kellett elüldözniük közel ötezer orvost és ápolót. Miért nem lehetett megszervezni a tömeges tesztelést? Miért nem dobtak mentőövet a járvány nyomában járó megélhetési válsággal érintett százezreknek? Miért zsigerelik ki az önkormányzatokat a válság idején? Tizenegy év alatt egyre több magyar ember él lehetetlen körülmények között, egyre szélesebb tömegeket érint meg a lecsúszás veszélye. A Fidesz-rezsim vezetői és az oligarchái azonban csak a lopással törődnek: fideszes magánalapítványokba pakolják a nemzet vagyonát, teletömik a zsebüket kínai és orosz pénzzel, és kiárusítják az országot: 500 milliárd forintért egyetemet építenek Kínának, és ennek fejében még el is adósítják a magyar embereket; 10-30 százalékos áron akarják elkótyavetyélni az önkormányzati bérlakásokat, hogy így játsszák át az ingatlanokat a fideszes haveroknak és a lakásmaffiának. Tisztelt Képviselőtársaim! Kormányváltás és korszakváltás kell. A bukott diákot el kell számoltatni, szabad, igazságos, szolidáris országot kell létrehozni, az egy százalék uralmát pedig meg kell törni közös jövőnkért, Magyarországért."
1,u2021-06-08-46,OTHER,0.861328125,2021-06-08,0.09856744855642319,"Köszönöm a szót, elnök úr. Tisztelettel üdvözlöm ombudsman urat és az ombudsmanhelyettes asszonyt, -helyettes urat is itt a teremben. Tisztelt Képviselőtársaim! Én magam is szeretném megköszönni a munkájukat, illetve a beszámolót. Külön üdvözlöm, hogy ilyen fontos szerepet szántak, ombudsmanhelyettesi szinten a jövő nemzedékének, illetve annak, hogy a tiszta levegőhöz, a tiszta vízhez való jogot meghatározzák. Ez itt a környező országokban is rendkívül fontos szerepet tölt be, és azt gondolom, hogy a XXI. században született új generációknak ez egy olyan kivételesen fontos témája és egyúttal feltehetően kihívása is lesz az életben, amire már jó előre fel kell készülnünk. [[12.30]] Én azt hiszem, hogy ez egy rendkívül fontos és jó szerep, nagyon örülök, hogy a biztos úr ezt felvállalta, és a hivatal emögé munkaerőt is tesz. Én is szeretném felhívni a figyelmet arra, hogy egy vészterhes időben vette át a biztos úr ezt a hivatalt, akkor még nem tudtuk, hogy mi vár ránk a rendkívüli jogrendben. Itt az egészséghez való jogot szeretném kiemelni, és ott folytatni, ahol Varga László képviselőtársam abbahagyta ezt a témakört, hogy itt sajnos az alapvető méltóság, illetve az egyenlő bánásmód elve, egyszerűen a társadalomszervezési alapelvek, illetve azok gyakorlatba való átültetése nem valósul meg sikeresen ebben az országban. Azt látjuk, hogy számos olyan hátrányban lévő régió, hátrányban élő honfitársunk van, akik jelen pillanatban, ahogyan képviselőtársam fogalmazott, a tiszta levegőhöz, illetve a tiszta vízhez való jogukkal sem tudnak élni ebben a pillanatban, illetve való igaz, hogy nem mindegy, hogy ki hova, milyen anyagi körülmények közé születik és hogyan tudja megőrizni az egészségét. Sajnos, vannak olyan társadalmi csoportok, amelyek jelentős számban küzdenek már a magzati korban meglévő éhezés problémájával is, illetve a minőségi éhezés problémájával. Én nagyon örülnék neki, hogyha valóban az alapvető jogok biztosával karöltve tudnánk mi közösen itt a parlamentben is küzdeni azért, hogy a lehető legkisebbre szorítsuk ezeknek a társadalmi csoportoknak a számát, hiszen jelen pillanatban nagyon sokan küzdenek ilyen kihívásokkal. Azonban szeretnék említeni egy olyan mozzanatot az egészségügyben, amiben a biztos úrtól vártak volna talán egy határozottabb fellépést, ez pedig a kórházi ágyaknak a nagyszámú kiürítése volt. Én tudom, hogy egy rendkívüli helyzettel álltunk szemben, azonban itt számos olyan honfitársunk küzdött azzal, hogy adott esetben kiürítésre került egy olyan kórházi ágy, amelyet nem lett volna szabad akkor kiüríteni. Én azt gondolom, hogy a biztos úr nyugodtan határozottabban szembemehetett volna a regnáló kormánnyal. Ugyanakkor engedje meg, hogy dicsérettel illessem azt a lépését, amelyben a szülő nők vártak öntől nagyon sokat, és kaptak is. Sajnos, az egységes szülészeti protokollról a jelenlegi hatalom hibájából eredően változatlanul nem beszélhetünk. Szerintem itt a jövőre nézve, hogyha nézhetek így a biztos úrra, és egy kérést is megfogalmazhatok, vannak alapvető ellátásbeli kérdések és jogsérelmek, amiket orvosolni kell. Azonban a rendkívüli jogrend azt eredményezte, hogy bizony sokan mentek be szülni kísérő nélkül, maszkban, olyan védőfelszerelésben, ami jelentősen akadályozta akár a saját fizikai, illetve jogi mozgásterüket szülés közben, illetve a szülést követően. Ez a társadalmi csoport, azt hiszem, hogy fellélegzett egy picit, amikor ombudsman úr megfogalmazta azt az állásfoglalását, miszerint a szülő nőnek joga van az apát, illetve egy általa választott kísérőt bevinni a kórházba, és ő vele is maradhat nyilvánvalóan komplikációmentes szülés esetén a szülés egész időtartama alatt. Szerintem ez egy nagyon fontos állásfoglalás volt, és azt hiszem, hogy nem véletlenül kísérte ezt nagyon sok dicséret. Hogy néhány olyan gondolatot is megfogalmazzak, amiben én magam, illetve a Demokratikus Koalíció többet vártunk volna a hivataltól, nem mindegy, hogy a jogorvoslati kérdésekben milyen gyorsan kapnak az érintettek valamifajta igazságszolgáltatást. Mire gondolok? A Mátrai Erőmű kapcsán 2019-ben indult vizsgálat, már eladásra került és az eredményt egyelőre még most sem látjuk, pedig úgy emlékszem, hogy a biztos úr gyors eredményt ígért. Ugyanígy a gyöngyöspatai roma gyerekek iskolai szegregációjának témakörében a megítélt kártérítések miatti kormányzati hangulatkeltés esetében fordultak a biztos úrhoz az érintettek. Itt 2020 januárjában vizsgálatot is indított a biztos úr, és a közeljövőben ígért eredményt, de én magam és képviselőtársaim még nem találkoztunk az eredménnyel. Megköszönöm, hogyha a válaszában kitér erre. A hajléktalanellátásra szeretnék még röviden kitérni, amelyet nagyon helyesen vizsgál ez a hivatal, ugyanakkor azt látjuk, hogy alapvetően a hajléktalanellátásban részt vevő intézmények megkérdezésével készül ez az ellenőrzés, és nem pedig az érintettek megkérdezésével, amivel sokkal reálisabb képet kaphatnának arról, hogy alapvetően milyen különbségek vannak például a budapesti és a vidéki hajléktalanellátásban, hogy érzike az érintettek, hogy a méltóságuk sérülését a lehető legjobban igyekszik az intézményrendszer visszafogni. Nyilvánvalóan egy ilyen társadalmi helyzetben nagyon nehezen beszélhetünk arról, hogy jogsérelem nélkül tud valaki élni, hiszen alapvetően méltatlan helyzetbe kerül hajléktalanként, de ez rendkívül fontos lenne a jövőben. Ugyanígy szeretnék kitérni arra, hogy milyen fontos volt, hogy a gyermekjogok ennyire a fókuszba kerültek az Alapvető Jogok Biztosának Hivatalában. Fontos lenne arra is figyelnünk, és egyúttal nézek talán az egyetlen kormánypárti képviselőtársamra, aki még itt maradt a teremben, illetve ketten maradtak, hogy milyen fontos lenne a jogtudatosságnak az erősítése, egy olyan állásfoglalást megfogalmazni ombudsmani szinten. Aztán, én azt hiszem, hogy a biztos úr számíthatna az ellenzék padsoraira, hogyha az iskolarendszerünk olyan irányú átalakítási folyamatához kezdhetnénk hozzá, amiben a jogtudatosság fontossá válik a leendő magyar felnőtt polgárok életében, amiben megértik a gyerekek, hogy jogaik és kötelességeik is vannak, és amiben megértik azt, hogy a szabadságuk a felelősségvállalás árán születik meg és fenn is tartható, és amennyiben azt valaki el kívánja tőlük vitatni, úgy ők szólhatnak. Innen kanyarodnék rá az Egyenlő Bánásmód Hatóság beolvasztásának témakörére, mert azt látom, hogy az Egyenlő Bánásmód Hatósághoz nagyon sok olyan társadalmi csoport tagja fordult, akiknek megvan ez a jogtudatossága, egészen egyszerűen abból eredően, hogy valamely kisebbség tagja, amely akár nap mint nap is jogsérelmeket szenved el. Én azt gondolom, hogy ez a sebtében végrehajtott döntés egészen egyszerűen egy hibás döntés volt, látható az, hogy jelentős munkaerőhiánnyal küzd a beolvasztás után, hogyha beszélhetünk még a hatóságról. Én magam, hogyha elképzelem ezt a hatóságot, egyrészt távozott a korábbi vezetője, másrészt jelentősen csökkent a költségvetése, azt gondolom, hogy nehezen elképzelhető, hogy stabilan fenntartható az Egyenlő Bánásmód Hatóság korábbi munkája, amelyhez, még egyszer mondom, számos olyan panasz érkezett és aztán lelt végül békére és igazságra a bejelentő, amely mindennapos eset. Említhetnék olyat, hogy roma honfitársunk jelentkezett valamilyen állásra, ahol azt mondták neki a telefonban, hogy már betöltötték ezt az állást, majd aztán később persze kiderült, hogy név alapján feltételezték róla, hogy egy roma honfitársunkról van szó. Ezt követően pedig egy nem roma honfitársunk próbálkozott az Egyenlő Bánásmód Hatóság vizsgálatának keretében, akinek azt mondták, hogy örömmel fogadják őt egy meghallgatáson, és jöjjön be személyesen, hiszen az állás még elérhető. Én azt hiszem, hogy az ilyen helyzetek nagyon fontosak voltak az Egyenlő Bánásmód Hatóság munkájában. Nagyon bízom abban egyébként, hogy az összeolvadást, illetve a beolvasztást követően találkozhatunk még az ilyen folyamatokkal, és kérem is a biztos urat, hogy válaszoljon erre a felvetésre, mert örülnék neki, hogyha megnyugtatna minket afelől, hogy nem csak a roma honfitársaink, az LMBTQ-közösség tagjainak számos jogsérelme került itt kivizsgálásra, és olyan állásfoglalásokat tett az Egyenlő Bánásmód Hatóság, ami irányadó lehet a jövőre nézve is. Mondok egy ilyen példát: a Debreceni Egyetemmel szemben hozott egy döntést az EBH, mert a magyar LMBT Szövetséget kitiltották az egyetemről, egy konferenciát szerettek volna megszervezni. Szóval, azt hiszem, hogy ezek azok a pillanatok, amelyeknek nem lenne szabad megtörténnie egy európai országban. Én nagyon bízom abban egyébként, hogy az Egyenlő Bánásmód Hatóság beolvasztását követően is számíthatunk arra, hogy az Alapvető Jogok Biztosának Hivatala ugyanilyen hatékonysággal fog majd fellépni az efféle jog- és méltóságsérelmekkel szemben. [[12.40]] Még egyszer: zárógondolatként szeretném kiemelni azt, hogy a jövő nemzedékek védelme rendkívül fontos és támogatandó; tényleg üdvözlöm azt, hogy ilyen magas szinten emelték be ombudsman úr és a kollégái a hivatal munkájába ezt a területet. De az iskolaőrséggel kapcsolatosan azt kell hogy mondjam, hogy ha ennyire fontosak a gyermekjogok, illetve fontos a gyermekek jogainak védelme, az iskolaőrség intézménye per pillanat olyan intézmény, ami állásfoglalásokkal nem javítható. Azt gondolom, hogy ez az intézmény alapvetően egy rossz intézmény. Örültem volna, hogyha a biztos úr egy ilyen állásfoglalást tesz, akkor is, hogyha vitatkozik a kormánnyal; hiszen számos olyan szakértői véleményem alapuló állásfoglalást tettünk az ellenzék padsoraiból, amely azt mutatta, hogy az iskolaőrség intézményével szemben igenis az egyéb ellátórendszerek az egyéb pedagógiai szakszolgálatok, illetve pszichológiai szakszolgálatok , a társadalom segítői, szociális munkások lettek volna azok, akik a problémás iskolák társadalmait segíteni tudták volna abban, hogy a fennálló kihívásaikat kezelni tudják. Én magam azt gondolom, hogy ha az iskolaőrség intézményét elkezdjük megszokni, akkor egyúttal azt szokjuk meg, hogy nincs jogtudatosság, büntetés van, egyenruhással való fenyegetés van. És nem tanulják meg ezek az iskolák, illetve ezeknek az iskoláknak az iskolapolgárai, hogy ők valóban polgárok; már most is polgárok, hiszen iskolapolgárok, és aztán polgárokká kell érni, ahol léteznie kell, még egyszer mondom, a jogtudatosságnak, a kötelességek tudatának, annak, hogy felelősséget vállalunk önmagunkért és a környezetünkért. Én magam ennek a totális ellentétét látom az iskolaőrség intézményének megvalósulásában. Azt gondolom, hogy ez rendkívül szűklátókörű, maximum rövid távra szóló, illetve az éppen aktuális botrányos eseteket látszólagosan kezelni tudó intézmény. Abban bízom, hogy talán jövőre már beszélgethetünk arról ombudsman úrral, hogy ezt az intézményt meg tudjuk szüntetni, és mi az alternatívája, mert hiszem azt, hogy egy jogállami helyreállítást követően az Alapvető Jogok Biztosa Hivatala is jóval szélesebb tömegekhez juthat el ebben a társadalomban, és jóval többen lesznek azok, akik most már gyakorolhatják is valóban a jogaikat; a méltóságuk, illetve az egyenlő bánásmódhoz való jogaik nem sérülnek. Bízom ebben, és még egyszer köszönöm a munkájukat, mert azt gondolom, hogy a hivatal egyébként remekül dolgozik. A kritikáimat pedig megköszönöm, ha megfogadják. Köszönöm, hogy meghallgattak."
1,u2020-12-01-73,OTHER,0.7587890625,2020-12-01,0.284726083278656,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! Örömmel hallottam Mesterházy Attila és Molnár Gyula képviselő úrtól, hogy a szakmai álláspontjuk egyezik az LMP szakmai álláspontjával. Mi is támogatni fogjuk ezt a törvényjavaslatot. Én is élvezettel hallgattam egyébként Gyüre Csaba képviselő úrnak a részletes hozzászólását. Egyébként mindig nagyon értékesnek és fontosnak tartom az ilyen nemzetközi egyezmények kapcsán, hogy Gyüre Csaba ad egy történeti áttekintést ezeknek az ügyeknek. Ez szerintem rendkívül fontos, hogy nemcsak azok számára is legyen egy ilyen átfogó kép, akik követik az Országgyűlés ülését, hanem fontos, hogy ezek a gondolatok bekerüljenek az Országgyűlési Naplóba is. Nagyon röviden szeretném kiegészíteni, és annak ellenére hallgattam élvezettel ezt a nagyon pontos és fontos történeti áttekintést, hogy egy borzalmas korról és borzalmas gaztettek sorozatáról, a vörös khmerek rémuralmáról részletesen beszélt Gyüre Csaba. Szerintem fontos, hogy erről beszélt, és nagyon köszönöm neki egyébként, hogy ilyen becsülettel készül ezekre a felszólalásokra, és valóban ezeket az amúgy technikai jellegűnek tűnő nemzetközi egyezményeket belehelyezi abba a keretbe, megtámogatva történeti áttekintéssel, ami alapján ez a magyar emberek számára valóban érthetővé és elfogadhatóvá válik. [[12.00]] Nem kívánok hosszabb vitát folytatni a keleti nyitás politikájáról, az elmúlt ciklusokban ezt már alapvetően megtettük. Nyilván vannak ennek pozitív elemei, mégis úgy gondoljuk, hogy összességében ez az irány alapvetően egy kudarc, tehát abszolút nem sikerült a kormánynak kihozni belőle azt, amit remélt. Tény, hogy vannak ennek pozitív elemei, és vannak, ezt ne hallgassuk el még most sem, rendkívül negatív és káros elemei. Itt hosszan sorolhatnám, hogy milyen esetek voltak, amikor alapvető elveik ellen, vagy mondhatjuk úgy, hogy Magyarországra szégyent hozva, olyan despotákkal, olyan meghatározó politikusokkal találkoztak, akikről finoman szólva sem lehet azt állítani, hogy a keresztény Európa barátai lennének, vagy éppen azt az értékrendszert támogatnák, amiben mi is hiszünk, és ami alapján Magyarországon közéleti tevékenységet folytatunk. De szerintem ez most egy olyan jellegű javaslat, amely kapcsán nem feltétlenül kell erre kitérni. Viszont arra igen, hogy a keleti nyitás politikáját és az ilyen jellegű befektetésösztönzést semmiképpen nem támaszthatja alá olyan politika… [[Dr. Pósán László tüsszent.]] egészségére, képviselő úr! , amely a magyar munkavállalók, az olcsó bérért dolgoztatott magyar munkavállalók kiszolgáltatottságára próbál befektetést ösztönözni. Hasonlóképpen azt el tudom mondani, és ez összefüggésben van a koronavírus-járvány okozta mély gazdasági krízissel, hogy alapvetően nekünk valóban egy olyan irányba kéne elindítanunk a gazdaságpolitikát nemzeti szinten, Magyarországon és Európa szintjén is, amely sokkal inkább egy valódi patrióta gazdaságpolitika, egy valódi patrióta gazdaság működését teszi lehetővé. Tehát szemben azzal, hogy tömegtermékeket távoli kontinensről importálunk, megpróbáljuk megteremteni annak a lehetőségét és feltételrendszerét, hogy a legfontosabb szükségleteket hazai termeléssel vagy regionális együttműködéssel állítsuk elő. Nyilván az ilyen távoli kontinenseken elhelyezkedő országokkal történő gazdasági kapcsolat lehet kiegészítő tevékenység meghatározott keretek között. Ebből a szempontból a légi közlekedés a földrajzi távolságokat figyelembe véve nem megkerülhető. Annak ellenére, hogy az LMP zöldpártként, a fenntarthatóság elvén politizáló pártként nagyon kritikusan viszonyul mindig a légi közlekedéshez, ennek ellenére úgy gondoljuk, hogy önmagában, amire vonatkozik a törvényjavaslat, az támogatható. Még egy gondolatot engedjen meg, államtitkár úr. Amikor önnel vitatkozom, mindig fontosnak tartom szóba hozni, hogy van az általunk sokszor, hosszú órákon keresztül megvitatott Budapest-Belgrád vasútvonali projekt, és ez egy szimbolikus eleme annak a politikának, ami ellentétben áll a patrióta gazdaságpolitikára törekvő nemzeti szemlélettel. Ugyanis a Budapest-Belgrád vasútvonal fejlesztése pontosan arról, hogy milyen módon lehet a magyar adófizetőkkel megfizettetni egy olyan infrastruktúra-elemet, amely a kínai, gyakorlatilag gyarmatosító politika, egy kínai expanziós politika kiszolgálásáról szól. Ez az egyik probléma ezzel a Budapest-Belgrád vasúti projekttel, a másik pedig az, azon túl, hogy titkosítottak minden dokumentumot ezzel kapcsolatban, hogy értelme sincs, hiszen éppen Szijjártó Péter külgazdasági és külügyminiszter mondta el, hogy ha az eredendően az Adrián most már nem tudom követni egyébként, hogy hol lesz , tehát Trieszt vagy Koper térségében lesz egy magyar kikötő, akkor az minden hazai és magyar cég szállításigényét ki fogja elégíteni. Ezért nem igazán értjük, bár nem is az a baj, hogy mi nem értjük, hanem az, hogy a magyar emberek és a szakma sem értik, hogy mi szükség van a Budapest-Belgrád vasútvonali projektre, amely a pireuszi kikötő elérését szolgálja, ismétlem, közel ezermilliárd forintból egy olyan rendkívül súlyos, mély gazdasági válság idején is, amikor ezt a pénzt a magyar emberek támogatására kellene fordítani. De e kis kitérő ellenére azt tudom mondani, hogy magával a törvényjavaslattal az LMP-frakció egyetért, hasonlóképpen Mesterházy Attila és Molnár Gyula képviselő urakhoz, illetve a Jobbik frakciójához, ezért azt támogatni fogjuk. Köszönöm szépen."
1,u2022-05-10-45,OTHER,0.7529296875,2022-05-10,0.21621938049793243,"Köszönöm a szót, elnök asszony. Igen tisztelt Képviselőtársak! Tisztelt Miniszter Asszony! Tisztelt Országgyűlés! Tekintettel arra, hogy először szólalok fel a Házban, engedjék meg, hogy innen is köszönetet mondjak annak a több mint 25 ezer hegyvidéki és bel-budai választónak, szavazónak, aki bizalmat szavazott nekem az április 3-ai választásokon. Igyekszem ezt a bizalmat megszolgálni, és azokat is képviselni, akik esetleg másra adták a voksukat, illetve javaslom tisztelt képviselőtársaimnak is, hogy tegyenek ugyanígy. Különleges helyzetben vagyok, hiszen több képviselőtársam is hegyvidéki vagy éppen bel-budai lakos, valamint, azt hiszem, miniszter asszony és a miniszterelnök is. [[Közbeszólás a kormánypártok soraiból: Eddig nem láttunk.]] Őket is arra biztatnám, amennyiben szintén a választókerületemben élnek, akkor forduljanak hozzám bizalommal. [[Dr. Simicskó István: Mindenképpen. Derültség a kormánypártok soraiban.]] Én ugyanis azt vallom, hogy a politika alapja a képviselet, a képviselet helye parlamentáris demokráciákban pedig maga a parlament. Magyarországon ez az Országgyűlés kellene hogy legyen. Éppen ezért olyan fontos ez a mai vita, hiszen a mai előterjesztés arról is szól, hogy itt vitathassuke meg közös ügyeinket, vagy már ennek a lehetőségét is feladjuk mondvacsinált okokkal. Tisztelt Képviselőtársak! Mielőtt belemegyünk a vitába, ha már a veszélyhelyzetről van szó, mi, a Momentum országgyűlési képviselői, tagjai, aktivistái mindenekelőtt szeretnénk kifejezni köszönetünket és hálánkat, köszönetünket azoknak az egészségügyi dolgozóknak, akik a járványhelyzet során az emberéletek mentésén dolgoztak. Ha pedig a szomszédban zajló orosz agresszióról beszélünk, mindenekelőtt köszönet és hála illeti azokat a civil szervezeteket és egyházakat, valamint az önkormányzatokat is, akik az orosz agresszió első napjától kezdve segítik a menekülteket, a menekülő családokat. Sajnos, miközben a magyar nép először a járvány, majd a gazdasági válság, majd a háború okozta viszontagságokkal küzd, itt a parlamenti képviselőtársaim Varga Judit miniszter vezetésével hatalmi barkácsolásba fogtak, a saját maguk által egykor gránitszilárdságúnak titulált Alaptörvény tizedik módosítására készülnek. Arról döntünk, hogy adunke újabb két okot arra a kormánynak, hogy veszélyhelyzetet hirdessen ki Magyarországon, és folytassa azt a rendeleti kormányzást, most már ki tudja, meddig. Szerintünk a magyar embereknek nem újabb veszélyhelyzetre, nem újabb rendeleti kormányzásra, nem hatalmi barkácsolásra, hanem biztonságra van szükségük. Biztonságban szeretnék tudni a szeretteiket egy világjárvány alatt, és akkor is, amikor egy agresszív nagyhatalom hódító háborúba kezd a szomszédunkban. Biztonságban szeretnék tudni az életszínvonalukat, amiért keményen megdolgoztak, biztonságban szeretnék tudni a megtakarításukat, amit félre tudtak tenni. A kormánynak pedig a folyamatos veszélyhelyzetek helyett ezen kellene dolgoznia. Értjük azt, hogy a kormánynak fontos, hogy a magyar emberek folyamatosan féljenek valamitől. Ezért van az, hogy 2015 óta megszakítás nélkül fenntartják az illegális bevándorlás miatti válsághelyzetet, függetlenül attól, hogy hetente 2, 20 vagy 20 ezer bevándorló érkezett a kerítéshez az elmúlt évek során. Ezért riogatnak kitalált veszélyekkel minden évben más-más plakátkampánnyal, ezért kezdtek el most kormánypárti megmondóemberek az általános hadkötelezettség bevezetéséről beszélni. Remélem, nem azért, mert be akarnák vezetni, hanem azért, hogy az emberek féljenek. [[Dr. Simicskó István: Pedig rád férne!]] Mert aki fél, azt mindig könnyebb irányítani, annak mindig könnyebb a torkán lenyomni a jogszűkítést, a megszorítást. A kormány azt szeretné, ha félnénk, ha gyomorideggel mennénk mindennap munkába, arra gondolva, hogy az oroszok elzárhatják a gázt, és hazaérve talán már áram sem lesz a lakásban, ha félve bontanánk ki a banktól kapott borítékot, hogy mennyivel emelkedett a törlesztő, ha aggódva böngésznénk az akciósújságot, hogy vajon mennyit drágult a paradicsom múlt hét óta. Azért szeretnék, hogy féljünk, hogy azután kivont karddal azt mondhassák: joggal féltek, de íme, itt vagyunk, hogy megvédjünk benneteket. Azoktól a veszélyektől akarnak megvédeni, amelyeknek egy jó kormányzás alatt be sem kellett volna következniük. [[Dr. Hoppál Péter: Kerítés?]] A jó kormány ugyanis megelőzi a bajt. Az igazán jó kormány pedig olyan kormányzást folytat, ahol az emberek nem szorulnak folyton az állam segítségére, az állam védelmére, mert egészségben, jólétben és biztonságban élnek. Az, hogy a magyar emberek félelemben élnek, a kormányon kívül senki másnak nem jó. Senki nem akar félni ebben az országban, függetlenül attól egyébként, hogy mit hisz, kiben bízik, vagy akár, hogy melyik pártra adta a szavazatát. Tisztelt Országgyűlés! Mi a Momentumban azt szeretnénk, hogy béke, nyugalom és biztonság legyen Magyarországon. Azt szeretnénk, ha az embereknek nem kellene folyton valamitől félniük, és azt gondoljuk, hogy ebben egy kétharmados többséggel rendelkező kormánynak kiemelkedő és egyértelmű a felelőssége. A kormánynak nem a veszélyhelyzet fenntartása a dolga, hanem annak a megszüntetése. Ha pedig a kormány is azt szeretné, hogy a magyar emberek ne féljenek, akkor ne azzal foglalkozzon, hogy milyen ürügyekkel tud újabb és újabb veszélyhelyzeteket kihirdetni és megteremteni, hanem azon dolgozzon, hogy hogyan tudja a magyar emberek biztonságát, megélhetését és jólétét garantálni. Munka van bőven. A gazdasági válság hatását mindannyian érezzük. A kormánynak meg kell fékeznie az áremelkedést, helyre kell állítania a teljesen felborult állami költségvetést, segítséget kell nyújtani a gazdasági válság áldozatainak, a bajba jutott kisvállalkozásoknak, és haladéktalanul el kell kezdenie hazánk orosz kitettségének a felszámolását. Ezek az ország előtt álló valódi feladatok, melyek közül egyikhez sincs szükség a veszélyhelyzet fenntartására és a rendeleti kormányzásra. Ezekhez nincs szükség a veszélyhelyzet fenntartására. A veszélyhelyzet fenntartására csak azért van szükség, hogy önök továbbra is jogi és politikai értelemben is gátlástalanul kormányozzanak. Amire viszont nagy szükség van mindezekhez, az a lassan egy éve elzárt EU-s pénzcsapok újranyitása. Haza kell hoznunk azokat az EU-s pénzeket, melyek megilletik Magyarországot, de addig nem fogunk tudni hozzájuk jutni, amíg a kormány nem tartja be az EU szabályait. Minden közösség így működik: ha nem tartod be a szabályokat, nem részesülhetsz az előnyeiből. Ráadásul ezeket a szabályokat, tisztelt képviselőtársaim, például a lisszaboni szerződést önök, bizony önök fogadták el, nem Brüsszel, nem Soros, nem más, hanem önök fogadták el. Ezért arra kérjük a kormányt, hogy ahelyett, hogy felesleges alaptörvény-módosításokra pazarolja az időt, mihamarabb tegyen lépéseket az EU-s támogatások újraindításáért. Értjük, hogy a kormány talán már letett arról, hogy az EU-s pénzekhez rögtön hozzájusson, értjük, hogy a kormány az infláció szabadon engedésével, a magyar kisvállalkozások sanyargatásával, városaink kisemmizésével próbál úrrá lenni ezeknek a pénzeknek a hiányán és a gazdaság problémáin. És értjük azt is, hogy a veszélyhelyzet és a rendeleti kormányzás kihirdetése valójában azért készülnek, hogy tovább folytathassák ezeket a megszorításokat. De arra kérjük a kormányt, hogy a megszorítások, a magyar kisvállalkozások kisemmizése, az önkormányzatok sanyargatása és a veszélyhelyzet helyett kezdjen végre el azon dolgozni, hogy mihamarabb hazahozza a Magyarországot megillető EU-s forrásokat, és azokat költse a magyar emberekre, jól működő kórházakra, színvonalas iskolákra és biztos megélhetésre. [[11.50]] A Momentum ebben partnere lesz a kormánynak, mert az egész ország érdeke, politikai oldaltól függetlenül, hogy rövid időn belül hozzájussunk az EU-s pénzekhez. Tisztelt Képviselőtársaim! Ezek lennének az igazán fontos kérdések, ezzel kellene ma is foglalkoznunk, ehelyett alaptörvény-módosítókkal foglalkozik a kormány. Ám legyen, lelkük rajta! Vegyük akkor nagyító alá az alaptörvény-módosítót! Először is, ez a módosító szükségtelen. Az előterjesztés indokolásában foglalt célok a veszélyhelyzet kihirdetése nélkül is hatékonyan kezelhetők, a veszélyhelyzeti esetek körének bővítése kizárólag a rendeleti kormányzás minél hosszabb időszakra elhúzását szolgálja és célozza. Másodszor, ez a módosító visszaélésre ad okot, és ennek láttuk már példáját. A kormány már eddig is számos esetben túlterjeszkedett a veszélyhelyzet konkrét indokát adó járványhelyzetet érintő rendelkezéseken. Hogy csak egy példát emeljek ki önöknek, a választókerületemben is mindennapi problémát jelentő zöldterület-beépítéseket, ingatlanberuházásokat is könnyebbé tettek a koronavírus leple alatt. Mi köze a kettőnek egymáshoz? kérdezem én. Harmadszor: ez a módosító, ahogy az már elhangzott, egy antidemokratikus biankó csekk a kormánynak, hogy a veszélyhelyzetet tetszése szerint tovább hosszabbítgathatják, a veszélyhelyzeti lehetőségeket kibővítsék, és rendeletileg azt tegyen, amit akar. Gyakorlatilag erre irányul ez a módosító. Nem elég önöknek a parlamenti kétharmad, ami a teljhatalommal egyenlő, ezt mindannyian tudjuk, de a rendeleti kormányzás még gyorsabb, még titkosabb, ezért szeretnék önök ezt folytatni; antidemokratikus, de gyorsabb. A fékek és ellensúlyok rendszerének folytatólagos kiiktatását jelenti ez a tervezet. [[Moraj a kormánypártok soraiban.]] Azért folytatólagos kiiktatását, mert sajnos ez a folyamat nem ma kezdődött, az Alaptörvény már most sem szab gátat a központi hatalomgyakorlásnak. Vélhetően a tervezetet ennek ellenére majd megszavazzák a fideszes képviselők gondolom, akkor mindannyian be fognak jönni , de egy európai demokráciában az lenne a minimumelvárás, hogy legyenek jogszabályi korlátok, amelyek a központi hatalomgyakorlásnak gátat szabnak. Elegáns lenne az önök részéről valamifajta önkorlátozás, hogy például az időbeli korlátról mindig az Országgyűlés dönthessen, és ne adják ezt a döntési jogkört ab ovo a végrehajtó hatalomnak ahogy az Alaptörvény 53. cikkének (3) bekezdésében most is teszik , hanem mindig újra be kelljen terjeszteniük ezt az igényt az Országgyűlés elé. (Az elnöki széket dr. Latorcai János, az Országgyűlés alelnöke foglalja el.) Az összefoglalóan különleges jogrendnek nevezett különböző speciális közjogi helyzetek például rendkívüli állapot, szükségállapot, terrorveszély és végül a veszélyhelyzet lényege, hogy az állam a saját maga által meghatározott keretek között működhet. Logikusan gondolkodva tehát különleges jogrendet szabályozó alkotmányos intézményt a jogalkotónak úgy illene létrehoznia, hogy 1. talál egy problémát, ami miatt alkotmányos keretek között nem működtethető a jogállam a közjó érdekében, ezt a problémát most nem látjuk; 2. definiálja, milyen eszközökre van szüksége ahhoz, hogy a probléma miatti akadályokat leküzdje önök gyakorlatilag mindenre is kérnek felhatalmazást; 3. az eszközök igénybevételét alkotmányos garanciákhoz rögzíti, legalább a feltételek rendszeres felülvizsgálatának kötelezettségével ez nem történik meg; 4. majd ezt a teljes csomagot elnevezik, és a különleges jogrendek körében kodifikálják. Nagyjából ez az utolsó dolog sikerült, az első három nem. Ehhez képest most azt látjuk, hogy a kormány egy bejáratott, eleve sok sebből vérző, veszélyhelyzeti intézményeinek még több sebből vérző eszköztárát próbálja valamilyen szedett-vedett indokkal fenntartani. Ebben az esetben nem lehet arra hivatkozni, mint a veszélyhelyzeti jogszabályok járvány esetére való részletszabályozásakor, vagyis hogy Szájer József a brüsszeli vonaton az iPad-jét nézegetve ne gondolt volna egy jövőbeli járványra, ugyanis az Alaptörvény már elfogadása óta eleve tartalmaz egy olyan kitételt, ami a háborús helyzetről szól. Rendkívüli állapot hirdethető ki az Országgyűlés kétharmada által hadiállapot kinyilvánítása esetén vagy idegen hatalom fegyveres támadásának közvetlen veszélye, háborús veszély esetén 48. cikk (1) bekezdés. Az, hogy mi a mai napon itt vagyunk, és vitázni tudunk erről a módosítóról, a legjobb bizonyíték arra, hogy ez a módosító miért szükségtelen. Még az Országgyűlés is képes összeülni. A szomszédban lévő orosz agresszió súlyos áldozatokat követelt, de nem teremtett olyan körülményeket, amik miatt hazánk alkotmányos jogrendjében fennakadást kellene okoznunk. Tisztelt Országgyűlés! Közel kétmillió ember kifejezetten azzal bízott meg minket, hogy képviseljük őket a parlamentben. Ehhez képest azt várják tőlünk, hogy legelső döntésünkkel mondjunk le erről, és adjuk át önként önöknek ezt a jogot és kötelességet? Nem! Önöknek igenis dolga kikérni a parlament véleményét és beszámolni a parlamentnek. Nem járulunk hozzá, hogy a Karmelitából kiküldött rendeleteikkel kormányozzanak egy ilyen helyzetben. Ne feledjük, önöket már legalább kétszer becsapta Putyin. Először akkor, amikor azt hitték, hogy békemisszióra megy hozzá a miniszterelnök, és alig ért haza a háború elől, másodjára pedig most, amikor csak azért sem akart május 9-ére az ígért béke megszületni. Higgyék el, mindenkinek jobb lesz, ha közösen is megvitatjuk ezeket az ügyeket. Mi erősíteni akarjuk Magyarország egyre gyengülő pozícióját. Ne most akarjanak rendeletekkel kormányozni! Ezt érdemlik az önök és a mi választóink is. Köszönöm szépen. [[Taps a Momentum, a Párbeszéd és az LMP soraiban.]]"
1,u2015-03-09-177,OTHER,-1.0,2015-03-09,0.1171383485198021,"Államtitkár úr, én nem tudom, hogyan tud még az emberek szemébe nézni, egy olyan kormánynak a tagja, ahol szórják a pénzt presztízsberuházásokra. Ott vannak a stadionok, Paks, miniszterelnök úr felköltözik a Várba, intézményesített korrupció zajlik az országban [[Moraj a kormánypárti sorokban.]] , a dolgozói szegénység az egekben, olyan helyzet van - hogy csak mondjak egy példát -, hogy 12 koraszülött kicsi csecsemőt lát el egy ápoló; ez van a másik oldalon. Két nap ápolói munka után ügyeletbe kerülnek emberek, és mindenért ők felelnek. Nincs elég ápoló, mert nincs elég fizetés, és ezek az emberek elmennek. Én arról beszélek, hogy vannak ápolók ebben az országban, akik kicsi, újszülött gyermekek mellett, csecsemők mellett teljesítenek szolgálatot embertelen körülmények között. Én azt kérdezem öntől, hogy mikor fogják a bérhátralékot kifizetni ezeknek az embereknek. Hol van az a pénz elkülönítve a minisztériumban, amelyből ezeket a pénzeket önök ki fogják fizetni? Ezek jogosan kért pénzek, ezekért ezek az emberek megdolgoznak. Azt is szeretném tudni, hogy mit tesznek azért, hogy végre ne ilyen áldatlan körülmények legyenek, hogy a kicsi csecsemők mellett ne ilyen körülmények között dolgozzanak emberek látástól vakulásig. [[Az elnök a csengő megkocogtatásával jelzi az időkeret leteltét.]] Nem csoda, hogy ilyen körülmények között balesetek vannak a kórházakban, borzasztóak az állapotok. Ön egy olyan kormányt képvisel, ahol presztízsberuházásokra van pénz. Ezek után mondja meg, mikor fogják ezeknek az ápolóknak a bérét kifizetni! [[Ikotity István tapsol.]]"
1,u2020-06-03-9,OTHER,-1.0,2020-06-03,0.21181073784828186,"Tisztelt Ház! Önök benyújtották a felhatalmazási törvény visszavonásáról szóló javaslatukat, amelyben immár örök időkre kérnek felhatalmazást az uralkodásra. [[Dr. Rétvári Bence: Már megint?]] Már elnézést, de akkor miért is kellene bocsánatot kérni önöktől? Rendkívül szánalmas, ahogy önök az elmúlt hetekben megindították a hisztihadjáratukat, azt követelve, hogy az egész világ, mínusz néhány politikai ámokfutó, kérjen maguktól bocsánatot. Az ellenzéki pártokat naponta szólítják fel erre, egyébként pedig sértődött leveleket küldözgetnek külföldi kutatóknak, politikusoknak, újságíróknak, és ebben élen jár a finom úri modort még hallomásból sem ismerő kommunikációs emberük, Kovács Zoltán, sokadjára lejáratva ezzel saját magát, ami persze bennünket nem zavarna, de közben kárt okoznak hazánk megítélésének is. Összefoglalom önöknek az iromány tartalmát: a csúnya magyar ellenzék, benne természetesen a DK és Gyurcsány, azt terjesztette itthon és külföldön egyaránt, hogy az orbáni felhatalmazási törvény maga a demokrácia és a jogállam eltiprása, és a király uralma örökké fog tartani, de persze önök szerint ez nem igaz. Na már most, ezzel a következő bajok vannak: 1. Valakinek egyáltalán eszébe jutott, hogy egy ilyen levelet megírjon. 2. Maguk teljesen hülyének nézik a megmaradt saját kevés európai szövetségesüket is, amikor azt sugallják, hogy nekik ott Nyugaton fogalmuk sincsen az európai helyzetről. [[Dr. Rétvári Bence: Ismerik a helyzetet, csak nem…]] 3. A maguk nagyokosai elfelejtették beleírni a levélbe, hogy önök most már örök életre szeretnének felhatalmazást, vagy akkor pontosabban fogalmazok: hamisítottak a levélben. Engedjék meg, hogy egy mondatrészt idézzek ebből az egyik levélből [[Dr. Rétvári Bence: Inkább egy mondatot!]] : „A bocsánatkérés nemcsak Magyarország megválasztott kormányának jár, de a magyarok nagy többségének is.” Azt, hogy a magyar kormánynak mi jár, inkább nem mondom, mert kitiltanak az ülésteremből, de ha már volt képük a magyar állampolgárokat ebbe a szánalmas és röhejes kampányba belekeverni, akkor elmondok pár példát, amiért önöknek kellene bocsánatot kérni a magyar polgárok nagy többségétől. Először is, kérjenek bocsánatot azért, amiért önök tesztelték az egyik legkevesebbet Európában a járvány ideje alatt! [[Dr. Orbán Balázs: Hazugság!]] Kérjenek bocsánatot attól a legalább 400 ezer magyartól, akiknek nem voltak hajlandók segíteni, és ezért elveszítették állásukat, a mostani ajánlat pedig nettó 54 ezer forintos közmunka [[Dr. Rétvári Bence: 400 ezer?]] vagy nettó 107 ezer forintos hadsereges lehetőség. Kérjenek bocsánatot az egészségügyi dolgozóktól, akik sokszor megfelelő védőfelszerelés nélkül mentették a magyarok életét, miközben maguk fűnek, fának, vadvirágnak küldözgettek maszkokat, védőfelszereléseket! Kérjenek bocsánatot attól a legalább 16 ezer, ápolásra és ellátásra szoruló magyar embertől, akiket maguk egyik napról a másikra egész egyszerűen kidobtak a kórházakból! És külön kérjenek bocsánatot azoktól a magyar családoktól, akik az önök embertelen politikája miatt veszítették el családtagjaikat! Kérjenek bocsánatot azért is, mert a válság idején is csak a felkapaszkodott tolvaj gázszerelőnek és vele együtt a királynak a zsebét tömték; úgy cirka 600 milliárd forintról beszélünk. [[Dr. Rétvári Bence: Tegnap 200 volt, most már 600! Egy éjszaka alatt megháromszorozódott.]] Kérjenek bocsánatot azért, mert az önkormányzatoktól jelentős forrásokat vontak el, miközben most is ész nélkül szórják határon innen és túl az adófizetők pénzét a csahos kéznyaló kutyáikra! [[Dr. Rétvári Bence: Minden magyar vállalkozás, aki kap pénzt, csaló?]] És kérjenek bocsánatot a közművelődési szférában dolgozóktól, a transzneműektől, a kisemmizett egyetemektől, a katonáktól az évi 400 óra túlmunka miatt, a szociális szférában dolgozóktól, a magukra hagyott otthon ápolóktól, a rokkantnyugdíjasoktól, a nyugdíjasoktól, a tanároktól és a diákoktól! Ha jól tudom, van itt legalább 133 bátor képviselő. Hölgyek és Urak, vagyis, ahogy elnézem a kormánypárti padsorokat, leginkább Urak! Na, itt a lehetőség, hogy gagyi almaosztásos [[Dr. Rétvári Bence: Azt mondta Gyurcsány, hogy ne hívjon minket uraknak!]] pacalfőzéses vagy benyalós születésnapi köszöntés helyett készítsenek bocsánatkérős videókat. A magyar polgárok nagy többsége ugyan ettől még nem fog maguknak megbocsátani, de legalább a gesztust elkezdik gyakorolni. Erre a most elsajátítandó készségre, higgyék el nekem, igen nagy szükségük lesz a jövőben. Köszönöm szépen. [[Taps a DK és az MSZP padsoraiban.]]"
1,u2020-04-21-17,OTHER,-1.0,2020-04-21,0.061669446527957916,"Tisztelt Elnök Úr! Tisztelt Ház! El kell mondanom, hogy szomorú vagyok a tegnapi nap tapasztalatait illetően, hiszen egy járványügy okozta válsághelyzetben valódi összefogásra lenne szükség az országban, ehhez képest a parlament összpárti szinten szégyellheti magát. Először a felhatalmazási törvény körüli komédia, amit a kormányzat kirobbantott, majd az azt követő, egymás mellett elbeszélő polémiák egy olyan helyzetet idéznek elő, hogy ez a kormány bizony a pozitív, jobbító javaslatokat sem látszik meghallgatni, nem is reagál érdemben ezen szakmai felvetésekre. Szomorú vagyok, mert a tegnapi napon is úgy éreztem magam, tisztelet a kivételnek, mintha vallási fanatikusok vitatkoztak volna egymással: mindenki a saját véleménybuborékának az érveit pufogtatta a parlamentben, és minimális visszacsatolással adózott azoknak, akik egy kicsit is más árnyalattal, más optikával látják ugyanezt a történetet, pedig én úgy gondolom, hogy tisztességes hazafi a jelenlegi helyzetben csak használni akar a hazájának, és azt szeretné, hogy a járványügy okozta válsághelyzet felszámolásra kerülhessen, vagy legalábbis a különböző kárait csillapítani lehessen. A fertőzöttek számáról folytatott statisztika mentén itt számháborúznak egymással kormánypárti képviselők, miközben világszinten az egyik legkevesebb tesztet lakosságarányosan Magyarország végzi [[Dr. Orbán Balázs: Nem igaz!]] . Tehát önöknek fogalmuk sincsen arról, hogy a fertőzöttek száma valójában hol jár, különböző tippek és sötétben szaladgálás tapasztalható ebben a helyzetben. És hát, vannak valódi emberi tragédiák, vannak létező emberek, akiket két-három héttel egy amputáció után most hazaküldenek egy kórházból. És mit csinálnak önök? A saját véleménybuborékukba zárkózva azt mondják, hogy nem hiteles a forrás, márpedig ez nem igaz. Aztán kiderül, hogy hiteles a forrás, egy valódi ember előáll a valódi élettörténetével, aztán elkezdenek a 2010 előtti korszakra mutogatni, és ezen valódi ember valódi problémájára egy szóval sem reagálnak. Épp ezért volt üdvözítő számomra tegnap Szijjártó miniszter úr azon kiszólása, amely abszolút közös az én világlátásommal, hogy bizony itt konkrét szakmai kérdésekre konkrét szakmai válaszokat kellene adni, és egy szakmai diskurzus mentén talán eljuthatnánk oda, hogy a hasznos, jobbító ötletekből befogadjon valamit ez a kormányzat, és kimozduljon végre a saját véleménybuborékából, visszatérjen a magyar rögvalóság közelébe. Hiszen van, amiben egyetértünk: például a hiteltörlesztési moratóriumot a Jobbik felvetése nyomán nyilván a kormányzat azt fogja mondani, hogy saját kútfőből, teljesen mindegy legalább kilúgozott formában, de megvalósították, és én ezt üdvözlöm. Tehát tudunk találni olyan pontokat, ahol ellenzéki támogatás vagy éppen ellenzéki kezdeményezés adódik egy megoldás mellé, és én ezen pontokat keresem. Éppen ezért miniszter úrra hallgatva én most konkrét kérdéseket teszek fel, be is sorszámoztam őket, hogy a választ megkönnyítsem. Első körben azt szeretném kérdezni öntől, önöktől, hogy ez a bizonyos bérkipótlást illető 70 százalék hány százalék valójában. Mert azt látjuk, hogy a kieső bérek egy részét pótolná, és egy részének segítené a kormány a kipótlását, ugyanakkor a szakma becslései szerint mindez nem lehet több a teljes kieső bértömeg 20-25 százalékánál. És valóban azt látjuk, és a második kérdésem itt jön, hogy 75 ezer forint marad a plafonja annak, hogy valakinek a bérét kipótolják. Miniszter úr, akkor kijelenthető-e, hogy önök még az átlagbért kereső magyar ember kieső bérét sem tudják vagy akarják kipótolni? Hiszen ha ön kiszámolja az átlagbérnek ezt a megfelelő százalékát és ezt a 75 ezer forintos plafont, arra fog jutni, hogy aki átlagbért keres Magyarországon, és most kiesik a bérének adott esetben a fele, még annak az embernek a személyes esetében sem fogja Magyarország Kormánya segíteni ezen bérnek a visszapótlását; mert nem jön ki a matek, miniszter úr. A 75 ezer forint egy olyan minimális, eltörpülő összeg, amelyet átlagbért kereső emberek sem tudnak feltétlenül a saját boldogulásukra ezen kipótlás tekintetében 100 százalékig kihasználni, hiszen így is lesz kieső bérük, még az állami kipótlás mellett is. Harmadsorban, nagyon fontos kérdés, miniszter úr: mit üzennek annak, aki már elveszítette a munkáját? Itt folyt számháború a parlamentben arról, hogy ez most 100 ezer, 125 ezer vagy 300 ezer ember. Biztos, hogy szaporodni fog ez a szám, tehát teljesen felesleges nekünk számháborúba bonyolódni, de azt látom, hogy a kormányzati kommunikáció semmit nem üzen annak, aki már bajba került. Negyedsorban: miniszter úr, mint mondtam, én támogatom a hiteltörlesztési moratóriumot, de hogy fordulhat elő az, hogy különböző végrehajtói letiltások a mai napig a legkisebb nyugdíjat, a legalacsonyabb fizetést is érik. És ezek a végrehajtó rablóbandák, tisztelet a kivételnek, mert biztos, hogy van tisztességesen működő közöttük, zavartalanul halászhatnak a zavarosban, és azokat a végrehajtói letiltásokat, amelyek ellen egyébként többször már közösen szót emeltünk, egy válságidőszak közepette folytatják, tíz- és százmilliárdokat kihúzva indokolatlanul magyar emberek zsebéből. Ez egy társadalmi-szociális kataklizmahelyzet, és egy magát nemzetinek valló kormányzat nem hagyhatná helyben azt, hogy teljes társadalmi osztályokról, csoportokról mondjon le. [[Az elnök csengetéssel jelzi az időkeret leteltét.]] Ezen négy konkrét, körülhatárolt kérdésre tehát négy konkrét szakmai választ szeretnék kapni. Köszönöm a lehetőséget. [[Taps a Jobbik soraiban.]]"
2,u2016-11-14-183,Fidesz-KDNP,0.89892578125,2016-11-14,0.07449144870042801,"Köszönöm szépen. A kormány korábbi döntése nyomán indulhat el a vastagbél-szűrővizsgálatok országos kiterjesztése, ami két és fél millió célcsoportban lévő honfitársunknak jelenthet nagyon nagy segítséget a megelőzés terén. Ez az egyik legjelentősebb fejlesztés ezen a téren, és bízunk benne, hogy sokak számára az egészségben eltöltött évek számának növelésével jár együtt. Bízunk benne, hogy a 61 járásban létrejött egészségfejlesztési iroda is tudja ezt a célt szolgálni a megelőzésben, a kockázatcsökkentésben, a szűrések támogatásában. A jelenlegi egészségfejlesztési irodarendszer 2,5 millió embert érhet el. Bízunk benne, hogy ezek további fejlesztés alapján még több emberhez tudnak majd eljutni. S az is nagyon fontos, hogy a kormány célul tűzte ki az „Egészséges Magyarország” stratégiában, hogy korai felismeréssel, kezeléssel a daganatos betegségek kockázatát csökkentse, s ezzel 2020-ig a rosszindulatú daganatok miatti halálozások számát 10 százalékkal csökkentse. Bízzunk benne, hogy ezt a célunkat el is tudjuk érni. Ehhez várjuk minden magyar embernek a szűrésekben is a partnerségét. Köszönöm szépen. [[Taps a kormánypártok soraiban.]]"
2,u2018-09-24-191,Fidesz-KDNP,0.87255859375,2018-09-24,0.019112156704068184,"Köszönöm szépen. Ahogy említettem az előzőek során, a szabadidősport-programokat a jövőben is kívánjuk folytatni annak érdekében, hogy az egészséges életmódot tovább tudjuk népszerűsíteni, és megfelelő sportolási körülményeket tudjunk biztosítani minden korosztálynak. Ahogy azt hallhatták, a támogatás mértéke messze meghaladja a korábbi, szabadidősportra fordított támogatások összegét, amelyek egyértelműen alátámasztják a kormány kiemelt célját, hogy mindenki számára elérhető sportolási lehetőségeket biztosítson, ezáltal a lakosság egészségi állapota javuljon, és a sportolás a mindennapi életünk része legyen. Hiszen tudjuk, hogy egyetlenegy eszköz van a kezünkben, hogy megtarthassuk és megőrizzük az egészségünket, ez pedig nem más, mint a sport és a mozgásgazdag életmód, éppen ezért építjük és fejlesztjük tovább a sportlétesítményeinket. Köszönöm szépen. [[Taps a kormánypártok soraiban.]]"
2,u2015-03-31-19,Fidesz-KDNP,0.86962890625,2015-03-31,0.034904591739177704,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! A kormány - ahogy ön is részletezte - valóban elkötelezett az ország egészségügyi helyzetének javítása mellett. Az egyik legfontosabb célkitűzésünk, hogy folyamatosan javuljon a magyar lakosság egészségi állapota - ezt célozza a stratégiánk is - az egészségben eltöltött évek számának emelésével. A megelőzés mellett fontos kormányzati cél az is, hogy a hazai fekvőbeteg-ellátó rendszer minőségi, magas színvonalú, az ország minden pontján azonos hozzáférési eséllyel elérhető betegellátást nyújtson mindenki számára. A most záruló fejlesztési periódusban Magyarország a rendelkezésére álló fejlesztési forrásokból jelentős összeget fordított, illetve még most is fordít egészségügyi fejlesztések végrehajtására. Az egészségügyi infrastruktúra korábban nem látott mértékű fejlesztésében oroszlánrészt visz a kormány ebben a fejlesztési ciklusban, ez összességében 500 milliárd forint értékű fejlesztést jelent, ami most is folyamatban van. Ebből az összegből a legtöbb forrás, összességében több mint 320 milliárd forint a fekvőbeteg-ellátás megújítását, korszerűsítését segítette és segíti most is elő. Az időszak alapvető célkitűzése az egészségügy infrastrukturális hátterének megerősítése és szerkezeti átalakítása, valamint a népegészségügyi szolgáltató rendszer alkalmassá tétele arra, hogy napjaink legfontosabb népegészségügyi kihívásaira adekvát válaszokat tudjon adni, az európai uniós támogatások hatékony felhasználása mellett. Új kórházi szárnyak, épülettömbök épülnek és újulnak meg, új, korszerű eszközök beszerzésére van lehetőség, mentőállomások épülnek, és korábban meglévő mentőállomások felújítására is sor kerül. Ezek a munkák is folyamatban vannak. Ezen fejlesztéssorozat része mindaz, ami a tapolcai kórházban történik. A kórháznak jelenleg két megvalósítás alatt álló projektje van, amelyekre képviselő úr is utalt. Az első a struktúraváltás a százéves tapolcai Deák Jenő Kórházban, amely a társadalmi infrastruktúra operatív programból indult pályázat, összesen 1 milliárd 260 millió forint támogatási keretösszeggel, valamint a másik folyamatban levő fejlesztés a rehabilitációs szolgáltatások fejlesztése a közép-dunántúli régióban, ennek a forrása 559 millió forint, és a közép-dunántúli operatív programból származik. A TIOP-pályázat célja a betegközpontú, színvonalas egészségügyi ellátás biztosítása érdekében az egynapos sebészeti betegellátás kiterjesztése megerősített járóbeteg-szakellátási háttérrel, valamint a minőségi szolgáltatást nyújtó krónikus ápolási és rehabilitációs ellátás megtartása. Ezen projekt keretén belül kerül megépítésre az Országos Mentőszolgálat tapolcai mentőállomása is a sebészeti ambulancia épületéhez csatolva. A KDOP-projekttel - ami a másik projekt - a kórház tüdőgyógyászati és kardiológiai rehabilitációs szolgáltatását tudja fejleszteni. A kormány jóváhagyásával 2013-ban és 2014-ben mindkét projekt többletforrásban részesült, ez a többletforrás az első projektnél további 375 millió forint, a másodiknál pedig 80 millió forint. Az egynapos sebészeti ellátást, a megerősített járóbeteg-ellátást, az új mentőállomást, valamint a krónikus ápolási és rehabilitációs ellátás megtartását lehetővé tevő pályázat támogatási szerződésének aláírására 2013. szeptember 30-án került sor, a projekt pedig 2013. október 8-án megkezdődött, tehát két évvel ezelőtt elindult ez a projekt. A tüdőgyógyászati és kardiológiai rehabilitáció fejlesztésére szolgáló pályázat támogatási szerződésének aláírása 2012. október 25-e, a projekt kezdete itt 2013. február 1-je volt. Tehát ezek a döntések, amelyek a most futó fejlesztéseket megalapozták a tapolcai kórházban, kettő, illetőleg három évvel ezelőtt születtek meg egy rendszer részeként, egy átfogó, az egész országot befonó fejlesztési program részeként. A kivitelezések rendben folynak, a kórház előrejelzése szerint a fejlesztések megvalósításához további pluszforrás bevonására nem lesz szükség, és a beruházás idén nyárra, 2015 nyarára elkészül. A fejlesztések összege a tapolcai kórházban így, ha összeadjuk ezt a kétszer két tételt, 2,3 milliárd forint. Az említett fejlesztések aktív ellátás mellett nyerhetnek teret, tehát maga a fejlesztés igényli ezt az ellátási lehetőséget. Annak érdekében, hogy a jövőben minden hétköznap lehessen egynapos sebészeti ellátást nyújtani a kórházban, ehhez a megfelelő műtő és posztoperatív sebészeti ellátás adja majd a hátteret. A rehabilitációs fejlesztéshez pedig szervesen kapcsolódik a belgyógyászati ellátás is. A fejlesztések megvalósítása mellett az intézményi adósságállományok kezelése, azok újratermelődésének megakadályozása szintén kiemelten fontos feladat. Ennek keretében Tapolcán is igyekszünk rendezni a következő időszakban központi költségvetési forrásból az adósságot, és minden érintett intézménnyel közösen azon dolgozunk, hogy megtaláljuk a legoptimálisabb működési kereteket annak érdekében, hogy a biztonságos betegellátás mellett sikerüljön a kórházi adósságállomány újratermelését is megakadályozni. Ez nemcsak Tapolcára vonatkozik, hanem minden egészségügyi intézményre. Úgy gondolom, hogy az intézményben történő fejlesztésekkel a tapolcai Deák Jenő Kórház korszerűsítése országosan is példaértékűvé válhat. Köszönöm a figyelmüket. [[Taps a kormánypártok soraiban.]]"
2,u2019-02-25-128,Fidesz-KDNP,-1.0,2019-02-25,0.07451880723237991,"Tisztelt Képviselő Úr! Tisztelt Ház! Ön egy olyan kormánynak volt az államtitkára, amely éveken keresztül szinte nem szerzett be mentőautókat. Az önök felelőssége hol van, tisztelt képviselő úr? [[Z. Kárpát Dániel: Ez is nagyon gáz!]] Mi nemcsak az elmúlt kilenc évben elöregedett mentőautókat kellett hogy pótoljuk, hanem az azt megelőző években is. [[Korózs Lajos: Ez hogy jön ide?]] Önök minden közszféra-alkalmazottól elvettek egyhavi bért, így a mentésben dolgozóktól is. [[Arató Gergely: Visszaadtátok?]] És utána ön itt kiáll és ilyen szónoklatokat tesz az Országgyűlésben?! Tisztelt Képviselő Úr! Azért, hogy a rendszer minél jobban működjön, ma már digitális adatátvitelre állt át a mentőszolgálat, pontosan azért, hogy minden információ a kórházban már előbb legyen meg, mint ahogy a mentőautó odaér [[Rig Lajos: Ez se igaz!]] , hogy a digitális egészségtérből ezeket az adatokat ismerhessék. Mentéstechnikai eszközök beszerzésére is tavaly is, tavalyelőtt is egymilliárd forintnál jóval magasabb összeget [[Arató Gergely: Csak egy ember meghalt közben, államtitkár úr.]] az egyik évben 1,3, másik évben 1,9 milliárd forintot fordítottunk. Új munkaruhák beszerzésére több mint 1 milliárd forintot szintén. Budapesten, ahol az egyik legtöbb riasztás történik [[Az elnök a csengő megkocogtatásával jelzi az idő leteltét.]] egy év alatt 10 százalékkal növeltük a kocsiparkot, 138-ról 149 mentőegységre. Ezeket a fejlesztéseket tettük azért [[Az elnök ismét csenget.]] hogy mindenki élete nagyobb biztonságban legyen Budapesten. Köszönöm szépen. [[Taps a kormánypártok soraiból.]]"
2,u2016-09-26-193,Fidesz-KDNP,-1.0,2016-09-26,0.07584640383720398,"Köszönöm szépen a szót, elnök úr. Tisztelt Képviselő Úr! Tisztelt Ház! Azt hiszem, nemcsak a marcali kórháznak, de minden más kórháznak az lett volna az igazán veszélyes, hogyha a szocialista egészségügyi kormányzás, szocialista-liberális ámokfutás folytatódik tovább, hiszen akkor önök nagyon lelkesen szedték volna a vizitdíjat nemcsak Marcaliban, de mindenhol máshol. Az önök egészségügyi kormányzásának is vannak eredményei: ugye, 6 ezer dolgozó eltávolítása; 16 ezer ágy felszámolása; 650 milliárd forint kivonása az egészségügyből; 600 kispatika bezárása; az E-kasszából, az egészségügyi alapból csak az utolsó években 200 milliárd forintot vettek ki, 1500 milliárd forint alá vitték azt [[Bangóné Borbély Ildikó: Volt egy kérdés, államtitkár úr!]] , amit mi most visszaemeltünk 1700 milliárd forintra… - bocsánat, 2000 milliárd forint fölé; nemcsak 1700-ra, ahonnan önök leépítették, hanem 2000 milliárd forint fölé. Igyekeztünk mindenhol, az ország minden részén, Marcaliban és máshol is fejlesztéseket vinni, továbbvinni. Ön is tudja, tisztelt képviselő úr, hogy a szülészet-nőgyógyászati osztályon az elmúlt években Marcaliban kevesebb mint már 300-an szültek, 300 gyermek született, és ön is tudja, hogy van a szakmai kollégium szülészet-nőgyógyászati tagozatának egy minimumajánlása, hogy mennyi az az esetszám, ami azért szükséges [[Bangóné Borbély Ildikó: 300 gyerek nem?]] hogy meglegyen az a rutin, meglegyen az a tapasztalat az orvosoknál azért, hogy biztonságban tudjanak megszületni a gyerekek. [[Közbeszólások az MSZP és a Jobbik soraiból.]] Ön is tudja, ez 500. Az az ideális, hogyha három-négy szülés van egy kórházban naponta, de az évi 500 születésszám a minimum ahhoz, hogy biztonságban tudjanak ezek a gyermekek megszületni; legyen hozzá háttér, rutin és tapasztalat. Ez Marcaliban sajnos a gyermekszám alacsony volta miatt csökkent 300 alá. Éppen ezért nem külön kormányzati döntés szerint, hanem, mondom, a szakmai kollégium szülészet-nőgyógyászati tagozata szövődmények megelőzéséhez adott iránymutatása szerint nem működhet ilyenkor önállóan már egy önálló szülészeti osztály. De mindenkinek ez természetesen Kaposváron biztosított. Köszönöm. [[Taps a kormánypártok soraiból.]]"
2,u2016-04-26-138,Fidesz-KDNP,-1.0,2016-04-26,0.07974588871002197,"Köszönöm szépen a szót. Tisztelt Elnök Úr! Tisztelt Ház! Hétről hétre láthatjuk, láthattuk, hogy a baloldal hergelésen és hangulatkeltésen kívül nem tud mást tenni. A pedagógusok után most az egészségügyi dolgozókat hergelik, és próbálják őket kihasználni [[Bangóné Borbély Ildikó közbeszól.]] , miközben kormányzásuk alatt válságba sodorták az egészségügyet, és az összeomlás szélére vitték a betegellátást. A baloldal 650 milliárdot vont ki az egészségügyből, kórházakat zártak be önök, és több ezer egészségügyi dolgozót tettek az utcára. Mindennek tetejébe annak idején még a betegeken is hasznot akartak húzni. A legnagyobb vesztesek az önök kormányzása idején a kórházak voltak. Önök kórházakat zártak be, kórházakat építettek le, és az aktív betegágyak számát is jelentősen, 16 ezerrel csökkentették. Ezzel szemben a Fidesz számára, számunkra kiemelten fontos a betegellátás színvonalának emelése, az egészségügyi ágazatban dolgozók élet- és munkakörülményeinek javítása, valamint az egészségügyi ellátórendszer folyamatos fejlesztése. Ennek egyik fontos eleme a fővárosi akut sebészeti ügyeleti rendszer idei átalakítása. Az akut sebészeti ellátó kapacitás Budapesten idén április 1-jétől jelentősen megerősödött. A korábbi néhány kórház helyett valamennyi, sebészeti profillal rendelkező fővárosi kórház ellátja a sürgős sebészeti betegeket a nap mind a 24 órájában. Tisztelt Képviselőtársaim! Ahhoz, hogy a kórházak és a rendelőintézetek a magas szakmai színvonalat biztosítani tudják az ország minden lakosa, minden betege számára, és ezen belül az én választókerületemben, Rákosmentén a rákosmentieknek, a kőbányaiaknak, de az egész budapesti lakosságnak, ezért folyamatosan fejleszteni kellett az elmúlt években is, fejleszteni kell ezekben a napokban, években is, és fejleszteni kell a jövőben is a kórházak, a szakrendelők színvonalát mind épületi szinten, mind szakmai szinten, mind pedig az ott lévő ellátórendszert, az eszközöket tekintve. A Fidesz-KDNP-kormány az egészségügyi ellátórendszer modernizációját, az újonnan létrejövő struktúra kialakítását, fejlesztését, illetve a lakosság egészségi állapotának javítását csaknem 500 milliárd forinttal támogatta, ezen belül a kórházi infrastruktúra több mint 322 milliárd forintból újult meg, míg kórházi eszközökre, műszerekre 104,6 milliárd forint fejlesztési forrás került. Az egészségügy területén a fejlesztési források legnagyobb hányada a fekvőbeteg-ellátás megújulását, korszerűsítését, illetve az onkológiai ellátás korszerűsítését segítette elő. Ilyen jellegű fejlesztést hajthatott végre például a Semmelweis Egyetem, az Országos Onkológiai Intézet vagy az Uzsoki Utcai Kórház. Az egészségügyi intézmények energetikai korszerűsítésére és racionalizálására is kiemelt figyelmet fordítottunk országszerte, és itt, Budapesten is. Számos budapesti kórház és szakrendelő újulhatott meg energetikailag az elmúlt években, csak néhány példa: az Országos Onkológiai Intézet, az Országos Orvosi Rehabilitációs Intézet, az Országos Reumatológiai és Fizioterápiás Intézet, az Országos Sportegészségügyi Intézet, de idesorolhatnám Rákosmentén és Kőbányán, választókerületemben a Bajcsy-Zsilinszky Kórház szakrendelő-intézetét is. Az intézményi uniós projekteken kívül a kormány 2014-ben három olyan egészségügyi fejlesztésnek biztosított forrást összesen 1,8 milliárd forint értékben, amely a kardiológiai és a daganatos betegségek ellátása szakmai színvonalának, keretrendszerének a fejlesztését, valamint a tüdőtranszplantáció hazai megvalósítását tűzte ki célul. A kormány megteremtette a tüdőtranszplantáció jogszabályi feltételeit, és az Országos Onkológiai Intézetben 900 millió forintos támogatással az anyagi hátterét is biztosította. [[16.50]] Érdemes most kiemelni, hogy Ausztriától eltekintve egyetlen szomszédos országban sem érhető el ez a beavatkozás. Az állam anyagi korlát nélkül finanszírozza ezeket az életmentő műtéteket. Ez korábban nem volt így. A Városmajori Szívklinikán kiépítendő hibrid műtővel Magyarország felzárkózik az ér- és szívbetegségek kezelésében Európához. Ilyen hibrid műtő még nemcsak hazánkban, de a közép-kelet-európai régióban sincs. A beruházást a kormány több mint 800 millió forinttal támogatta. A hibrid műtő valamennyi érbetegség és az életet veszélyeztető szívritmuszavarok kezelését is lehetővé teszi egyetlen műtőhelyiségben. Vagy az Egyesített Szent István és Szent László Kórház-Rendelőintézet részére 100 millió forintot biztosított az onkológiai ellátás korszerűsítésére.Tisztelt Képviselőtársaim! Az egészségügyben a fejlesztések tovább folytatódnak ebben az uniós finanszírozási ciklusban is 2014 és 2020 között. A Fidesz és a KDNP frakciója felismerte annak a jelentőségét, és ezt kimondtuk, hogy a vidéki fejlesztések mellett rendkívül nagy szükség van egy új budapesti kórházra. Ehhez a szükséges első lépéseket meg is tette a kormány és a parlament. Az idei költségvetésben ennek a tervezésére, az előkészületekre biztosítottuk az egymilliárd forintos többletforrást.Tisztelt Képviselőtársaim! Kérem, hogy amikor egészségügyről beszélünk, amikor Budapest helyzetéről és az egész országban a kórházak, szakrendelő-intézetek helyzetéről beszélünk, ne riogassuk az embereket, hiszen nemcsak az ellátórendszernek, hanem nekünk is megvan a felelősségünk abban, hogy inkább világosítsuk fel az embereket, hogy mit tehetnek, milyen ellátást biztosít az állam, ahelyett, hogy tétovaságot, vitákat és tehetetlenséget szítanánk az orvosok és a betegek között, vagy a betegek egymás között. Azt gondolom, hogy ebben mindannyiunknak van felelőssége. Tegyünk együtt Magyarország egészségéért! Köszönöm szépen a figyelmet. [[Taps a kormánypártok padsoraiból.]]"
2,u2015-11-09-43,Opposition,0.623046875,2015-11-09,0.31675517559051514,"Köszönöm a szót, elnök úr. Tisztelt Ház! Tisztelt Államtitkár Úr! Ahogyan ezt talán sokan ismerjük, a III. kerületben egy civil szervezet aláírásgyűjtést szervez annak érdekében, hogy felhívja a kormányzati döntéshozók figyelmét a Szent Margit Kórház fejlesztésének szükségessége, fontossága ügyére. A kezdeményezést támogatja a III. kerületi önkormányzat és szinte valamennyi III. kerületi párt, valamint jómagam mint a III. kerület egyik megválasztott országgyűlési képviselője is úgy gondolom, hogy nagyon helyes felhívni erre a tényre a döntéshozók figyelmét, vagyis arra, hogy a Szent Margit Kórház nélkül sem a III. kerület lakosságának, sem az észak-budai agglomerációnak nincs, nem lehet jó minőségű egészségügyi ellátása. Olyannyira fontos számunkra, III. kerületiek számára ez a kórház, hogy az önkormányzat az elmúlt évek során is több alkalommal anyagilag is támogatta a kórház fejlesztéseit, hozzájárult egyebek mellett a kardiológiai osztály felújításához, és több eszközt is beszereztünk. Éppen ezért nagyon fontos számunkra, hogy azok a fejlesztések, amelyeket Budapesten az elmúlt időszakban hallottunk, úgy valósuljanak meg, hogy tekintettel van ez a III. kerületben lévő Szent Margit Kórház fejlesztésére is. Elmondható, hogy a III. kerületiek egészségügyi ellátása két pilléren nyugszik: az egyik a Honvéd Kórház, a másik pedig a Szent Margit Kórház, amelyik megkerülhetetlen, álláspontunk szerint. Az elmondottakra figyelemmel kérdezném az államtitkár urat: egyetért-e azzal, hogy a III. kerület lakosságának színvonalas fekvőbeteg-ellátása nem oldható meg a Margit Kórház folyamatos fejlesztése nélkül? Illetve a következő években milyen beruházásokat tervez megvalósítani a kormányzat a Szent Margit Kórház fejlesztése érdekében? Köszönöm, hogy meghallgattak, és várom a válaszát."
2,u2020-02-24-84,Opposition,0.615234375,2020-02-24,0.47308239340782166,"Köszönöm szépen, elnök úr. Tisztelt Államtitkár Úr! Tavaly nyáron a MÁV sajtóközleményben tudatta, hogy az „50 megújuló állomás” elnevezésű komplex karbantartási program keretében megszépül a zuglói megállóhely is, és az év végéig befejeződő felújításnak köszönhetően érezhetően javulni fog a hely színvonala. A MÁV-csoport a szolidaritás letéteményesévé kíván válni írja magáról a MÁV az üzletpolitikájában, mondván, hogy a cég célkitűzései között kiemelkedő helyen szerepel az esélyegyenlőség. Ennek ellenére a zuglói lakosok meglepődve tapasztalták, hogy a 293 millió forintból felújított zuglói vasútállomás nem lett akadálymentesített, lift továbbra sem áll az utasok rendelkezésére. [[Közbeszólás az ellenzék padsoraiból: Szégyen!]] Így az állomást nem tudják használni a mozgáskorlátozott emberek, a babakocsis kismamák, a nehezen közlekedő szépkorúak, mert az csak lépcsőn közelíthető meg. [[Közbeszólás az MSZP padsoraiból: Felháborító!]] A közelben vannak kórházak, egészségügyi intézmények, mozgásjavító iskola és a Vakok Állami Intézete is. A megálló akadálymentesítésének elmaradása azt mutatja, hogy az esélyegyenlőség a MÁV számára nem volt szempont a felújítás során. [[Közbeszólás az MSZP soraiból: Úgy van!]] Az elvégzett munkálatok minősége sem megfelelő. Továbbra is szűk, több helyen balesetveszélyes, hepehupás peron fogadja az utasokat. A vakokat és gyengénlátókat segítő taktilis jelek pedig nem futnak végig a vágányok mellett. [[Közbeszólás az MSZP soraiból: Elképesztő!]] A felújítás ráadásul nemcsak az akadálymentesítést nem oldotta meg, hanem a korábbi problémákat sem orvosolta. Így például a peronon megmaradt a lényegi funkció nélküli épület, mindössze körülbelül 2 méter marad a fal és a peron széle között, ami a vonatok érkezésekor zsúfoltságot és balesetveszélyt okoz. Az akadálymentesítés elmaradását és a felújítás jelenlegi helyzetét a MÁV azzal magyarázta, hogy most csak komfortjavító karbantartást végeztek, és a jövőben még további felújítások várhatók, aminek következtében azonban elbontják vagy átalakítják a most felépített elemeket, így például a lefestett peronépületet és a lerakott peronburkolatot is. Így azonban a jelenlegi felújításnak semmi értelme nem volt. Ezek alapján érthetetlen, hogy miért nem akadálymentesítették a zuglói vasútállomást, amely Budapest egyik legforgalmasabb vasúti megállóhelye, ami évente másfél milliónál is több utast szolgál ki, és naponta 200-250 személyszállító vonatot fogad. [[15.40]] Ezekre való tekintettel kérdezem tisztelt államtitkár urat: mi az akadálya a zuglói vasútállomás akadálymentesítésének? Mikorra várható az akadálymentesítés, és milyen segítséget kívánnak nyújtani azok számára, akik az akadálymentesítés elmaradása miatt nem tudják megközelíteni a zuglói vasútállomásra érkező vonatokat? Várom válaszát. Köszönöm szépen, elnök úr."
2,u2015-11-02-71,Opposition,0.390869140625,2015-11-02,0.06400080770254135,"Megvárom, míg államtitkár úr elfoglalja a helyét, azt hiszem, ez így korrekt. Államtitkár úr pedig, akit tisztelettel köszöntök, és köszönöm elnök úrnak a szót, bizonyára el fogja tőlem fogadni azt, hogy nem interpellációs témától való eltérés, hogyha néhány mondatban interpellációm elején együttérzéssel gondolunk mindazokra, akik daganatos betegségekben szenvedtek, gyógyultak vagy sajnos nem tudtak megküzdeni ezzel a betegséggel. És persze kifejezzük köszönetünket a gyógyítóknak, akik néha erejükön felül teljesítenek, akár ágy mellett, akár más módon segítve a gyógyulását vagy a betegség elviselhetővé tételét a betegeknek. Azért is kértem lehetőséget interpellációra társaimtól, mert egy konkrét kormányzati intézkedés eredményeire vagy eredménytelenségére szeretnék rákérdezni, ugyanakkor szeretném felidézni a körülményeket, amelyekben ez a kormányzati intézkedés megszületett. Daganatos megbetegedésekről beszélünk, és nem árt felidézni azt, hogy 2010-ben kiemelkedően magas, 78 ezer új beteget regisztráltak, és nemcsak ez, hanem főleg a gyógyulások alacsony száma a riadalmat keltő, hiszen 32 ezer végződött halállal. A nőknél emlő- és tüdőrák, a férfiaknál pedig tüdő-, vastagbél- és prosztatarák a legfőbb okok. A szakma azt mondja, hogy a megelőzéstől a hospice-ig kellene kiterjedt és nagyjából mindenki számára hozzáférhető eszközöket alkalmazni, szervezett betegutak kellenek és nem kevésbé az, amit a Nemzetközi Rákellenes Unió is mond, hogy célszerű lenne oszlatni a betegség körüli kételyeket, ugyanakkor pedig a korai felismerést - a korai felismerést - segíteni. A minisztérium egy kéthetes időintervallumot írt elő azoknak, akiket daganatos betegséggel küldenek kontrollvizsgálatokra, CT-re, MRI-re, képalkotásra. Nagyon sok kétely volt ezek körül a döntések körül, főleg a finanszírozás módját tekintve és azt is, hogy ha eddig a kapacitások elégtelenek voltak, vajon sikerül-e mindenkinek eljutni a vizsgálatig. De a legfontosabb kérdés azonban az, hogy sikerül-e eljutni a terápiáig és főleg a gyógyulásig. Ezért kérdezem tehát, hogy hány ilyen beteg volt, akinél daganatos betegséget regisztráltak a kéthetes időintervallum alatt. Milyen számú volt ez az elmúlt időszakhoz képest? Hogyan alakult a finanszírozása ezeknek a vizsgálatoknak? De legfőképpen azt, hogy hányan jutottak el a pozitív lelet után oda, hogy gyógyulhassanak, akár úgy, hogy egészségügyi szolgáltatónál vagy kórházban teszik ezt. Erre várnám a válaszokat, államtitkár úr, és köszönöm szépen a lehetőséget."
2,u2021-10-25-171,Opposition,-1.0,2021-10-25,0.08715661615133286,"Köszönöm szépen, elnök úr. Tudja, államtitkár úr, ha ön már a szakma konferenciáján elhangzottakat sem fogadja el, akkor nagyon nagy baj van önökkel. Nagyon nagy baj van! Ha a szakma állítja azt, hogy egy év alatt 15-20 százalék beteg nem került be a rendszerbe úgy, hogy előtte minden évben ennyi beteg volt, akkor nagyon nagy baj van önökkel. Akkor nem akarják látni a valóságot, amit mi meg tudunk, hogy tényleg nem akarják látni. Tudja, államtitkár úr, amikor a járvány kellős közepén voltunk, akkor az emberek is úgy érezték, hogy nem akarnak orvoshoz menni de ez nem az ő hibájuk , mert féltek a járványtól. Bezárkóztak. S lehet, van olyan is, aki már egy éve be van zárkózva, attól függetlenül, hogy tudja, hogy beteg. Tudja, államtitkár úr, legalább néha a valóságot lássák már, érzékeljék és vegyék tudomásul! Aki szűrővizsgálatra nem jutott be, aki orvos-beteg találkozóra nem jutott be, mert lehetetlen időpontot kérni egy-egy vizsgálatra, annak esélye sincs arra, hogy a betegségét felfedezzék. Elmondtam a múlt héten is, hogy mekkora várólisták vannak Magyarországon, államtitkár úr. Legalább néha szálljanak magukba egy kicsikét, és beszéljenek arról, ami a valóság! Köszönöm szépen, elnök úr."
2,u2016-09-26-195,Opposition,-1.0,2016-09-26,0.04237153008580208,"Köszönöm, elnök úr. Államtitkár úr, önnek itt arra kellett volna válaszolnia, hogy miért csinálnak elfekvőt a marcali kórházból azután, hogy 3,5 milliárd forintot költöttek rá. Önöknek Marcali és környékén nem lakossági fórumokat kellene tartani arról, hogy Juncker-képletet hazudjanak bele az emberek szemébe, és nem gyűlöletkampányt kellene folytatnia azért, hogy eltereljék a figyelmet ezekről az igen súlyos problémákról. Összeomlik az egészségügy azért, mert egy orvos meghalt? Be kell zárni egy osztályt? Nem szégyelli magát, hogy erre ilyen válasszal jön ide?! Államtitkár úr, tudja, miről kellene önöknek beszélni? Hogy a most megjelent KSH-statisztikák szerint Somogy megyében az egészségügyi fizikai dolgozóknak a nettó átlagkeresete 57 564 forint. Ezzel a szégyennel kellene valamit kezdenie; és azzal, hogy hiába tette bele a város a pénzt ebbe a kórházba, önök hiába hazudoznak nekik összevissza, hogy milyen nagyszerű egészségügyet fognak csinálni, leépítenek, tönkretesznek mindent, és hazugságokkal próbálják meg elfedni. Szégyellje magát, nem fogadom el a válaszát! [[17.00]]"
2,u2019-12-02-53,Opposition,-1.0,2019-12-02,0.19042466580867767,"Államtitkár úr, nem válaszolt semmire. [[Derültség a kormánypárti oldalon.]] Felsorolta, hogy milyen pályázati forrásokat nyert el a kórház, de az adott esetről semmit nem mondott. Államtitkár úr, úgy vették ki legalább egy esetben egy nő petevezetékét, hogy nem tudott róla, rasszista indokok miatt. Úgy végeztek inszeminációt, hogy nem volt a kórháznak engedélye, és lopott spermát használtak fel a kórházban. Eltűnt 500 millió forint pályázati forrás. Államtitkár úr, miről beszélünk?! Mindez a XXI. században Magyarországon egy megyei kórházban, ahol 2 millió beteget látnak el egy évben. Hát, ön semmire nem válaszolt, hanem elkezdte sorolni, hogy milyen pályázati forrásokat nyert a kórház. Államtitkár úr, kérdezem, ön tude arról a nyílt levélről, amit maguk a dolgozók írtak, mert már ők nem bírják elviselni azt a helyzetet, ami a megyei kórházban kialakult. Ön is tud róla, hogy miniszter úr megkapta ezt a levelet, és ön erről a levélről, az egész ügyről mélyen hallgat, és közben végig mellébeszél. Nem tudom elfogadni a választ, elnök úr."
2,u2020-05-19-216,OTHER,0.74658203125,2020-05-19,0.02433422952890396,"Köszönöm a szót, elnök úr. Tisztelt Országgyűlés! Tisztelt Államtitkár Úr! Az előttünk fekvő törvényjavaslat az Erzsébet-táborokról, legalábbis ennek a preambuluma a következőként szól: az Erzsébet-táborok hozzájárulnak a gyermekek élethelyzetének javításához, különösen az egészséges étkezés, az életkoruknak megfelelő egészségi állapot elérését segítő szolgáltatások, valamint az aktív kikapcsolódás lehetőségének biztosításával. Nos, ezek fontos és támogatandó célkitűzések, mint ahogy az is fontos és támogatandó, hogy a gyermekek egészségének megóvásában és elsősorban a rászoruló gyermekek táboroztatásában az állam kiemelt feladatot vállaljon. És ha már erről beszélünk, akkor az is egy elvárandó és megoldandó feladat lenne, hogy a megszületendő gyermekeink a lakóhelyükhöz legközelebb eső kórházban születhessenek meg, illetőleg a beteggé vált gyermekek a lakóhelyükhöz legközelebb eső kórházban kapják meg a szükséges egészségügyi ellátást. Ez a marcali járásban, jelesül a marcali kórházban évtizedeken keresztül biztosított volt, de sajnos a Fidesz-kormánynak köszönhetően előbb a szülészet-nőgyógyászat, utóbb a gyermekosztály szűnt meg, zárt be, és ennek „köszönhetően” az állapotos kismamáknak, illetőleg a beteg gyermekeknek és szüleiknek 60 kilométert kell utazniuk az egészségügyi szolgáltatások igénybevételéért. Semmiképpen nem egy ideális állapot, és akkor csak finoman fogalmaztam. De visszatérve a törvényjavaslatra és az Erzsébet-táborokra, államtitkár urat most meginvitálnám egy képzeletbeli utazásra, üljünk be Marcaliban egy helikopterbe, bocsánat, egy gépjárműbe, és haladjunk északkeleti irányba Fonyódligetig! Mit fogunk látni, államtitkár úr? Azt látjuk, hogy adott egy másfél kilométer hosszú ingatlan a Balaton partján, amelyet a zánkaival együtt korábban 17,5 milliárd forintra becsültek fel. Ez az ingatlan egyébként saját sportpályával és saját balatoni stranddal rendelkezik, amely korábban 900 gyermek táboroztatását biztosította. Jelen pillanatban pedig azt látjuk, hogy… hát mit látunk? Nem az épülést, az építkezést, hanem a rombolás fázisát. Tavalyi évben egyetlenegy gyermek sem üdülhetett az Erzsébet-tábor keretein belül Fonyódligeten, és várhatóan az idén sem fog, és nem elsősorban a koronavírus-járványnak köszönhetően, hanem azért, mert a feltételek nem adottak. A somogyi emberek nem értik igazából, és legyen kedves erre választ adni, hogy miért volt szükség egy ilyen sok milliárd forintot érő ingatlant, állami tulajdonú ingatlant egy alapítvány tulajdonába adni, ráadásul egy olyan alapítvány tulajdonába, amelynek a kuratóriumi tagjai között jó néhány ember kötődik ezer szállal a jelenlegi hatalomhoz. Ezt nem értjük, pontosabban értjük, csak nem értünk ezzel egyet. Az sem világos a somogyi emberek számára, hogy az Erzsébet a Kárpát-medencei Gyerekekért Alapítvány a 26 milliárd forint fejlesztésre szánt pénzből – ugye, itt adóforintokról van szó mennyit költött ebből igazából a fonyódligeti táborra, ahol, még egyszer mondom, semmiféle építkezés nem zajlik, hanem a faházak bontása, az épületek belső részének bontása, vizesblokkok bontása. A mai napig, ha kimegyünk a területre, akkor ezt láthatjuk. Azt sem világos, és ugye, a törvény arról rendelkezik, hogy az Erzsébet-táborok üzemeltetését akár külföldön bejegyzett gazdasági társaságok, vállalkozások is elláthatják majd a jövőben. Ez azért furcsa, mert miért nem magyar vállalkozások látják el ezt; például helyi vállalkozások, például olyan fonyódi vállalkozások, amelyek hosszú évek óta magas színvonalon rendeznek különböző fesztiválokat például a fonyódi kolbászfesztivált és egyéb eseményeket , akik egyébként helyben fizetnének ebből adót. Ha már itt tartunk, Fonyód város önkormányzatának jelentős érvágást jelent a gépjárműadó elvétele, és nem utolsósorban a fonyódligeti gyermeküdültetés elmaradása okán most az éves szinten milliós nagyságrendű adóbevétel-kiesés is akkor, amikor sokan helyi lakosok az önkormányzattól várnak egyébként segítséget a koronavírus-járvány okozta helyzetben. És engedje meg, államtitkár úr, hogy hangot adjak a helyi lakosok aggályának, annak, hogy ennek a tábornak egy része majd a jövőben egyes, mindenki által ismert gazdasági körökhöz fog kerülni, akik majd luxusjachtkikötőt és esetleg luxusapartmanokat fognak építeni ezen a rendkívül értékes Balaton-parti ingatlanon. Úgyhogy kérem, nyugtasson meg minket, hogy nem ez fog bekövetkezni a jövőben, nagyon megköszönném, és szeretném, ha garanciákat is vállalna Magyarország Kormánya nevében és képviseletében. És akkor a somogyi emberek képviselőjeként fel kell tennem kérdéseket, például azt, hogy a fonyódligeti gyermektábor állami tulajdonból miért került egy alapítványhoz. Miért vannak ennek az alapítványnak a kurátorai között a Fideszhez, a jelenlegi hatalomhoz ezer szállal kötődő emberek? Miért nem láthatják el a fonyódligeti gyermekek táboroztatását helyi cégek, helyi vállalkozások? Mi a garancia arra, hogy majd nem fognak az előbb általam említett gazdasági üzleti körökbe, jelesül Mészáros Lőrinc érdekeltségi körébe kerülni ezek az ingatlanok? És nem utolsósorban, államtitkár úr, legyen kedves, árulja el végre, hogy a fonyódligeti gyermeküdülő mikor lesz végre alkalmas állapotban gyermekek üdültetésére. Várjuk a feltett kérdésekre a válaszokat. Köszönöm, hogy meghallgattak."
2,u2016-02-22-231,OTHER,0.72802734375,2016-02-22,0.04251578077673912,"Köszönöm szépen a szót, elnök úr. Tisztelt Képviselőtársaim! Tisztelt Elnök Úr! 2014. február 19-étől február 19-e, Kossuth Zsuzsanna születésnapja a magyar ápolók napja, amit most már két éve ünnepel a szakma, illetve két éve ünnepelnek azok, akik a magyar ápolás ügyéért igazán felelősséggel viseltetnek. A mai napi rendezvényen, amelyen volt szerencsém részt venni, a délelőtti nap folyamán osztották ki azokat a megtisztelő éves díjakat, amelyek az ápolásügyben, ha úgy tetszik, a legmagasabb szakmai kitüntetésnek számítanak. Ilyen volt ebben az esetben a Batthyány-Strattmann-díj, amelyben egy fő részesült, és amely Zala megyébe vándorolt, és emellett több ápoló évtizedes munkája végett, illetve annak kitüntetéseként Pro Sanitate-díjat kapott. Ezek közül hadd említsem meg Kátainé Jakl Annát, akinek ezúton is gratulálok, áldozatos munkáját a karcagi kórházban végzi most már évtizedek óta. Hadd említsem meg, hogy három darab Kossuth Zsuzsanna-díjas lett, amelyet a Magyar Ápolási Egyesület osztott ki, és egy tiszteletbeli ápoló díj is kiadásra került. De nem mindenkinek tudunk teljes örömmel gratulálni - a gratuláció természetesen jár a kitüntetetteknek -, hiszen ez az ápolók napja felhívta a figyelmet arra, hogy az ápolás ügye továbbra is egy helyben toporog, és az ápolók napja az üres kormányzati ígéretek napja is az ápolásüggyel szemben. Hogy mire alapozzuk, hogy üresek ezek az ápolásügyre vonatkozó ígéretek, azt jól mutatja, hogy milyen állapotban van jelenleg a szakma, 2016-ban hol áll az ápolók kérdése. Érdemes azt megjegyeznünk, hogy az ápolók 90 százaléka, a dolgozók 90 százaléka nő, átlagkoruk pedig 40-45 év, egyre öregedik a szakma, és nyugodtan mondhatjuk azt is, hogy egy olyan réteget képviselnek, amely egy 50-52 ezer fős réteg a magyar egészségügyi szakmában, tehát ha úgy tetszik, a derékhada az egészségügyi dolgozóknak. Nos, ezek a dolgozók azok, akik olyan bérek között végzik mindennapi tevékenységüket, gyakorta komoly műszakos beosztásban, fáradtan, elfásulva, kiégetten és egyébként létszámhiány mellett, akik, például mondjunk egy egyszerű példát: egy 40 éves munkatapasztalattal bíró, tehát most már a nyugdíjhoz közelítő vagy talán már a nyugdíjas évek előtt álló segédápoló összesen nettó 109 ezer forintot visz haza, de egy 30 éves munkatapasztalattal bíró szakápoló is csak 120 ezer forint nettót visz haza. Ezek egyébként nemzetgazdasági szinten is a szociális szférát követően a lista legalján állnak, a vásárlóerő paritásában az európai, de nemcsak európai, hanem a fejlett országokat tömörítő OECD átlagában is utolsó előtti helyen állnak, a magyar ápolóknak futja a lehető legkevesebbre a mindennapi fogyasztási cikkekből. De nem csak a bérekkel van gond; azok a munkakörülmények is nyomják az ő vállaikat, amelyek az általános egészségügyi problémákat takarják, amelyek intézményi infrastrukturális problémák, hogy milyen állapotban vannak a kórházak, hogy milyen állapotban van egy-egy betegszoba, ahol a napi tevékenységet kell elvégezni, és egyébként milyen feszültségek származnak abból, hogy ezekben a kórtermekben, amelyek sokszor lelakottak, eszközökkel rosszul felszereltek, olyan rosszkedvű betegek is tartózkodnak, amilyen rossz magának az intézménynek az állapota. Az államtitkár úr is elismerte most már több fórumon, Ónodi-Szűcs államtitkár úr, hogy bőségesen hiányzik ebből a szakmából utánpótlás is, illetve a jelenlegi dolgozói élőerő. Összességében azt is fontos megjegyezni az ápolók napján, hogy a szakma 27 ezer hiányzó embert tart számon, tehát az egészségügy biztonságos működéséhez 27 ezerrel több ápolóra van szükség, ami már nemcsak a kivándorlás kérdését veti föl, hanem az utánképzésnek, tehát az utánpótlás képzésének a problémáját is felveti, hiszen sorra szűntek meg azok a szakképző helyek, ahol a jó minőségű, jól oktatott és rátermett ápolókat képezték, és mára már alig maradt olyan iskola, ahol a szakápolókat, illetőleg az ápolási feladatot végzőket oktatják. De mondhatnánk azt az intézményi anomáliát is, ami például egy önálló minisztérium ígérete volt mindig, és amelyet egyébként sokszor a kormány elismert, hogy ő maga is önálló minisztériumot szeretne, majd ez sose került létrehozásra, helyette más minisztériumok sarjadtak a kormányzati elképzelésekből. De az országos vezető ápoló kérdése is olyan, amelyet régóta kért a szakma, önök ezt is megvalósították, viszont apparátust ehhez a tisztséghez nem adtak, úgy tűnik, hogy sem feladatköre, sem apparátusa nincs ennek a tisztségnek, díszből csináltak egy ilyet, pedig sokkal fontosabb szakmai feladatokat tudna ellátni, mint hogy egyébként egy államtitkársági struktúrában ücsörög valahol ez a személy. Mindenképpen szükséges tehát áttekinteni, hogy jelen helyzetben milyen problémák vannak az egészségügyben. Épp ezért indította el a Jobbik 2016-ban a valódi nemzeti konzultációt, amelyben az ápolásügyet, az ápolók helyzetét is fel fogja mérni, amelyben a szakmai szervezetek konzultációja alapján a megválaszolandó kérdéseket a lakossághoz fogja eljuttatni, és az ő válaszuk fogja meghatározni, hogy mit kell a kormánynak tennie 2016-ban az ápolás ügyében. Köszönöm szépen a türelmüket. [[Taps a Jobbik soraiban.]]"
2,u2020-12-15-231,OTHER,0.587890625,2020-12-15,0.1027185246348381,"Köszönöm a szót. Tisztelt Elnök Úr! Tisztelt Országgyűlés! 2018 májusa óta vagyok országgyűlési képviselő, és azóta már több mint száz alkalommal volt abban a megtisztelő és egyben felemelő érzésben részem, hogy felszólalhattam itt a parlamentben. Az idei év során is számos kérdést tettem föl az emberek képviseletében, az embereket érintő témákban, amelyekből, ha megengedik, most néhányat fel is idéznék. A marcali kórházzal kapcsolatban arra voltam kíváncsi, hogy mikor fognak megvalósulni Móring József Attila ígéretei, a mentőhelikopter-leszálló, a sürgősségi centrum CT-berendezéssel és az önálló kórház. És ha már megvalósul az önálló kórház, mit is fog jelenteni ez a gyakorlatban? Színvonalasabb lesze az egészségügyi ellátás Marcaliban? Azt is megkérdeztem, hogy a korábbi ígéretek és döntések ellenére miért nem újították fel a 68-as utat teljeskörűen. És egyáltalán hogy fordulhat az elő, hogy a minisztériumban megépültnek tekintenek egy olyan projektet, amely valójában nem épült meg? A bicikliutakkal kapcsolatban is számos kérdést tettem fel; például azt, hogy a szintén korábbi ígéretekkel ellentétesen miért nem épült meg a Budapestet a Balatonnal összekötő bicikliút, miért nem tették biztonságosabbá a balatoni bringakört, és miért nem épült meg az ahhoz szervesen kapcsolódó, Mesztegnyőt Balatonmáriafürdővel összekötő kerékpárút sem. [[18.50]] És ha már építkezések, arra is kíváncsi voltam, hogy a minisztérium szerint vajon MotoGP-pálya építésére a Sávoly külterületén lévő, mezőgazdaságra már alkalmatlanná tett terület vagy a Hajdúnánás közelében fekvő több száz hektár termőföld leaszfaltozása jelent észszerű megoldást. Mivel ezekre a kérdésekre nem kaptam választ, ezért arra gondoltam, hogy leegyszerűsítem a kérdéseimet, és megkönnyítem a válaszadó dolgát eldöntendő kérdések feltevésével, azzal, hogy egyszerűbb legyen csak egy igent vagy nemet válaszolniuk. Miniszterelnök urat kérdeztem arról, hogy támogatjae azt, hogy a társasági adót a látványsportágak mellett az állami egészségügyi intézményeknek is fel lehessen ajánlani. Igen vagy nem? Miniszterhelyettes úrtól pedig azt akartam megtudni, hogy lesze több orvos Marcaliban, csökkenneke a várólisták, újraindítjáke a szülészet-nőgyógyászatot, újraindítjáke a gyermekosztályt, lesze végre CT. Igen vagy nem? Államtitkár asszonytól arra voltam kíváncsi, hogy szerinte sportszakmailag indokolte a magyar adófizetők pénzéből a horvát labdarúgókat támogatni, és hogy idén is, az eddigi szokásnak megfelelően, vajon fognake utalni ezermillió forintot a Nogometni Klub Osijek számlájára. Igen vagy nem? Államtitkár úrtól pedig azt kérdeztem, hogy hajlandóake 2021 folyamán teljeskörűen felújítani a 68-as utat; hajlandóake betartani a korábbi ígéreteiket, a több százezer ember közlekedését biztosító kerékpárutakat megépíteni, felújítani; hajlandóake az M7-est háromsávosra bővíteni, és kormányzati segítséggel befejezike a sávolyi MotoGP-pályát, a Balatonringet. Nos, tisztelt hölgyeim és uraim, engedjék meg, hogy most önökhöz forduljak, és önöknek tegyek fel egy kérdést. Önök szerint kaptam ezekre választ? Nem, nem kaptam. És tudják, nem az a baj, hogy nekem nem adtak választ, a baj az, hogy az embereknek nem adtak választ, mert semmibe veszik őket. De másfél év múlva, a szavazófülkék magányában a most megsértett emberek majd eldöntik, hogy akarnake a jövőben is ezekből a pökhendi válaszokból. Igen vagy nem? Hát, ez lesz itt a kérdés, és az emberek, köztük megannyi büszke somogyi polgár majd válaszolni fog rájuk. Köszönöm, hogy meghallgattak. [[Taps a Jobbik soraiban.]]"
2,u2021-02-15-180,OTHER,-1.0,2021-02-15,0.07641781121492386,"Köszönöm szépen, elnök úr. Államtitkár úr, az egészségügyi dolgozók több fórumon azt nehezményezik, amit elmondtam, vagyis azt, hogy ők nem jogászok, és nagyon nehezen tudják ezt értelmezni. Nekik egyszeri kommunikációra lett volna szükségük. Amikor megkap egy munkaszerződést ön vagy a kollégái, azt nem orvosi latinban kapja meg, hanem magyarul leírva, hogy milyen juttatások járnak. Az, hogy méltatlan a helyzet, jelen pillanatban is az, hiszen létbizonytalanságban vannak. A MESZK jelenlegi felmérése szerint nagy arányban van azon egészségügyi dolgozók száma, és nemcsak orvosokról, hanem egészségügyi dolgozókról beszélünk, akik a létbizonytalanság miatt pályaelhagyók lesznek, és a lehető legrosszabb eset az, hogy nemcsak pálya-, hanem országelhagyók is. Én ezt kértem mindig is az EMMI-től, mindig is az egészségügyi minisztériumtól és az irányítástól, hogy egyértelmű üzeneteket adjanak az egészségügyi dolgozóknak, hogy ne ilyen létbizonytalanság közepette kelljen nekik a vírushelyzet alatt is az életeket menteni, nemcsak a covidos betegekét, hanem a sürgősségi ellátás területén is. Köszönöm a megtisztelő válaszát. [[Taps a Jobbik padsoraiból.]]"
2,u2021-12-06-145,OTHER,-1.0,2021-12-06,0.06539962440729141,"Ebből a válaszból is látszik, hogy a Fidesz-kormány egy csődtömeg. [[Felzúdulás és derültség a kormánypártok soraiban. Az elnök csenget.]] Tizenkét év kormányzás után magának ennyire futja?! Elbújni az egészségügyi dolgozók háta mögé?! Elmondom, mi a baj az egészségüggyel: az, hogy több ezer dolgozó hiányzik belőle. És miért? Mert alulfizetettek; mert az orvosoknak ugyan adtak béremelést, de a szakdolgozókról méltóztattak elfelejtkezni. Úgyhogy, Orbán úr, nagyon gyenge ez a válasz, az egész kormány egy szánalmasan gyenge eresztés, úgyhogy adok még egy esélyt, felteszem ismét a kérdést, fusson neki még egyszer! [[Felzúdulás, közbekiáltások a kormánypártok soraiból, köztük: Vigyázz magadra! Anarchista!]] Orbán úr, összeszedi végre magát és megpróbál a magyar emberek életéért is tenni valamit, vagy a hátralévő négy hónapjukban is kizárólag a lopással és a hazug propagandájuk terjesztésével lesznek elfoglalva? Kíváncsian várom, másodjára megugorjae a lécet. [[Zaj, közbekiáltások a kormánypártok soraiból.]]"
2,u2020-11-09-162,OTHER,-1.0,2020-11-09,0.09415052831172943,"Államtitkár úr, tehát nem valósult meg a marcali kórház november 1-jei önállóvá válása, mint ahogy az is látható, hogy nem született erről írásos döntés, mert arról nyilvánvalóan tájékoztatott volna minket. Ebből pedig az következik, hogy Móring József Attila hazudott az embereknek, újra és újra becsapja őket. Ez azért is érdekes, mert maga a képviselő úr mondta korábban, hogy már alig hisznek neki a városban. Azt is mondta a képviselő úr, hogy őt önök rendszeresen kidobják az ajtón, és az ablakon kell visszamásznia. De miért is? Azért, mert nem egyeztet önökkel a beváltatlan ígéreteiről? A CT-ről, a mentőhelikopter-leszállóról, a hadiüzemről, a november 1-jei önállóságról? Hát, ezt nagyon szomorú hallani. A képviselő úr bizonyára másfél év múlva újra az emberek bizalmát fogja kérni, de a kérdés most már csak az, hogy az önök bizalmát fogjae élvezni. [[Taps a Jobbik soraiban.]]"
3,u2020-05-04-196,Fidesz-KDNP,1.0,2020-05-04,0.05514691397547722,"Örömteli dolog az, hogy miniszter úr minden héten újabb és újabb konkrét tényeket jelent be, és újabb és újabb megállapodásokról tud beszámolni, melyek mind-mind a magyar állampolgárok, a magyar munkavállalók helyzetét megkönnyíti és elősegíti, sőt, azt is mondhatom, hogy a közeljövőre vonatkozólag már új határátkelőhely megnyitásáról is bejelentést tett a miniszter úr éppen az én választókerületemet érintően; Somogy megyében, Zákányban, aminek különösen is örülünk, hiszen 20 éve szeretnénk elérni ezt az eredményt, és talán most felcsillant a remény, hogy a közeljövőben ez a határátkelőhely megnyílhat.Bízom abban, hogy a kormány az eddigiekhez hasonlóan időben cselekszik minden fronton, egyrészt megvédve a magyar emberek életét, egészségét, másrészt fenntartva az áruk szabad mozgását. Ehhez a küzdelmes munkájához miniszter úrnak és kollégáinak sok sikert, kitartást és jó egészséget kívánok. [[Taps a kormánypárti padsorokban.]]"
3,u2015-03-19-5,Fidesz-KDNP,0.97119140625,2015-03-19,0.05260195583105087,"Tisztelt Elnök Úr! Tisztelt Államtitkár Úr! Köszönöm a szót. Az Országgyűlés 2010-ben határozott a Bethlen Gábor Alap létrehozásáról, mely a Szülőföld Alap jogutódjaként támogatja a határainkon kívül élő magyarság szülőföldjén való egyéni és közösségi boldogulását, előmozdítja a Magyarországgal fennálló kapcsolatok ápolását, fejlesztését, valamint erősíti a magyar nemzeti azonosságtudat kialakulását. A Bethlen Gábor Alap elkülönített állami pénzalapként működik, segítve a határon túli magyarság anyagi és szellemi gyarapodását, kultúrájának, nyelvének megőrzését, valamint az anyaországgal fenntartott sokoldalú kapcsolatok ápolását. Az alap nyújt továbbá fedezetet a Magyarság Háza működéséhez is, amely a nemzetpolitikai kutatások eredményeinek első számú bemutatótere. Az alap és a négyfős bizottság munkáját és tevékenységét a MÁÉRT, illetve annak szakbizottságai elvi iránymutatásai szerint látja el. [[9.30]] A Bethlen Gábor Alap bizottságának munkáját megkönnyítendő létrejött egy kilencfős kollégium, amelynek tagjait és elnökét a bizottság választja meg. Mindezek mellett a Bethlen Gábor Alapkezelő felel az alap döntéseinek, így a bizottság döntéseinek végrehajtásáért, a támogatások kihelyezéséért, a döntés-előkészítésért, a végrehajtásért és az esetlegesen jogtalanul felhasznált támogatások visszaköveteléséért. Az alapkezelő egy kizárólagos állami tulajdonban lévő, nonprofit gazdasági társasági formában működő társaság. A Bethlen Gábor Alap 2013. évi működéséről és tevékenységéről szóló tájékoztatót a nemzetpolitikáért felelős miniszter szabályszerűen elkészítette, amelynek alapján a kormány előterjesztést nyújtott be az Országgyűléshez. A 2013. évi költségvetési törvényben mind a bevételi, mind a kiadási előirányzata az alapnak 11 milliárd 572,8 millió forint volt. A kiadási előirányzatoknál nevesítve volt az oktatási-nevelési támogatás kerete 4 milliárd 820 millió forint értékben, valamint a Határtalanul!-program támogatása több mint 465 millió forint értékben. Ekkor még a program kezelése a BGA előirányzata alá tartozott. Meg kell említenünk a „Magyarság Háza” program támogatását, ami a költségvetési év elején 216 millió forint volt az alapban, ugyanakkor év közben 723 millió forint érkezett még rendkívüli kormányzati intézkedésként a KIM részéről. Ez egy konkrét kiállítás létrehozására irányult. Külön meg kell említenem a „Magyarság Háza” programnál, hogy egy olyan többfunkciós intézmény, amely az egységes magyar nemzet bemutatását, megismertetését tűzte ki céljául. Az intézmény gyűjti és feldolgozza a világban élő magyar közösségekről, személyekről, teljesítményekről szóló ismereteket, másrészt tudásközpontként is működik. Feladata korszerű módon bemutatni a magyarság értékeit. A nemzetünk sajátosságait, csak rá jellemző értékeit, hagyományait bemutató kiállítás azóta már létrejött, ahogy államtitkár úr is említette expozéjában. A „Mi, magyarok” című kiállítás 2014 őszén elindult, és azóta is nagy sikerrel látogatott. Meg kell továbbá említenünk a Bethlen Gábor Alap működésénél a nemzeti jelentőségű intézmények támogatását, amelyre 3,8 milliárd forintot szánt a 2013. évi költségvetés, 1,5 milliárd forintot egyéb támogatásokra különítettek el, ide kell érteni a pályázati keretek között kihelyezett forrásokat, valamint a nemzeti jelentőségű intézménynek nem minősülő, de támogatásra érdemes szervezeteket is. Az alapkezelő költségei 810 millió forintot tettek ki, hasonlóan az azt megelőző bázisévhez. Ez nem érte el akkoriban a 7 százalékot. Ugye, a jogszabály itt 10 százalékot tenne lehetővé.A költségvetési törvényhez képest a 2013-as évben három főbb szempont befolyásolta lényegesen az alap bevételeit. Először is a KIM nemzetpolitikai tevékenység támogatására szolgáló előirányzatából összesen több mint 3,8 milliárd forint érkezett az alapba. A minisztériumtól minden esetben kormányhatározat által került át összeg a Bethlen Gábor Alaphoz. Abban az évben kilenc ilyen eset fordult elő; kiemelendő a Sapientia Erdélyi Magyar Tudományegyetem, valamint a Partiumi Keresztény Egyetem finanszírozása közel 1,4 milliárd forint értékben, a II. Rákóczi Ferenc Főiskola infrastruktúrájának fejlesztése félmilliárd forint értékben, a Bodrogközi Magyar Közösség Háza első ütemének megépítése 352 millió forint értékben, valamint a Vajdasági Magyar Nemzeti Tanács programjainak finanszírozása 365 millió forint értékben.Másodsorban a BGA szerződés által vett át forrást a Nemzeti Média- és Hírközlési Hatóságtól, a 150 milliós pályázaton beérkező összegből finanszírozták a digitális műsorszórásra történő átállás gördülékeny lebonyolítását a határon túli régiókban. A pénzösszeg kihelyezése határon túli partnerek segítségével történt. A sikeres programot követően az alap természetesen elszámolt a Nemzeti Média- és Hírközlési Hatóság felé. Harmadrészt érkezett 40 millió forint a rendkívüli kormányzati intézkedések finanszírozására szolgáló keretből a BGA-hoz. Ez a forrás nem a KIM-en keresztül érkezett, és a határon túli regionális civil központok finanszírozását szolgálta. A fent említett bevételek megváltoztatták tehát a bevételi előirányzatot, így a kiinduláskori 11,5 milliárd forintos előirányzat közel 16 milliárd forintra változott.A kiadások tekintetében sor került egy 310 millió forintos maradvány felhasználására, így növekedett az összeg, az éves költségvetés összege 16 milliárd forint fölé. Kiadási megtakarításként az alap 650 millió forintot könyvelhetett el, ennek legjelentősebb része, 95 százaléka, amiről államtitkár úr is szólt, a 2013. május 13-án közzétett, a túlzotthiány-eljárás megszüntetése érdekében szükséges intézkedésekről szóló kormányhatározat, amelyben az alap tekintetében a kormány 500 millió forintos egyenlegjavulást írt elő. Később ez a kormányhatározat visszavonásra került, így viszont november végén már nem volt lehetőség arra, hogy erre az összegre vonatkozóan kötelezettségvállalásra kerüljön sor.Meg kell említenünk a nevelési-oktatási támogatás pozitívumait, amelynek keretében 250 ezer fő támogatására került sor. További területeknél megemlítendő a „Magyar kultúráért és oktatásért” felhívás, amelyre 600 millió forint állt rendelkezésre, illetve a Határtalanul!-program, amelynek kezelése ebben az évben volt utoljára a Bethlen Gábor Alapnál, és mint már korábban elmondtam, az erre fordított összeg, 465,3 millió forint volt, amelyből 30 millió forint a Rákóczi Szövetséghez került átutalásra, szintén határokon átívelő diákutaztatás céljaira. A program sikeresen zárult, hiszen 2013-ban közel 400 iskola volt a nyertes pályázók között, több mint 17 ezer diák utazhatott, és 2 ezer kísérőtanár. A Határtalanul!-programnál, azt gondolom, meg kell említenünk, hogy 2010-ben tekintette át a kormány a szomszédos országokba irányuló iskolai tanulmányi kirándulásokat, cseretáborozásokat, a testvériskolák együttműködését, és a tapasztalatok alapján indította el a Határtalanul!-programot. A cél az, hogy a magyar társadalom magáénak érezze a külhoni magyarságot, velük egy egységes nemzet keretei között azonosulni tudjon. Ebben a legfogékonyabb célcsoport maguk a diákok. Itt elsősorban a 7. évfolyamos diákokra koncentrál a Határtalanul!-program, és a pozitív tapasztalatok így eljutnak a diáktól a szülőig, nagyszülőig. A célunk az, hogy valamennyi magyar fiatal legalább egyszer a magyar állam támogatásával eljusson a szomszéd ország magyarlakta területeire, megéljék és megértsék a nemzeti összetartozást. Feladatunk az a Határtalanul!-programban, hogy ebben a parlamenti ciklusban, a ciklus végére egy teljes évfolyam diáksága lehetőséget kapjon az utazásra. Nyilvánvalóan a 2016-os költségvetés tervezésénél a jelenlegi összeg emelésére van szükség mindehhez. Tisztelt Ház! A Bethlen Gábor Alap bonyolította le a tárgyévben a Nemzetpolitikai Államtitkárság sikeres tematikus programját, a magyar kisiskolások évét is, amelyre 100 millió forint állt rendelkezésre. Ez, ugye, a külhoni magyar óvodások évét követte, és egy központi motívuma volt a programnak a közösségépítés, illetve ezen a közösségépítésen keresztül az arra való figyelemfelhívás, hogy érdemes a szülőknek a gyermekeiket az óvoda utáni időszakban magyar nyelvű iskolákba íratni. A gyermekek, szülők, pedagógusok közötti közösségépítésre fókuszált a program, hogy növelje az elkötelezettséget a magyar iskolaválasztás mellett. [[9.40]] Lezajlott a programban 2013-ban egy Kárpát-medencei körút is, mintegy 22 helyszínen. A nemzetpolitikával foglalkozó munkatársak, az államtitkárság munkatársai, a programban dolgozók mintegy 5 ezer kisiskoláshoz, valamint szülőkhöz és pedagógusokhoz jutottak el. Volt két nagy központi továbbképzés pedagógusoknak, módszertani csomag készült pedagógusok számára, és ezt eljuttatta a program minden iskolába. Volt egy kisiskolások számára megrendezett vetélkedősorozat is, amelynek keretében 51 iskolába százezer forint értékben egy csodasarok került eljuttatásra, mintegy jutalomként a vetélkedőn való részvételért. És ami nagyon fontos: ki találkozik sokszor kisgyermekes szülőkkel? A gyermekorvos. Kárpát-medencei gyermekorvos-találkozó is lett szervezve ebben az évben. Nyilvánvalóan az orvosok is személyes beszélgetés útján tudnak hatni a családokra, a szülőkre, hogy érdemes a határon túli területeken is magyar nyelvű iskolákba íratni a gyermekeiket. Tisztelt Ház! Szintén eredményesnek mondható a Szász Pál tanulmányi ösztöndíjpályázat, amelynek segítségével a többségi nyelven jogot hallgató külhoni magyar diákok a magyar közösség céljait szolgálva szülőföldjükön segíthetik a diploma megszerzését követően a magyar közösség boldogulását. Ennek összege 50 ezer forint/fő/hó volt a 2013. esztendőben. Tisztelt Ház! Úgy gondolom, hogy nemzetpolitikai céljainkat a Bethlen Gábor Alap megfelelően szolgálta a 2013. évben. Javaslom a határozati javaslat, a beszámoló elfogadását. Köszönöm a megtisztelő figyelmüket. [[Taps a kormánypártok soraiban.]]"
3,u2021-06-14-197,Fidesz-KDNP,0.9609375,2021-06-14,0.025676961988210678,"Köszönöm szépen, elnök úr. Tisztelt Államtitkár Úr! A sportnak, elsősorban a tömeg- és szabadidősportnak Magyarországon pedagógiai és egészségügyi szempontból egyaránt kiemelt szerepe van. A sport nemcsak a külső megjelenést formálja, hanem a belső biológiai funkciókat is javítja. A mindennapi mozgással sokat lehet javítani az emberek közérzetén. A sport nemcsak azért fontos, hogy később legyen kinek szurkolni az olimpián, illetve egyéb sportrendezvényeken, hanem hozzájárul mind a testi, mind pedig a szellemi egészségünk fejlődéséhez. A sport ügye társadalmi kérdés, és társadalmi összefogásért kiált. Tisztelt Államtitkár Úr! 2021. május 20-án mutatták be a Jász-Nagykun-Szolnok megyei Jászapáti városunkban azt a területet, ahol a közeljövőben honvédelmi sportközpont fog épülni. Ez a jászsági város Jászapáti elsőként vehet részt a honvédelmi nevelést segítő infrastruktúra bővítésében. Ezek a lőterekkel is rendelkező, multifunkcionális szabadidősport-létesítmények közösségi programok, sportlövő és küzdősportok, általános képességfejlesztő foglalkozások, valamint elméleti képzések megtartására is alkalmasak lesznek. Cél, hogy a sportközpontban állandó, összetartó közösségek alakuljanak ki, illetve családok közös sportolásának, a szabadidő eltöltésének lehetőségét kínálják. A Honvédelmi Sportszövetség komplex nevelési programján keresztül kiemelt figyelmet fordít a közösségépítésre, az egészséges életmód hangsúlyozására. A fiatalok körében olyan testkulturális műveltség kialakítása a cél, amely erősíti a honvédelem szempontjából is fontos fizikai képességeket, továbbá hozzájárul az élethosszig tartó sportolás ösztönzéséhez. Tisztelt Államtitkár Úr! Az elhangzottak kapcsán kérdezem tisztelettel, milyen ütemben folytatódik tovább Jászapátin a honvédelmi sportközpont építése. Köszönöm válaszát. [[Taps a kormánypártok soraiban.]]"
3,u2021-02-15-43,Fidesz-KDNP,-0.93701171875,2021-02-15,0.0222783200442791,"Köszönöm szépen a szót. Tisztelt Elnök Úr! Tisztelt Képviselőtársaim! A mostani járvány igazán megmutatta, hogy mi a különbség a baloldal és a nemzeti oldal válságkezelési stratégiái között. A baloldal egyszer már megbukott válságkezelésből, hiszen a válságkezelés, a munkahelyek megvédése, a beruházások ösztönzése helyett adót emeltek, csökkentették a béreket, elvették az orvosok, az egészségügyi dolgozók és a nyugdíjasok 13. havi fizetését. A baloldal kormánya a mainál több száz milliárd forinttal nagyobb adóterhet rótt ki a vállalkozásokra, megszüntette az olcsó, államilag támogatott lakáshitelezést, amivel több mint 1,2 millió magyar családot kergetett bele a devizaadósságba, amelynek következményeit néhányan még a mai napig is nyögik. Ha most ők kormányoznának, ugyanúgy csődbe vinnék az országot, mint akkor tették. A polgári kormány ezzel szemben gazdaságvédelmi akciótervet indított, amelynek keretében bértámogatásokkal, adócsökkentésekkel, hiteltörlesztési moratóriummal eredményesen sikerült megvédeni a magyar munkahelyeket, és elmondható, hogy ismét több mint négy és fél millió ember dolgozik Magyarországon. Még tombol a járvány világszerte, Európa több országában elindult már a harmadik hullám is, de az egészségügyi védekezés mellett Magyarországon már a gazdaság újraindítása is előtérbe került. Tavasszal a kormány legfontosabb feladata a gazdaság újraindítása lesz, ezért indította el a gazdaság-újraindítási akciótervet. A Fidesz-frakció minden támogatást megad a gazdaság-újraindítási akciótervhez, melynek legfőbb pontjai a következők. A lakásépítési áfa 5 százalékra csökkentésével azt szeretnénk elérni, hogy legalább 40 ezer új lakás épüljön Magyarországon. A lakásfelújításokhoz biztosított 6 millió forintos kedvezményes hitel, amelyből 3 millió forint vissza nem térítendő támogatásként a családoknál marad. Bértámogatási program indult, amely több mint százezer ember munkahelyét védte meg. Elindult az elmúlt fél évszázad legnagyobb orvosbéremelési programja. Működik a hitelmoratórium, melyet eddig másfél millió család vett igénybe, és 3000 milliárd forintot hagyott a vállalkozásoknál és a magyar családoknál. Elkezdtük a 13. havi nyugdíj visszaépítését. A 25 év alatti fiatalok 2022-től személyijövedelemadó-mentesen juthatnak hozzá munkabérükhöz. Illetve 10 millió forintos gyorskölcsönhöz, kamatmentes újraindítási kölcsönhöz jutnak hozzá a vállalkozások, amely segíti a bajbajutottakat a kilábalásban. Eközben a baloldal a mostani koronavírus-járvány alatt is ugyanazt az elhibázott gazdaságpolitikát akarja ráerőltetni a kormányra, olyan javaslatokat és olyan ajánlásokat tesz itt a parlamentben, amelyek mind a régi baloldali válságkezelés elemeit hozzák vissza. Semmi mást nem szeretnének, mint hitelezni, olyan adósságcsapdába kergetni a hazai vállalkozásokat, ahogy azt 2009-ben is tették. Olyan pályára állították akkor a magyar gazdaságot, amely az államcsőd szélére sodort bennünket. Ehhez képest most a válságkezelés ellenére is egy jó erőben lévő magyar gazdaságról beszélhetünk, amely képes a sikerre. A nemzeti kormány a válság kirobbanásának első pillanatától kezdve a magyar vállalkozások mellé állt. Jól tette, mert ebben a rendkívül nehéz helyzetben is csak együtt lehetünk sikeresek. A baloldal kormánya elvette a 13. havi nyugdíjat akkor, amikor nagyszüleinknek a legnagyobb szüksége lett volna a támogatásra. A szemük sem rebbent, amikor itt, ebben a parlamentben meg kellett nyomniuk az igen gombot. A Fidesz-KDNP kormányzása óta törvény garantálja, hogy a nyugdíjak megőrzik vásárlóértéküket, a nyugdíjasok megélhetését a rezsicsökkentés is nagyban segíti, emellett Erzsébet- és rezsiutalványt biztosítottunk számukra, valamint a gazdasági növekedésnek köszönhetően nyugdíjprémiumot is fizettünk az elmúlt évek során. A koronavírus-járvány okozta válság ellenére sem hagyjuk magukra őket, a gazdaság-újraindítási akcióterv egyik legfontosabb lépése, hogy visszaépítjük a baloldal által elvett 13. havi nyugdíjat, 2024-től már teljes egészében meg fogják kapni a nyugdíjasok. Gyurcsányék a kormányzásuk idején csak a megszorításokkal éltek, mi pedig igyekszünk az embereknek segítséget nyújtani, hiszen azt szeretnénk elérni, hogy aki bajba jutott, az a kormányban partnerre leljen, ne segélyezéssel, hanem olyan támogatásokkal próbáljuk a hazai vállalkozásokat talpra állítani, amely lehetőséget nyújt számukra a munkahelyek megőrzésére, és azt szeretnénk elérni, ha a magyar családok a válság ellenére is jobban élhetnének. [[13.50]] Higgyék el, tisztelt képviselőtársaim, akik a baloldalon ülnek, hogy az emberekkel szembeni politizálás nem vezet eredményre, az egy zsákutca. Legalább válság idején működjenek együtt velünk a haza szolgálatára! Köszönöm szépen a figyelmet. [[Taps a kormánypártok soraiban.]]"
3,u2017-05-16-115,Fidesz-KDNP,-0.94970703125,2017-05-16,0.9945467114448547,"Köszönöm a szót, elnök úr. Tisztelt Államtitkár Úr! Tisztelt Ház! Ez az a törvényjavaslat, amikor a szocialista képviselők nagy bajban vannak, de ellenzéki képviselőként teszik a dolgukat, és a fehéret is megpróbálják fehérre maszatolni, de ez nem fog sikerülni. Miért baj - teszem fel újra a kérdést -, ha az átláthatóság és a tervezhetőség jegyében szakítottunk azzal a gyakorlattal, amit egyébként mi is sokáig gyakoroltunk, az önök kormánya meg mindig, hogy egy éves költségvetést valamivel karácsony előtt fogadunk el, amelyik heteken belül életbe lép? Miért baj, hogy szakítottunk ezzel a gyakorlattal, és a költségvetés előkészítése során képesek vagyunk ma már arra, hogy legalább fél évvel előbb elfogadjuk azt a költségvetést, ami majd fél év múlva lép életbe? [[Heringes Anita: Mert ez egy mese! Bangóné Borbély Ildikó: Mert mire bevezetik…]] Ezt a költségvetést, aminek a módosításáról most itt beszélünk, 2016 közepén fogadtuk el. Azóta eltelt háromnegyed év, a módosítás indokolt, de alapvetően és döntően pozitív irányú módosításokról van szó. Egyetlen megszorítás, egyetlen visszalépés nincs ebben a törvénytervezetben, csak pozitív dolgokról tudunk itt számot adni. Miért akarják ezt elhazudni az ország közvéleménye elől, tisztelt szocialista képviselők? Pont a mai napon, amikor a híradások arról szólnak, hogy a gazdaság növekedése az első negyedévben 4,1 százalékos volt. Nehéz szellemi teljesítmény lesz önöknek megint megmagyarázniuk [[Dr. Józsa István: Uniós pénz!]] , hogy ez miért hamis, miért illeg-billeg az egész, miért csak ideiglenes, miért nem lesz tartós és így tovább. Mert a sajtócikkeket olvasva látom, hogy ez a folyamat ilyen szempontból már elindult. De beszéljünk azokról a nagyszerű dolgokról, amik ebben a törvényjavaslatban vannak! Nézzük meg, hogy a bevételi oldalhoz, tehát a háromnegyed évvel ezelőtt elfogadott 2017. évi költségvetés bevételi oldalához miért vagyunk kénytelenek hozzányúlni, és ez miért örvendetes nekünk. Az első dolog, amit itt mindjárt rögzítenem kell, hogy akkor, amikor ezt a költségvetést megterveztük az óvatos tervezés jegyében, azzal kalkuláltunk, hogy 3,1 százalék lesz a növekedés 2017-ben. Most a miniszter úr és az államtitkár úr is azt rögzíti itt, hogy ennél is bátrabban gondolkodhatunk, mert mi azt gondoljuk, hogy ez a növekedés 4,1 százalékra is felmehet. De hogy 3,5 százaléknál nagyobb lesz a növekedés, ezt egészen biztosan gondoljuk, ezért a nyugdíjasoknak, akik hallgatják vagy nézik ezt a vitát [[Bangóné Borbély Ildikó: Nem nézhetik!]] tehát legalább eljut hozzájuk az információ, most már azt mondhatjuk [[Közbeszólás az MSZP padsoraiból: Vajon hol nézik?]] , hogy amit korábban valószínűsítettünk, azt most már a törvény értelmében is biztosra mondjuk, hogy sok év után először 2017 végén nyugdíjprémiumot fogunk fizetni a nyugdíjasoknak. És azt is reméljük, hogy ez majd 2018-ban is így lesz. Tehát, Józsa képviselő úr, nem is tudom, hogy fogalmazott, mert most már másodszor hozza ide a fasiszta gondolkodást. [[Dr. Józsa István: Fasisztoid…]] Számomra egyszerűen felfoghatatlan költségvetési pénzügyi törvények kapcsán fasizmust [[Dr. Józsa István: Elnyomás!]] meg elnyomást látni. Ahogy ön fogalmazott, novemberben majd hozzávágjuk a nyugdíjasokhoz ezeket az összegeket. [[Dr. Józsa István: Ezt mondtad!]] Nem, nyugdíjprémiumot fogunk nekik fizetni, úgy [[Dr. Józsa István: Ez a szocialista törvény! Mi hoztuk ezt a törvényt! Tessék elismerni!]] , ahogy az előreláthatóság jegyében ez egyébként törvényi kötelezettségünk. Mert úgy látjuk, hogy az inflációs számok és a növekedési számok úgy alakulnak, hogy képes lesz a magyar gazdaság nyugdíjprémiumot fizetni a nyugdíjasoknak. Hogy ez önnek miért ilyen tragikus, amit így kell hangoztatni, hogy hozzávágjuk majd a nyugdíjasokhoz… [[Dr. Józsa István: Kevés, azért!]] Ja, hogy kevés. Ja, hogy ez is kevés! De akkor legalább ne azt mondja, mert önmagának mond ellent, ha ez kevés. Akkor nem arról beszélne, hogy hozzávágjuk a nyugdíjasokhoz, hanem mondja azt, örömteli, hogy a magyar gazdaság ma már erre képes, de reméljük, majd lesz ez több is, mert akkor egyetértek önnel [[Bangóné Borbély Ildikó: Miért most? Mert jövőre választások lesznek! Azért. A választások előtt, csak akkor képes, a választások előtt.]] Beszéljünk azokról a további szomorú dolgokról, amiket ön kurtán-furcsán elintézett, a bérmegállapodásról. Hat évre előre sikerült, a törvény elfogadása után, bérmegállapodást kötnie a kormánynak [[Bangóné Borbély Ildikó: Kivel állapodtak meg?]] a gazdasági szektorral, tehát a munkaadók és munkavállalók képviselőivel. [[Bangóné Borbély Ildikó: Aha, hogyne!]] Erőteljes ütemben vagyunk képesek növelni a minimálbért [[Bangóné Borbély Ildikó: Az!]] és a diplomás-minimálbért, 15 százalékkal és 25 százalékkal. Ezeket az átvezetéseket tesszük meg a törvényben. [[Bangóné Borbély Ildikó: Zsebben mennyit visz haza, képviselő úr?]] Még egyszer mondom, ezt a megállapodást nem kormányzati kényszerből, mert akkor nem megállapodás, hanem diktátum lenne, hanem megállapodva azokkal a szociális partnerekkel, ezeket akkor fogadjuk el, amikor már élt a törvény, amikor már elfogadtuk a törvényt, most pedig ezeket a pozitív dolgokat átvezetjük ezen a törvényen. Ugyanakkor állapodott meg a kormány ezekkel a szereplőkkel arról, hogy ahhoz, hogy az ő terheiket csökkentsük, hiszen nyilvánvalóan nekik teher valahol, hogy a megállapodás értelmében növelniük kell a minimálbért vagy a diplomás-minimálbért, a járulékaikat, az ezután történő járulékbefizetéseket viszont csökkenti a kormány. A kormány ekkor állapodott meg velük arról is, hogy a társasági adó kulcsa is csökken, egységesen 9 százalék lesz. Itt térek vissza arra a vitára, ami köztem és Z. Kárpát képviselő úr, a Jobbik képviselője között képviselője között kialakulhatott volna, ha itt lenne. Most válaszolok arra, amit ő felvetett. Én azt mondtam az adótörvények kapcsán, hogy a magyar kormányra az volt jellemző, hogy nem mindig azokra terheltük a többletadókat - többletadók beszedésére voltunk kénytelenek, mint ahogy azt önök tették -, tehát nem a családokat terheltük. A családoknak kedvezményeket adtunk, elsősorban a gyermekvédelmi kedvezményen keresztül, és többletadókat áfaterületen szedtünk be, bár ott is visszavonulás van előterjesztve, hiszen nagyon sok tételt az alapvető élelmiszerek kapcsán már 5 százalékra vittük le 27 százalékról. Tehát én azt a gondolatot pedzegettem meg, hogy a családoknak kedveztünk, és más jövedelemtulajdonosokra, multikra, pénzügyi szektorra, kereskedelmi láncokra különadókon keresztül terheltünk többletadókat. [[16.50]] Ellenérvként az hangzott el, hogy micsoda hazugság, hogy én szégyelljem magam, hogy mi nem kedvezünk a multiknak, mert a társasági adót csökkentettük. Ezt én nem vitatom, csakhogy van egy sorrendiség. Volt egy gazdasági válság, önök csődbe juttatták országot. [[Zaj az MSZP soraiban.]] Ekkor hoztuk azokat az adókat, amiket hoztunk [[Dr. Józsa István: Elnök úr, ez hazugság!]] , és amikor a magyar gazdaságot talpra állítottuk, akkor már a versenyképesség növelése érdekében arra is képesek voltunk, hogy a társasági adót csökkentsük. Európában a legkisebb társasági adót kell így csökkenteni, mert többletmunkahelyeket remélünk azáltal, hogy kicsik és nagyok is kevesebb társasági adót fizetnek, tisztelt képviselőtársaim és tisztelt távol lévő jobbikos képviselő úr. Nem kívántam én ezt a tényt elhallgatni akkor sem, amikor azt mondtam, igaz az, hogy mi más jövedelemtulajdonosokra terheltünk akkor többletterheket, de semmiképp se a családokra, és semmiképpen se a gyermeket nevelő családokra. A bevételi oldal többletlehetőségeiről beszéltem eddig viszonylag hosszan, amiket most átvezetünk a 2017. évi költségvetésben. A bevételi többlet pedig arra is ad lehetőséget, hogy a kiadási oldalon is tegyünk korrekciókat. A kiadási oldal többletlehetőségeit fogalmazza meg ez a törvénytervezet. S mindezt persze úgy teszi, hogy egy pillanatra se mondunk le a stabil és kiszámítható költségvetési politikánkról, amit két cikluson keresztül folytattunk, amit a Költségvetési Tanács most is elismer, mert azt mondja, hogy a hiánycél semmilyen módon nem várható ezeknek a többletintézkedéseknek a teljesülése esetén se. Ezt azért fontos itt megjegyeznünk, mert a sajtón keresztül - s gondolom, holnap ezt már hallani is fogjuk - majd el fog hangzani, hogy választási költségvetést fogad el az ország. Hát, ha erre törekedtünk volna, akkor nem a 2018-as költségvetést kellene választásinak megterveznünk, mert mire az működni fog, addigra gyakorlatilag itt vannak a választások, hanem a 2017-est kellett volna választási költségvetésként elfogadni. De itt a bizonyítvány, mondja a Költségvetési Tanács, hogy erről nincs szó. Úgy tudunk többletforrásokról rendelkezni a többletbevételek eredményeként, hogy az egyenleg semmilyen módon nem változik, és reményeink szerint 2,4 százalékra fog teljesülni a hiánycél. Ezek után már csak arról érdemes beszélni, hogy azok a kiadási többletek, amiket megfogalmazunk, jó célok-e. Államtitkár úr kettő nagyon fontosat kiemelt, az egyiket azért említem meg, mert a Költségvetési bizottság ülésén visszatérően a gyermekétkeztetés ügye kerül elő. 74 milliárd van rögzítve ebben a törvényben erre a célra olyan forrásként, amit ráadásul másra felhasználni sem lehet. A nyugdíjprémium ügyéről már beszéltem. A nyugdíjasok hosszú évek után először fognak azzal találkozni, hogy az év végén a magyar gazdaság és ilyen szempontból a magyar emberek teljesítményének eredményeként nyugdíjprémium kifizetésére leszünk képesek. Ez egy 50 milliárdos tétel, ami a nyugdíjemelés mellett a nyugdíjasok jövedelmét, jövedelmi pozícióját fogja erősíteni. Államtitkár úr beszélt arról, s én is fontosnak gondolom megemlíteni, hogy 25 milliárdos beruházás-előkészítő alapot fogalmazunk meg ebben a költségvetésben. Ez megint egy előrelátó gondolkodás. Számtalan olyan projekt van a fejünkben, amelynek a megvalósítása azzal kezdődik, hogy ezt a beruházást legalább az álmok szintjén, a tervezés szintjén el kell indítani. Mohácsi képviselőként itt említek meg egy ilyent: remélem, hogy ebből a 25 milliárdos alapból a mohácsi Duna-híd további előkészítésére is jutnak források. Azért mondom, hogy a további előkészítésére, mert az előkészítések eddig is folytak, s most már ott tartunk, hogy kiviteli terveket tudunk majd készíteni, de ehhez források kellenek. Ez a 25 milliárdos alap egy ilyen nagy beruházásnak is megteremti a további előkészítési feltételeit. Útfelújítások. Jól tudjuk, hogy itt nem tudnánk annyi pénzt elkölteni, aminek értelme ne lenne. Autópálya-építés, tehát nagy infrastrukturális mellett utak felújítására is szükség van. Az eddigi 10 milliárdos keret mellett 50 milliárdot különítünk el ezekre a fejlesztésekre. Az egészségügy mindig vita, részben joggal kritika tárgya, ami az egészségügyben történik, bár az egészségügyi infrastruktúra ebben az országban eddig is izmosan fejlődött, talán a legkevésbé Budapesten. Most itt olyan beruházások vannak megcélozva, amik egészségfejlesztéseket szolgálnak elsősorban a fővárosban: kőbányai Egészségház, Református Egyház Bethesda Gyermekkórháza, Irgalmasrendi Kórház, Pestszentimre, és még sorolhatnám tovább a tételeket. Még egy dolgot hadd emeljek ki, s ezt a hírt is sokan várják. Az építési szabályok újraírása a településeknek feladatot adott, hogy valamilyen településképi elemzéseket kell készíteniük. Ez nyilvánvalóan költséget jelent. Itt megjelenik ez a tétel, ez a 2,7 milliárdos tétel, amin keresztül minden településre kellő forrás juthat el ahhoz, hogy ezen feladataiknak megfeleljenek. Az Országvédelmi Alapot 55,8 milliárdra emeljük, a rendkívüli kormányzati intézkedések tartalékát pedig 10 milliárd forintra. Tehát a kormány a növekvő és jól alakuló költségvetési bevételi számok ellenére is kalkulál kellő tartalékokkal ahhoz, hogy a költségvetést az elkövetkezendő időszakban kézben tudja tartani. Az óvatos tervezés és a költségvetés óvatos végrehajtása továbbra is jellemzi a kormányt. Én azt gondolom, tisztelt képviselőtársaim - ezt mindannyian tudják, még az ellenzékiek is -, hogy az itt bemutatott számok alapján ez a költségvetési módosítás támogatható, hisz a választóknak, a családoknak és a gazdasági szereplőknek csak pozitívumokat tartalmaz, amikor ezeket a számokat átvezetjük a költségvetésben. Köszönöm a figyelmüket. [[Taps a kormánypártok soraiban.]] [[Az elnöki széket Lezsák Sándor, az Országgyűlés alelnöke foglalja el.]]"
3,u2018-12-11-31,Fidesz-KDNP,-0.9755859375,2018-12-11,0.034291692078113556,"Köszönöm a szót, elnök úr. A képviselő úr által elmondottak is azt mutatják, hogy az a vita, amelyben gyakorlatilag három éve benne vagyunk, a migrációs válságról szóló vita, az nem csillapodik, és ennek nemcsak az Európai Unióra, az európai határokra nehezedő migrációs nyomás az oka, hanem az is, hogy a brüsszeli vezetők, mintha mi sem történt volna az elmúlt években, változatlanul egy olyan intézményrendszer kialakításán dolgoznak, amely áramvonalasítaná, megkönnyítené, nem pedig meggátolná a bevándorlást. Az a helyzet, hogy ennek a tervnek nincsen semmiféle társadalmi támogatottsága, és ez egyenesen oda vezetett, hogy óriási a szakadék a brüsszeli elitek és az európai állampolgárok között. Ezért lesz mindent felülíró téma jövő májusban a biztonság kérdése az európai választáson.Nos, az, hogy fenn tudjuke tartani a biztonságunkat, alapvetően határozza meg azt, hogy Magyarország továbbra is gyarapodó pályán tude maradni. Most gyarapodó pályán vagyunk, növekedő pályán vagyunk, és szeretnénk, hogyha ez így is maradna. Engedjék meg, hogy a képviselő úr által említett témán túlmenően pár olyan aktuális változásról szóljak, amelyek ezt alátámasztják, már csak azért is, mert ezeket a változásokat a parlamenti szezon végén érdemes számba venni. Lényeges körülmény, amikor az eredményekről és a változásokról beszélünk, hogy a magyar GDP továbbra is komoly nagyságrendben növekszik, 5,2 százalékkal, ami uniós összehasonlításban is igen előkelő eredmény, megteremti az előrelépés lehetőségét számos stratégiai jelentőségű területen, például bővülhet a családtámogatási rendszer. Idén januártól a kétgyermekesek már havi 40 ezer forint adókedvezményre lesznek jogosultak. Már december 1-jével bővült az otthonteremtési rendszer, már a kétgyermekesek is kaphatnak 10 millió forintos kedvezményes hitelt, a háromgyermekesek pedig 15 milliós kedvezményes hitelt kaphatnak. Emelkednek a nyugdíjak, az ősszel fizetett prémium után további 2,7 százalékkal, mindezt úgy, hogy az idősek idén Erzsébet-utalványt is kaptak. Folytatódik a rendvédelmi dolgozók béremelése most januárban 5 százalékkal, ami egy összesen 50 százalékos béremelési programba illeszkedik 2016 és 2019 között. Jelentősen emelkedik az ápolási díj. Akik súlyos fogyatékosság vagy tartós betegség miatt ápolják otthon a gyermeküket, bruttó 100 ezer forintos juttatást kaphatnak majd, a nem gyermekeket ápolók díja januártól 15 százalékkal, majd 2022-ig fokozatosan 30 százalékkal nő majd. Ami az egyéb változásokat illeti, 20 ezer forintig minden utalás mentesül a tranzakciós illeték alól, csökken a tartós és a féltartós tej áfája, amely intézkedés kiegészíti, követi a korábbi élelmiszeráfa-csökkentéseket. Máshol is lesz adócsökkentés: 12 millióra nő a legkisebb vállalkozások áfamentessége, ezzel 600 ezer adózó jár jobban anyagilag, amit kiegészít az, hogy nem kell majd áfabevallást készíteniük. [[9.10]] Többen választhatják majd a kisvállalkozói adózási formát, amelynek összeghatára december 1-jével 500 millióról 1 milliárdra növekedett. Ezek tehát olyan intézkedések, amelyek egy fontolt lépésekkel jó irányba haladó ország képét mutatják, nem mellékesen egy olyan országét, amely a legfontosabb döntéseket képes saját maga meghozni, és amely egyre kevésbé függ másoktól. A cél az, hogy egyáltalán ne függjünk másoktól pénzügyeinkben, saját döntéseinkben sem. Mindent összevetve: a fő céljaink továbbra is a növekedés és a biztonság, és a kormány továbbra is azért dolgozik majd, hogy ezeket a szempontokat együtt érvényesítse, és számít mindazok támogatására, akik munkájukkal, ötleteikkel és napi küzdelmükkel hozzájárulnak ennek az országnak a gyarapodásához. Köszönöm a figyelmet. [[Taps a kormánypártok soraiban.]]"
3,u2015-05-26-23,Opposition,0.6748046875,2015-05-26,0.05250704288482666,"Tisztelt Elnök Úr! Tisztelt Ház! 2014. november 26-án Rétvári Bence államtitkár úr az alábbiakat mondta: „A kormány továbbra is elkötelezett a szociális életpálya bevezetése mellett. Minden egyeztetésen és megbeszélésen, amelyet a szakterület dolgozóinak képviselőivel folytattunk, elismertük, hogy a munkatársak bérhelyzetét meg kell oldani. A szociális szférában mintegy 93 ezren dolgoznak, 73 ezren szakmai és 20 ezren technikai munkakörben. Idetartoznak a szociális intézményekben, így az időseket, fogyatékkal élőket ápoló otthonokban dolgozók, a bölcsődei gondozónők, a gyermekvédelem területén alkalmazásban állók. Az emberi erőforrások minisztere javaslatára a kormány 2014-ben már 12 milliárd forintot biztosított az ágazati bérpótlék bevezetésére, amit 2015-ben is garantál. Ez az összeg a későbbi béremelésekbe is beépülne. A szociális ágazatban dolgozók béremelésének folytatására, az ágazat középtávú fejlesztési koncepciójának előkészítése után akár már 2015 második felében sor kerülhet. Miniszterelnök úr elhangzott szavait ismételve, jövőre megalkotjuk az ágazatban dolgozókkal egyetértésben a szociális ágazat életpályarendszerét.” 2014. december 23-án államtitkár úr ezt mondta: „Ezek az emberek valóban többet is érdemelnek, fokozatosan halad a kormány. Bízunk benne, hogy Magyarország növekvő gazdasági teljesítménye a karácsonykor más emberekről gondoskodó emberek munkájához is nagyobb lehetőséget nyújt nekünk az ő megbecsülésükre és a jövő évi béremelésekre.” 2015. március 11-én Czibere Károly a Kossuth rádiónak azt nyilatkozta: „A kormány elkötelezett amellett, hogy anyagilag és erkölcsileg is megbecsülje azt a nagyon kemény munkát, amelyet a szociális ágazatban dolgozók végeznek.” Tisztelt Államtitkár Úr! Azért kellett ezeket a mondatokat hosszan idézni önöktől, mert fontos rávilágítani arra, hogy önök mit mondtak, miközben nem tesznek semmit. Önök átverték a szociális dolgozókat. A napokban benyújtott 2016-os, tehát a jövő évi költségvetésben nyoma sincs a szociális dolgozók béremelésének, még az életpályamodellnek nevezett valaminek se. De nem csak erről hazudtak korábbi megszólalásaikban; hazudtak arról is, hogy idén nyáron 15 milliárd forint többletet kapnak az ágazatban dolgozók. Mindezek miatt kérdezem, államtitkár úr: hányszor verik még át a szociális dolgozókat azzal, hogy emelik a bérüket? Mikor lesz valódi béremelés a szociális szférában? A bérpótlék nem béremelés, államtitkár úr. Mikor lesz végre jobb a szociális és gyermekvédelem területén dolgozó szakemberek munkajogi helyzete, illetve bérszínvonala? Kérem, államtitkár úr, ne ismételje önmagát, én ezt már megtettem. Várom válaszát."
3,u2018-11-12-11,Opposition,0.64208984375,2018-11-12,0.033384937793016434,"Köszönöm szépen. Tisztelt Ház! Kedves Képviselőtársaim! Remélem, hogy a parlament méltó módon emlékezik a szociális munka napjára. A parlament méltóságát is nagyban emelné, ha képviselőtársaim koncentrálnának erre az eseményre, annál is inkább, mert több mint húsz éve, hogy Magyarországon is november 12-én a szociális munka napját ünnepeljük. Egy pillanatra gondoljunk azokra a kollégákra, akik akár az alapellátásban, akár a szakellátásban dolgoznak, az alapellátásban akár az idősek nappali ellátásában, akár a szociális étkeztetésben vagy a falugondnoki, tanyagondnoki szolgálatokban. És gondoljunk ilyenkor azokra, akik az idősotthonokban éjt nappallá téve folyamatos műszakban, ünnepekkor és hétvégeken is ott állnak a vártán. És gondoljunk azokra is, akik a különböző intézményekben, hivatalokban dolgoznak, hiszen a nélkül az adminisztrációs munka nélkül, amit ők elvégeznek, azt hiszem, hogy sokra nem jutnánk. És gondoljunk azokra is, függetlenül attól, hogy milyen a fenntartója, akik egyházi intézményben, civil szervezetben vagy önkormányzati fenntartású intézményben dolgoznak. De ilyenkor kell hogy egy picit gondoljunk azokra is, akik a tudomány területén, akik az oktatásban tevékenykednek, hiszen az ő szaktudásuk nélkül nem tudna ez a szakma sem megújulni. [[13.30]] Őket a szociális szakmában az optimista cselekvőknek szokták nevezni, akik gondoznak, ápolnak, tanácsot adnak. Méltán gondolhatjuk mi is azt, hogy a politika, a kormány elismeri az ő munkájukat, elismeri a tevékenységüket. Készülve erre a napirend előtti felszólalásra, előkerestem, hogy mit mondott a kormány a múlt évben, a szociális munka napján ennek az ágazatnak. Engedjék meg, három mondatot szeretnék csupán ebből idézni. Hangsúlyozom, ez múlt év november 12-én hangzott el. „A kormány kiemelt célja, hogy erkölcsileg és anyagilag is támogassa az ágazatban dolgozókat. A munkatársak megbecsülésének legfontosabb eszköze a béremelés. 2018-ra az átlag bruttó kereset 60-62 százalékkal fog emelkedni az ágazatban a 2013-as bérekhez képest, az átlag bruttó bér a szociális szférában 2017-ben 212 ezer forintra, jövőre pedig, tehát most, 2018-ra 233 ezer forintra fog nőni.” Kedves Képviselőtársaim! Akik engem ismernek, tudják, hogy én elég alapos ember vagyok, mindig mindennek utánanézek vagy kiszámolok. 2018-ra azt ígérték, hogy 233 ezer forint lesz a bruttó kereset. Ezzel szemben a szociális ágazatban a bruttó kereset 153 253 forint a KSH legfrissebb kiadványa szerint, és a nettó átlagkereset, kapaszkodjanak meg, 101 907 forint. Azt gondolom, kommentárt ehhez nem kell az égvilágon semmit fűzni. Ezenkívül pedig azt gondolom, és ismételten szeretném megemlíteni, hogy ünnepeljük ezt a napot méltósággal, hiszen ez az első olyan munkanap, amikor a szociális ágazatban munkaszüneti nappal ünneplik és ismerik el az ágazatban dolgozók tevékenységét. Gondoljunk azokra a családsegítő tevékenységet folytató szociális munkásokra, akik valószínűleg a mai nyitáskor tucatjával találkoztak olyan rokkantakkal, akik most bíznak az Alkotmánybíróság határozatában, hiszen pénteken a déli órákban látott napvilágot, hogy az Alkotmánybíróság döntött a Kúria beadványáról. Ennek nyomán a rokkantsági nyugdíjasok új ellátását illetően felül kell vizsgálni az eddigi tevékenységét. Ismeretes önök előtt, hogy 2012-től anélkül, hogy valakinek egészségében érdemi változás lett volna, csupáncsak azért, mert a minősítési szabályokat a kormány megváltoztatta, elestek olyan szerzett jogoktól, elestek nemzetközi szerződésben vállalt kötelezettségeinktől, ami a tulajdonhoz való jogot is deklarálja, ennek következtében 10 ezer, 20 ezer, 30 ezer forintokkal lett kevesebb az ellátása egy-egy embernek. Azt gondolom, ilyenkor egy kicsit hátra kell olyanformán dőlni, hogy vegyünk egy nagy levegőt. Támogatni fogjuk persze a kormányt akkor, ha az Alkotmánybíróság döntésének eleget tesz, és március 31-ig megalkotja ezt a törvényt. De ha nem, akkor most jelentem be, hogy a Szocialista Párt el fogja készíteni az országgyűlési határozati javaslatot, és el fogja készíteni azokat a törvényi rendelkezéseket, amelyek kárpótolni és kártalanítani fogják azokat az embereket, akiket hátrány ért. Köszönöm szépen."
3,u2016-11-23-281,Opposition,0.42626953125,2016-11-23,0.028535591438412666,"Köszönöm szépen a szót. Örömmel hallottam, hogy vannak már olyan kormánypárti képviselőtársak, akik megbecsülik a külföldön dolgozó fiatalokat, és nem azt gondolják, hogy szabadságvágyból vagy kalandvágyból hagyták el ezt az országot, hanem értik és tudják, hogy meg kell becsülni azokat a fiatalokat, akik dolgozni akarnak, megélni és tisztességesen felnevelni a gyerekeiket, még akkor is, amikor én - még egyszer szeretném hangsúlyozni - abban hiszek, hogy nekik itthon lenne a helyük, és itthon kellene jól megélniük a fizetésükből. De a megbecsülést abban is megmutathatnák képviselőtársaim, hogy a választójogban is ugyanazokat a lehetőséget biztosítják ezeknek a fiataloknak, merthogy az úgy lenne igazságos és korrekt. És akkor éreznék a fiatalok, hogy ők ténylegesen meg vannak becsülve. Csakhogy ma valahogy úgy érzik, hogy még igazán haza sem akarják hívni őket, mert a „Gyere haza!” program valami csodálatosan sikerült - ugye, tisztelt képviselőtárasaim? -, hiszen százmillió forintból 105 fiatalt sikerült hazacsábítani még az önök statisztikája alapján is. Azt gondolom, olyan lehetőséget kell ezeknek a fiataloknak biztosítani, amiért tényleg megéri nekik hazajönni, tényleg látják a lehetőséget ebben az országban, és azt érzik, hogy meg tudnak élni, a gyermekeiket fel tudják nevelni. És ne azt lássák, hogy most is a társasági adónál csak a felső 10 százalék az, aki megint jól fog járni, a kis- és középvállalkozók valahogy megint háttérbe lettek szorítva. Ne azt érezzék, hogy az öngondoskodás itt valahol bűnnek tekintendő, hiszen a magánnyugdíjpénztárjukat már elbukták, most pedig a kafetériából sem rakhatnak majd nyugdíjra félre vagy egészségpénztárba félre. Én azt gondolom, hogy a jövő felé kellene tekintenünk, lehetőségeket biztosítani a fiataloknak az öngondoskodásra, a választójogban ugyanolyan lehetőséget biztosítani, mintha itthon lennének vagy egyébként határon túli magyarok lennének, merthogy ugyanolyan lehetőségekre van szükségük, mint bárki másnak. Köszönöm."
3,u2015-11-02-377,Opposition,-0.96728515625,2015-11-02,0.029301444068551064,"Köszönöm szépen, elnök úr. Az ország teljesítőképességéből nem futja az otthoni ápolás méltó díjazására - mondják ezt az illetékesek, az úgynevezett illetékesek. Az ápolási díj évek óta változatlan összegű díjértéket képvisel, az éhenhaláshoz sem elégséges forrás. Miért nem minősül munkának, miért nem finanszírozható ekképpen a súlyosan fogyatékost otthon ápoló emberek tevékenysége? Miért nem emelik meg ennek a díjnak a mértékét? - tehetjük fel a kérdést. Mondhatjuk a válaszban azt, hogy nyilvánvaló, hogy 47 ezer forintból nem lehet megélni. De még a minimálbér összegéből sem, abból a 68 775 forintból. Hát akkor hogyan lehet 29 500 forintból? Vagy annak épp a nettójából, ami 26 550 forint? Nézzék, 29 500 forint 24 órában folyamatában végzett munkatevékenységért, amely kapcsán nincs szabadság, mert a beteg ápolása nem olyan, hogy elmegyünk mellőle szabadságra! És a súlyos fogyatékossággal élők esetében ezernyi olyan problémával kell szembenézni, amire sokan nem is gondolnak, akik a kérdésekre válaszolni sem akarnak. Hozzá kell tennem azt is, hogy ha az intézményi rendszer keretei között történik a gondozás, akkor jóval többe kerül. 70-75 ezer forintos normatívák vannak ismereteim szerint. Ígéretek már voltak. Orbán is ígért - senkit nem hagyunk magára, senkit nem hagyunk az út szélén -, de Halász János is 2011-ben azt mondta, 2012-ben emelni fogjuk az ápolási díj mértékét. S a parlamentben sokszor elhangzik: erős a gazdaságunk, egyre erősödő. Ha ez így van, akkor kérdezem, talán joggal: az ország gazdasági helyzete nem engedi meg azt, hogy 60-70 ezer ember tekintetében egyrészt az a tevékenység, amely társadalmilag értékes és megbecsülendő tevékenység, munkaviszony keretei között és megfelelő ellenszolgáltatás mellett történjen? Gondoljanak csak bele, ha az ápoló - mármint, aki otthon ápolja a súlyos fogyatékossággal bíró embereket - megbetegszik, ő táppénzre nem mehet. Ha isten ne adj’, az ápolt meghal, akkor, aki ápolta, álláskeresési támogatásról vagy keresetpótló juttatásról csak álmodozhat. 26 550 forint. 26 550 forint, és öt éve, 2010. április 30-a óta változatlan. Az emberiesség hol van ezek mögött a kérdések mögött vagy épp a válasz tekintetében? S ha még kiegészítem azzal, hogy nagyon sokan, akik súlyos fogyatékossággal bíró embereket ápolnak, még lakhatási, fenntartási támogatásban is részesültek - néhány ezer forintban, átlagosan négyezer forint nagyságrendben -, ezt is megszüntették, tovább súlyosbították az ő élethelyzetüket, akkor azt kell mondjam, hogy a jelen kormány nem igazán érzékeny azon emberek irányába, akik súlyos társadalmi problémák megoldását veszik a saját vállukra, és ezt teszik sokkal költséghatékonyabb módon, mint ahogy intézményi keretek között ez megoldható. A kérdés újólag és újólag eljön: miért nem minősíthető munkának a súlyos fogyatékossággal bírók otthoni ápolása? És miért nem kívánják ennek a díjtételét megemelni? Ígéretek már voltak, bár vannak olyan minisztériumok, amelyek 11 hónapja nem tudnak válaszolni. Ígéretek voltak: Balog miniszter úr, Harrach Péter, Németh Szilárd, Tuzson Bence, Semjén Zsolt, Tarnai Richárd és még sokan mások. Azt mondták, változtatni fognak. Azt mondták, kezdeményezik. Én szeretném az eredményét látni. [[23.50]] Ne ígérjenek, hanem cselekedjenek! Változtassanak ezen a helyzeten, mert azok az emberek, akik ezt a tevékenységet folytatják és vállalják, ezt megérdemlik. Köszönöm szépen, elnök úr."
3,u2018-09-17-9,Opposition,-0.970703125,2018-09-17,0.08733686804771423,"Köszönöm a szót, elnök úr. Tisztelt Képviselőtársaim! Miniszterelnök úr, ön egy vaskos, igen súlyos papírral érkezett ma a parlament elé. Most nem arra a papírra gondolok, amiből a beszédét fölolvasta, hiszen azért az inkább könnyűnek találtatott, hiszen nem szerepelt benne, vagy nem írták oda önnek azt, hogy éppen 325 forintba kerül egy euró, nem írták oda azt, hogy a költségvetési hiány elszállt, hiszen különböző szabálytalanságok miatt az Európai Unió nem fizeti ki Magyarország számára a támogatásokat. Valószínűleg ebben a papírban, amit ön fölolvasott, abban nem szerepel az, hogy több százezren hagyták el Magyarországot vagy munkát vállalni, vagy éppen az ön rendszere elől elmenekülni, és hogy ezt tervezi sok százezer magyar fiatal.A súlyos, vaskos papír, amiről beszélek, az az, amit az Európai Parlament elfogadott, és ön bár Brüsszelbe indult megvédeni Magyarországot, ez a papír Strasbourgból érkezett. Önnek papírja van arról, egy bűnlajstroma 12 pontban, ami többek között azt rögzíti, hogy ön egy visszaeső jogsértő, egy visszaeső normaszegő, ami azt tartalmazza, hogy a közjó és a többség szolgálata helyett ön az önös érdekeit, politikai céljait fogalmazza meg, és a saját politikai elitjét gazdagítja. Ez a papír rögzíti azt, hogy ön már nem Európa erős embere, ahogy ön ezt aposztrofálta, hanem Európa páriája. És ez a papír azt is rögzíti, és talán ez a legsúlyosabb, hogy ön a népakarat ellen kormányoz, hiszen annak idején, amikor Magyarország az Európai Unióhoz csatlakozott, akkor nemcsak egy szerződésről szólt az az időszak és nemcsak egy szerződést erősített meg népszavazás - milyen furcsa, hogy akkor még erről népszavazás döntött -, hanem a magyar emberek arról döntöttek, hogy az európai értékközösséghez akarnak tartozni. Hisszük, hittük és a magyar emberek jelentős többsége hitte akkor is, hogy ezek azok az alapértékek, amikért küzdött Magyarország a rendszerváltás óta, és szeretném önnek jelezni, hogy ezt akkor a magyar emberek 84 százaléka, négyötöde támogatta. Engedjen meg egy idézetet, ha már itt az idézetekről volt szó, amit ön mondott: „Sokszor kerültünk abba a helyzetbe, hogy a magyar polgárok érdekeit éppen az Európai Unió képviselte a magyar kormánnyal szemben. Meggyőződésünk, hogy közös értékeink és elveink érvényre juttatását nem lehet mérlegelés tárgyává tenni. Fel kell tehát ruházni az Európai Uniót olyan eszközökkel, hogy tagjait folyamatosan az értékek képviseletére és az alapelvek betartására késztesse. Enélkül nincs erős Európa.” Ez történt most, miniszterelnök úr. Most az Európai Parlament kétharmada, többek között az ön volt szövetségesei kiállították a bizonyítványt, és tulajdonképpen arról hoztak döntést, hogy Magyarországon már nincs demokrácia, Magyarország letért erről az útról. Éppen ezért az MSZP olyan javaslatokkal fog élni, hogy azok az európai szabályok és a magyar korábbi demokratikus szabályok legyenek újra a legfontosabbak, és legyen újra demokrácia Magyarországon. Be fogjuk nyújtani azokat a javaslatokat, amelyeket eddig is benyújtottunk, csak leszavaztak, de ha önök ezt támogatják - és most a képviselőkhöz szólok , akkor Magyarországon újra demokrácia lesz, és ezt az európai eljárást el is lehet felejteni. Tisztelt képviselőtársaim, önökön múlik. Miniszterelnök úr, jól ismerjük már azt a mondatát, amikor azt mondta, hogy „Ne azt figyeljék, amit mondok, hanem azt, amit csinálok.” Most már sokkal súlyosabb a helyzet, mert azt látjuk, hogy miniszterelnök úr összevissza beszél. Három évvel ezelőtt még arról beszélt, hogy Görögországtól el kell venni az európai határvédelmet, és az Európai Uniónak kell ezt biztosítani, sőt a magyar kormány addig bírja a határvédelmet, amíg meg nem jelenik az Európai Unió, most pedig zsoldosokról beszél és elutasítja ezt a megoldást. [[14.00]] Közös fellépést sürgetett néhány évvel vagy néhány hónappal ezelőtt a terrorizmussal szemben, és most, hogy fel akarják ruházni az európai ügyészséget egy ilyen hatáskörrel, Magyarország természetesen nem csatlakozik ehhez a programhoz. Migrációról papol, miközben arról hallunk, hogy pont a migrációt okozó szír diktátor közeli embereinek letelepedési engedélyt ad, vagy éppen az orosz titkosszolgálathoz közel álló embereknek ad letelepedési lehetőséget. Úgy viselkedik, mint a magyar nyelv ügyében, hogy amikor elmegy Finnországba, akkor arról beszél, hogy a magyar nyelv és a magyar nép a finnugor nyelvcsaládba tartozik, majd amikor ázsiai diktátorokkal találkozik, akkor éppen a türk nyelvcsaládhoz tartozónak mondja a magyar nyelvet. Igen aggódom most, mert úgy tudom, meglátogatja majd Moszkvában kedvenc barátját, Putyint [[Derültség a Jobbik soraiból.]] [[Derültség a Jobbik soraiból.]] , és bár sok jövevényszavunk van a szlávból, a szláv nyelvből, de remélem, hogy nem jutunk el odáig, hogy a szláv nyelvcsaládba tartozik a magyar nyelv. (Derültség a Jobbik soraiból.) Mindeközben, amikor összevissza beszél, keveset ejtünk szót Magyarország valós és súlyos problémáiról. Iskolakezdéskor kiderült, hogy 4325 pedagógus hiányzik a közoktatásból. Hol lehetnek ezek a pedagógusok? Vagy éppen külföldön dolgoznak, vagy elmennek azokba a magániskolákba, ahol önök a gyermekeiket taníttatják. Nyáron komplett osztályok szűntek meg kórházakban. Tragikus, kaotikus helyzet van a sürgősségi betegellátásban. 1800 orvos hiányzik a rendszerből, 1600 településen nincs elérhető körzeti orvos. Ehhez képest pedig azt láthatjuk, hogy az önökhöz közel álló vállalkozók a lopott pénzből éppen a magánegészségügybe fektetnek be. Azt láthatjuk, hogy a magyar fiatalok százezrei készülnek elhagyni az országot, mert Magyarországon, bár önök nagyon büszkék a béremelésre, de mégiscsak a legalacsonyabb béreket találhatjuk Európában. Milyen ország az, ahol nem a munkavállalók harcolnak meg a magánszférában a saját jogaikért, a saját bérükért, hanem éppenséggel a kormány kénye-kedve szerint emelkedik a bérük? [[Németh Szilárd István: Nem igaz!]] Ön hivatkozott itt nagybefektetőkre, hivatkozott a magyar munkaerő kiválóságára, csak éppen azzal nem foglalkozik, hogy mennyit fognak majd ott keresni a magyar munkavállalók, vagy éppen arról nem ejtett szót, hogy ez hány milliárd vagy akár százmilliárd forintjába kerül az adófizetőknek, a magyar munkavállalóknak. Éppen ezért szeretném hangsúlyozni, hogy nem a multik szövetségesének kell lenni, hanem amit mi mondunk, hogy a multikban dolgozó munkavállalók szövetségeseinek kell lenni. Vissza kell számukra adni azt a jogot, hogy maguk harcoljanak meg a béremelésért. Ha megnézzük, a nyugat-európai országokban az ottani szakszervezeti jogokkal igenis jelentős eredményeket tudnak elérni, és olyan nincs, hogy egy kormány kényének-kedvének van kiszolgáltatva bármely magyar munkavállaló. Tisztelt Miniszterelnök Úr! Ön tizenkét bevándorló miatt [[Az elnök a csengő megkocogtatásával jelzi az idő leteltét.]] meghosszabbította a válsághelyzetet. 5 ezer hiányzó tanár, 1800 orvos, 1600 hiányzó körzeti orvos, 80 ezer betöltetlen álláshely: ez az igazi vészhelyzet. Köszönöm szépen, hogy meghallgattak."
3,u2020-06-11-153,Opposition,-0.986328125,2020-06-11,0.02051309123635292,"Köszönöm szépen. Tisztelt Elnök Úr! Államtitkár Úr! Képviselőtársaim! Nincs még egy olyan ország a világon, amely nem segíti a járvány miatt megroggyant önkormányzatokat, hanem épp ellenkezőleg, kifosztja és megadóztatja őket. Nincs még egy olyan ország, ahol a válságot politikai bosszúhadjáratra használnák fel úgy, ahogy azt a Fidesz-kormány teszi. Teljesen világos, hogy az önkormányzatok anyagi kivéreztetésének semmi köze a járványhelyzethez. Elárulja ezt az, hogy az egyre növekvő elvonásokat az Orbán-kormány 2024-ig tervezi behajtani. 2024-ig, amikor az önkormányzati választások lesznek. Ez elárulja, hogy szó sincs a válságkezelésről. Ez politikai bosszú az ellenzéki vezetésű önkormányzatok ellen. A gépjárműadó elvonásának tervezett összege 2024-ben már csaknem a duplája lesz az eddiginek, a szolidaritási hozzájárulásnak nevezett önkormányzati adó idén 43 milliárd forint volt, jövőre már 160 milliárd forint lesz, vagyis a Fidesz csaknem négyszeresére emeli. Láthatóan úgy találták ezt ki, hogy az elvonások leginkább az ellenzéki vezetésű, nagyobb városokat sújtsák. Budapest esetében ez a teher az idei 10 milliárd forintról drámai mértékben emelkedik csaknem a négyszeresére. [[19.50]] A szintén ellenzéki vezetésű Tatabányán a szolidaritási hozzájárulás 1,5 milliárd forint, ehhez jön még a 200 milliós gépjárműadó-elvonás, ami brutális megterhelést jelent a városnak. Mindez jól érzékelhetően illeszkedik azon intézkedések sorába, amelyekkel szintén az önkormányzatoktól veszik el a pénzt. A különleges gazdasági övezetek kijelölésével a települési önkormányzat adóbevételeit a kormánypárti megyei önkormányzatokhoz irányítják. Ahol pedig nincs ilyen kijelölt különleges gazdasági övezet, ott sem rendelkezhetnek a helyi önkormányzatok szabadon a befolyt iparűzési adóval, mivel azt elsődlegesen a helyi tömegközlekedés finanszírozására kell hogy fordítsák. Ennek az adónak a felhasználási korlátozása is erősen szűkíti az önkormányzatok anyagi mozgásterét. A parkolás ingyenessé tételével is megfosztják az önkormányzatokat a korábban biztosnak hitt bevételeiktől, miközben nem is világos, hogy mennyiben segítette ez a járvány elleni védekezést, de az önkormányzatok anyagi ellehetetlenítésére igencsak alkalmas ez a módszer. Még egyszer mondom: nincs még egy olyan ország, amely segítség helyett kifosztaná az önkormányzatokat, az egész világon csak a Fidesz tesz ilyet ez gyalázatos. Azért gyalázatos ez, mert a Fidesz által elvett adóforintokat a helyben élő vállalkozások és az ott dolgozó emberek termelték meg. Mondhatják persze, hogy az elvont bevételt pántlikázva, a ma meglévő normák alapján kapják vissza, de semmi garancia nincs arra, hogy a normatíva tárgya, alapja és összege változatlan marad. Ha elveszik a helyi önkormányzatok pénzét, azzal a működésüket lehetetlenítik el. Egy ilyen, rablással felérő pénzlenyúlás után könnyű a jó kormányt játszani a tehetetlen önkormányzatokkal szemben. Persze, haragudjanak a munkanélkülivé vált emberek az önkormányzatra, mert nem tud segélyt adni! De azt már kevesen tudják, hogy ezt a pénzt a Fidesz vette el. Könnyű így azzal dicsekedni, hogy a központi költségvetés főbb számai helyreállnak, mivel ezt a pénzt a Fidesz az önkormányzatoktól veszi el. Csak a gépjárműadó és a szolidaritási hozzájárulás esetében 156 milliárd forinttal többet vesznek ki az önkormányzatok zsebéből. Teszik ezt ráadásul úgy, hogy miközben az elvonások egyre növekszenek, addig minden korábbi feladat az önkormányzatoknál marad. Lehetetlen feladat mindent fizetni továbbra is, csak jóval kevesebb pénzből. Pedig ha valakiknek köszönettel tartozik a kormány a járvány kezelése során, azok épp az önkormányzatok, a települések helyi vezetése ugyanis nagymértékben segítette az eredményes védekezést. Tájékoztattak, segítették a lakosságot, kiemelten az idős korosztályt, az ellátásra szorulókat, az alacsony jövedelműeket. Azt kell mondanom, hogy a 2019 októberében megválasztott ellenzéki vezetésű önkormányzatok különösen jól teljesítettek ebben a tekintetben. Elég, ha csak összehasonlítjuk két, egy ellenzéki és egy fideszes vezetésű önkormányzat intézkedéseit, vegyük a XV. és a XVI. kerület példáját. A XV. kerületben, Hajdu László polgármester társam utódjánál, Németh Angéla polgármesternél koronavírusteszteket végeztek az önkormányzat szociális intézményeiben, három hónapos halasztást adtak az önkormányzati lakások bérlőinek, 50 ezer forintos ápolási támogatást adtak a kórházakból hazaküldött betegek családjának, vagyoni helyzettől függő közösköltség-támogatást és rendkívüli álláskeresési támogatást adtak. Ezek mind-mind olyan intézkedések, amilyeneket hiába keresünk a fideszes vezetésű XVI. kerületben. És akkor önök pénzbehajtó bosszúhadjáratot indítanak az önkormányzatok ellen. Inkább segítséget kellene adni nekik, hogy a jelenlegi létszámban és bérszinttel megtarthassák a szakembereiket. A Magyar Köztisztviselők, Közalkalmazottak és Közszolgálati Dolgozók Szakszervezete szerint ugyanis tartani lehet attól, hogy a fideszes elvonások miatt, az elvonások következtében köztisztviselők, óvónők, szociális intézmények munkatársai, bölcsődei dolgozók és más alkalmazottak válhatnak munkanélkülivé a többségük nő. Persze tudjuk, a Fidesznek jobb, ha ezek az emberek közmunkásként, az eddigi fizetésük töredékéért dolgoznak majd. Az MSZP szerint azonban meg kell védeni ezeknek a szakembereknek a munkahelyét és az eddigi fizetésüket. Észre kellene venni végre az embereket, és a segítséget nekik kell nyújtani. Itt a lehetőség, hogy a költségvetés elfogadásánál ne elvegyenek, hanem adjanak, ne romboljanak, hanem építsenek, méghozzá úgy, hogy ezzel munkahelyeket védenek meg. Mondok néhány példát, amelyekkel kapcsolatban módosító javaslatot is benyújtok. Nagykanizsán Orbán Viktor miniszterelnök még 2015. június 23-án, a „Modern városok” program keretében azt írta alá idézem -: „A kormány támogatja Nagykanizsa déli elkerülő útjának megépítését.” Ebből az ígéretből azóta sem lett semmi, ahogy abból a szálloda- és konferencia-központból sem, amelyet Orbán Viktor szintén megígért. Itt a lehetőség, hogy a miniszterelnök lemossa magáról azt, hogy az ott élők hazugnak tartsák, ráadásul ezek a beruházások új munkahelyeket is biztosítanak. Ugyancsak Nagykanizsán, az úgynevezett Kiskastély felújítása is rég időszerű már. Baján a várost délről elkerülő út 5 kilométeres szakaszának megépítése létfontosságú lenne az ott élők számára. A nyírbátori utak felújításával, illetve megépítésével kapcsolatban is több módosító indítványt nyújtok be, remélem, hogy Simon Miklós akinek támogatnia kellett volna, hogy a Területi Operatív Programból Nyírbátor önkormányzata legalább lakosságarányosan nyerjen támogatást, nem sikerült támogatni fogja. Segítenie, és nem akadályoznia kellene a térségben elnyert kerékpárút-pályázat megvalósulását. Ha neki ennyire fontos Nyírbátor, akkor kérem és elvárom, hogy támogassa az általam módosító indítványban benyújtott elkerülőút-beruházást. Kérem, csatlakozzon a módosítómhoz az út II. ütemének a megvalósulása érdekében. Nem sorolom tovább. Ismétlem: az embereket kell nézni, őket kell segíteni. Amikor a Fidesz milliárdokat vesz el az önkormányzatoktól, akkor nem a hivatalokat bünteti, hanem az adott településen élő emberek lehetőségeit, az őket érintő ellátásokat, fejlesztéseket szünteti meg. Persze tudjuk, hogy ezt önök is tudják, hiszen pont az a céljuk, hogy az ellenzéki vezetésű önkormányzatok forrásai csökkenjenek, és így kevésbé tudják ellátni a feladataikat. De kérdezem önöket: hol van ebben a hozzáállásban a hazaszeretet, hol van ebben a bosszúban az önök esküje, hogy a magyar népet szolgálják? Vegyék már észre, hogy a Fidesz a magyar választókat bünteti! Persze lehet, hogy önök azt hiszik, hogy az emberek buták, és az önkormányzatok ellen hergelhetők, de higgyék el: egyre többen átlátnak a Fidesz trükkjein. Az emberek tudni fogják, hogy azért nincs pénz sok mindenre, mert a Fidesz elvette azt és az emberek haragja önök ellen fordul. Így volt ez a legutóbbi önkormányzati választás során, és még inkább így lesz a jövőben. Azt javaslom, ne folytassák ezt a végtelen cinikus bosszúhadjáratot, hanem fogadják el a módosító indítványainkat. Ne csak plakátra írjanak üres és hazug szavakat, hanem végre tettekkel is szolgálják a magyar népet! Itt az idő! Addig cselekedjenek, amíg tehetik, mert kormányon vannak! Utána már késő lesz, mert a magyarázkodásukra nem lesz kíváncsi senki. Köszönöm, hogy meghallgattak."
3,u2017-11-14-9,OTHER,0.88525390625,2017-11-14,0.032290395349264145,"Köszönöm szépen a szót. Tisztelt Elnök Úr! Tisztelt Országgyűlés! November 12-e a szociális munka napja, és ez remek lehetőséget biztosít mindannyiunk számára, hogy köszöntsük a szociális munkásokat, és a megbecsülésünket kifejezzük irányukban. Életünk során mindannyian találkozunk velük, hiszen ők azok, akik ellátják a gyermekvédelem feladatait, vagy éppen az idősgondozásban találkozhatunk velük, de ők gondoskodnak a fogyatékossággal élőkről, és segítik a családokat is, beléjük botolhatunk az iskolában, a kórházban vagy az utcán is a hajléktalanellátás közben. Több mint százéves múltra tekint vissza Magyarországon is a szociális munkások állami intézménye, elég az Országos Gyermekvédő Liga megalakulására vagy az anya- és csecsemővédelem kialakulására gondolnunk. De mit is jelenthet a megbecsülés a közéleti szereplők, a politika részéről a szociális munkások irányába? Jelentheti a megfelelő bérezést, a XXI. századhoz méltó munkakörülményeket, a kiszámítható jövőképet, és azt, hogy nem a fejük fölött döntünk az ő életükről, hanem a szakmai tudásukat és tapasztalatukat figyelembe vesszük. Ezzel szemben Magyarországon sajnos inkább az a jellemző ebben az ágazatban, hogy XIX. századi épületekben és felszereltséggel működnek, és az állami ágazatok között a legalacsonyabb a bérezésük. Mindezek ellenére teljes odaadással és alázattal végzik a munkájukat, és az ő emberi hozzáállásuknak köszönhető az, hogy ez a rendszer egyáltalán még működik. 2010-ben Orbán Viktor haladéktalan bérrendezést vállalt és ígért, haladéktalant, ehhez képest ahelyett, hogy önök jelentős mértékben emelték volna az alapilletményüket, egy bármikor elvehető pótlékot adtak nekik csupán. A KSH statisztikái szerint a havi bruttó átlagkereset ebben az ágazatban 180 800 forint - ez 2017-es adat -, ami azért is szégyenletes, tisztelt képviselőtársaim, mert önök hét éve kormányoznak, és egy szociális munkásnak a havi bruttó átlagkeresete jellemzően alacsonyabb, mint a kétkezi munkások többségében a segédmunkások havi átlagkeresete. Ez mindegyik a KSH kimutatása alapján állítható tény. A Jobbik minden évben beadta a költségvetéshez az ágazat béremelését, azonban egyik évben sem támogatta azt a kormányzat. Ha nemcsak a személyi kiadásokat tekintjük, hanem azt is, hogy milyen körülmények között kell dolgozniuk ezeknek az embereknek, akkor mit látunk? Azt jelentette be Balog miniszter úr, hogy négy év alatt 400 milliárd forintos fejlesztést fog kapni az ágazat. Ez mind szép és jó, de ezt ha aprópénzre próbáljuk váltani, akkor azt mondhatjuk, hogy egy év alatt a teljes szociális ágazatba jutó fejlesztés éppen pontosan annyi, mint amennyivel ugyanezen idő alatt növekszik Mészáros Lőrinc vagyonának az értéke. Tehát 100 milliárd forintos fejlesztés jár ide évente, pontosan annyi, mint az önök fő oligarchájának a vagyongyarapodása. Önöknek mindössze ennyit ér a teljes szociális ágazat. A Jobbiknak természetesen nemcsak a béremelésre vonatkozó javaslatai vannak és voltak, hanem szeretnénk a megbecsülésünket kifejezni az ágazat dolgozói iránt, ezért egy hétpontos javaslatcsomagot állítottunk össze, amelynek véghezvitele a mi meglátásunk szerint elodázhatatlan. [[9.30]] A pótlékokat szeretnénk beépíteni az alapilletménybe, és jelentős bérrendezést szeretnénk az ágazatban végrehajtani. Ezzel párhuzamosan egy szakmai életpályamodell elindítására és bevezetésére is égető szükség van. Nem büntethetjük a nyugdíjaskorú szociális dolgozókat azzal, hogy mivel alacsony volt a bérük, ezért a nyugdíjuk is alacsony, ezért nyugdíj-kompenzációt vezetnénk be esetükben is a társadalmi hasznosság következtében. Elengedhetetlen, hogy a munkakörülményeket javítsuk, hiszen nem méltóak az ő rendkívül felelősségteljes és lelkileg is nagyon megterhelő munkájukhoz azok a körülmények, amelyek között ők kénytelenek dolgozni. Csökkenteni kell az adminisztrációs terheiket, hiszen az ő feladatuk elsődlegesen, hogy szakmai munkájukkal tudjanak foglalkozni, több idejük, több energiájuk maradjon erre a munkavégzésre, és az adminisztrációs terhek ne vegyék el tőlük az időt. Szeretnénk azt, ha a képzések, továbbképzések fejlesztése is megvalósulna; e tekintetben sem sikerült előrelépni az elmúlt időszakban sajnos. Elengedhetetlennek tartjuk a szupervízió mielőbbi és megfelelő biztosítását ezen a területen is. Ezúton is köszönjük a szociális munkások áldozatos munkáját, köszönjük azt, hogy családjainkért, gyermekeinkért, időseinkért és a fogyatékkal élő emberekért ilyen alázatosan végzik munkájukat. A Jobbikra minden esetben számíthatnak. Köszönöm a figyelmet. [[Taps a Jobbik soraiban.]]"
3,u2019-06-20-111,OTHER,0.84814453125,2019-06-20,0.1748272031545639,"Köszönöm a szót, elnök úr. Tisztelt Országgyűlés! Tisztelt Államtitkár Úr! Itt a 2020. évi költségvetési törvény vitájában a mai napon, immár a tizedik órában köszönöm a figyelmét és a türelmét, és sok energiát kívánok a vita további részéhez. Egyúttal pedig szívből örülök, hogy ma is hallhattuk többször, a magyar gazdaság jól teljesít és dinamikusan fejlődik.Egy jól működő demokráciában a törvényalkotás során és így a költségvetési törvény megalkotása során is , úgy gondolom, törekedni kell a társadalmi konszenzusra, ami abban is megnyilvánul, hogy a kormánypárt befogadja az ellenzék javaslatait is. Ma már számos statisztika, számos szám elhangzott itt, a tisztelt Ház előtt, engedjék meg nekem, hogy kettőt most én is idehozzak. Az egyik az 537-es, a másik pedig a 0. Az 537 az a törvénymódosító javaslat, amit a Jobbik-frakció tagjai a tavalyi költségvetési törvényhez módosító javaslatként benyújtottak; a 0 pedig az, amit önök elfogadtak ebből. Csak úgy mellékesen jegyzem meg: 40-et én jegyeztem közülük, és azt gondolom, ezek kellőképpen megalapozottak voltak, tekintettel arra, hogy somogyi polgármesterekkel egyeztettem előtte, és ezek élő és egyébként racionális igényeket testesítettek meg. Őszintén megmondom, hogy az általam egyébként nagyra becsült Varga Mihály pénzügyminiszter úrnak a mondata, ami ezt a vitát lezárta, az volt, igen, ott állt egyébként az államtitkár úr helyén, és emlékszem, hogy hátrafordult az ellenzéki padsorokba, és mindezt a vitát azzal zárta le, hogy: tetszett volna jó módosító indítványokat benyújtani, akkor el is fogadtuk volna őket. Én azt gondolom, hogy nehéz elképzelni, hogy 537 indítvány közül egyetlenegy sem volt megalapozott. Én inkább az önök együttműködésének és a nagyvonalúságának a hiányát látom ennek hátterében, hogy ez így történt. És nem mellesleg alapos okunk van feltételezni azt is, hogy önök el sem olvassák ezeket a javaslatokat, úgy szavazzák le. Megállapítható tehát, hogy a tavalyi költségvetés megalkotása során nem valósult meg az általam említett társadalmi konszenzus, de őszintén remélem, hogy ez idén másképp fog alakulni. Persze tudom, és most ellenzéki képviselőtársaimhoz fordulok, hogy jellemzően ellenzéki attitűd kritizálni egy törvényjavaslatot, különösképp a költségvetési törvénynek az egyes pontjait, tételeit, mindig van olyan cél, amihez pénzt kérünk, illetőleg olyan költségvetési tételek, amikre egyébként többet, több pénzt fordítanánk. De azért legyünk önkritikusak és egyben reálisak is a tekintetben, hogy a költségvetésnek a stabilitása és a végrehajtása a mindenkori kormány felelőssége, és ez a felelősség az ő vállukat nyomja. Éppen ezért, megfogadva a pénzügyminiszter úr tavalyi tanácsát, idén is számos javaslatot nyújtottam be, törekedve arra, hogy ezek jó indítványok legyenek, olyannyira, hogy idén a fideszes Móring József Attila képviselőtársam korábbi elképzeléseit és ígéreteit is megfogalmaztam egyébként ezek máig meg nem valósult ígéretek. Ezeket egyébként én magam is támogatom, azért tettem ezt. Nagyon röviden vegyük sorba őket, hogy miről is beszélünk konkrétan! 2009-ben a képviselő úr a balatonboglári borgazdaság állami tulajdonba vételét és a termelők hasznosításába adását indítványozta. Kilenc éve önök kormányoznak, ez a mai napig nem valósult meg, de én benyújtottam ezt az indítványt. 2014-ben, a választások előtt pedig a képviselő úr a marcali kórház sürgősségi centrummá történő átalakítását ígérte, CT-berendezés beszerzését ígérte, valamint mentőhelikopter-leszállópálya megépítését. Ezek sem valósultak meg, és én ezért úgy gondoltam, hogy én most benyújtom ezeket az elképzeléseket. Továbbmegyek: 2018-ban, a választások előtt a méltatlanul pusztulni hagyott egykori marcali Petőfi Sándor laktanya épülete előtt állva honvédségi üzemet ígért a képviselő úr, 200-220 új munkahely megteremtésével. Nem árulok el nagy titkot szerintem, hogy ez sem valósult meg, ezért én ezt most benyújtottam. Nem utolsósorban a nemrég elhangzott ígérete: a választókerületét érintő talán legsúlyosabb probléma ügyében, a marcali kórház ügyében azt ígérte, hogy ez év elején önállóvá fog válni, elszakad Kaposvártól, de ez sem valósult meg. Én most ezt benyújtottam, és bízom benne, hogy önök ezt méltányolni fogják. De miközben azt gondolom, hogy önökben megvan a politikai szándék arra, hogy ezek a célkitűzések valóra váljanak, hiszen úgy gondolom, a képviselő azért csak egyeztet önökkel, amikor ilyet ígér a választóknak, és azt is feltételezem, hogy időről időre latba veti lobbitevékenységét, hogy ezek a megfogalmazott célok megvalósuljanak, de ez kevésnek bizonyult. Mi hiányzik akkor? teszem föl a kérdést. A költségvetésben a forrás. Teremtsük meg, hogy legyen a költségvetésben erre forrás, és teremtsük meg, hogy hangsúlyozom ezek az általam is támogatandó és sokak által támogatandó elképzelések akkor legkésőbb a jövő év folyamán megvalósuljanak. Tisztelt Képviselőtársaim! Szeretném felhívni a figyelmüket arra, hogy amennyiben önök ezeket a javaslatokat leszavazzák, nem támogatják, amik egyébként alapvetően Móring József Attila javaslatai, ez azt jelenti számomra, hogy nem tartják megalapozottnak ezeket az igényeket, és önök nem tartják fontosnak ezeket az ügyeket. Majd gondoljanak ekkor egyúttal arra, hogy az elutasító döntésükkel a képviselő urat hozzák rendkívül kellemetlen és kényelmetlen helyzetbe majd a marcali és a balatonboglári polgárok előtt, hiteltelenné fog válni. Úgyhogy ezúton is kérem, hogy ne hagyják, hogy ez így történjen. Végezetül pedig szeretném kérni önöktől több ezer somogyi polgártársunk képviseletében, hogy az előttünk fekvő 22 000 milliárdos költségvetésből biztosítsanak forrást ezekre a célokra, hogy ne menjek messzire, legalább a 24 milliárdos kormányzati kommunikációra elkülönített tétel egy részét, hogy ezek megvalósulhassanak. Hiszen higgyék el nekem, képviselőtársaim és államtitkár úr, hogy a somogyiaknak nem kormánypropagandára van szükségük, nem migránsozásra, nem sorosozásra, nem brüsszelezésre, hanem érdemi munkahelyekre, érdemi bérekre, a feldolgozóipar bővítésére és nem utolsósorban az egészségügy fejlesztésére. Köszönöm szépen megtisztelő figyelmüket. [[Taps a Jobbik soraiban.]] [[17.20]]"
3,u2020-12-16-96,OTHER,0.7587890625,2020-12-16,0.021162962540984154,"Köszönöm a szót, elnök úr. Tisztelt Országgyűlés! Valóban, az idei év folyamán számos honfitársunknak köszöntük meg az áldozatos munkáját, és engedjék meg, hogy én most megköszönjem annak a mintegy 90 ezer, közfoglalkoztatásban dolgozó honfitársunknak, akiknek áldozatos munkájával a településeink szépek, rendezettek, csodálatosak. Igen, tudják, ők azok az emberek, akik a kezük munkájával például tavasszal, a tavaszi szélben kertet ásnak és virágot ültetnek a közterületeinken, nyáron, a rekkenő hőségben kaszálják a füvet az utak mentén, ősszel, nemritkán zuhogó esőben és sárban a leveleket gyűjtik össze, télen pedig hóban és fagyban, igen, a havat, ha leesik, eltakarítják az utakról, a járdákról és a buszmegállókból, hogy a helyi lakosok tudjanak közlekedni, és mindemellett egyébként számos hasznos és értékteremtő munkát végeznek. Somogyországban például az elmúlt időben térkövet gyártottak, zöldségeket termesztettek, savanyítottak, illetőleg számos kézműves terméket állítottak elő. Tudják, hogy ezek az emberek napi nyolc órát dolgoznak, és a hó végén mennyi pénzt kapnak? 54 ezer forintot. [[15.30]] Igen, jól hallották, tisztelt képviselőtársaim, 54 ezer forintért dolgoznak ezek az emberek. Ez igazságtalan, megalázó és méltatlan. Igazságtalan azért, mert ha arra törekszünk, hogy Európában, az Európai Unióban az egyenlő munkáért egyenlő bér járjon, akkor talán először Magyarországnak kellene példát mutatnia ebben. De ez az 54 ezer forintnyi közfoglalkoztatotti bér a magyar minimálbér fele, és az országos átlagbérnek mindössze egyötöde. Ez tényleg, azt kell mondjam, hogy igazságtalan. És megalázó is, hiszen hogyan gondoljuk azt, hogy 54 ezer forintból valaki tisztességesen meg tud élni, és tisztességesen föl tudja nevelni a gyermekeit? Engedjék meg, hogy megosszam önökkel Bogdán György, sávolyi közfoglalkoztatott szavait, aki felnyitotta a szemem, hogy tulajdonképpen ő nem is 54 ezer forintot keres, hanem mindösszesen 31 ezer forintot. Hogy hogyan lehetséges ez? Kérem szépen, úgy, hogy 22 800 forintot ő szerinte akkor is megkap, ha nem csinál semmit, a foglalkoztatást helyettesítő támogatás jogcímén. Tehát 31 ezer forintért dolgozik napi nyolc órát. Úgy gondolom, hogy ez tényleg megalázó. És nem utolsósorban méltatlan is. Méltatlan azért, mert köztudott, hogy a közfoglalkoztatásban dolgozók döntő többsége Fidesz-szavazó. És mit csinált a Fidesz-kormány az elmúlt években? Miközben Magyarországon nőttek a bérek, és a nyugdíjakat is legalább az infláció mértékében emelték, a közfoglalkoztatotti bér évek óta változatlan, 54 ezer forint, egy forinttal sem emelték. Pedig ők nem kérnek mást: tisztességes munkáért tisztességes bért. És én most az ő kérésüket, az ő hangjukat csatornázom be, és bízom benne, hogy önök is itt meg fogják hallani, és a jövőben elgondolkoznak azon, hogy első lépésként legalább az infláció mértékével emeljék ezt a juttatást. És természetesen a jövőben is mindent meg kell tenni azért, hogy ezek az emberek el tudjanak helyezkedni a munkaerőpiacon, ehhez a segítséget meg kell adni, de ugyanakkor be kell látnunk, hogy sajnos vannak az országnak olyan részei többek között Somogyországban is , ahol erre nincsen lehetőségük. Úgyhogy végezetül még egyszer nagy tisztelettel megköszönöm a közel 90 ezer közfoglalkoztatott áldozatos munkáját, áldozatos tevékenységét, és mindenkinek áldott, békés karácsonyt és egy sikerekben és legfőképpen egészségben gazdag boldog új esztendőt kívánok! Elnök úr, köszönöm, hogy meghallgattak."
3,u2016-05-11-17,OTHER,-1.0,2016-05-11,0.1904405951499939,"Köszönöm a szót, elnök úr. Tisztelt Ház! Tisztelt Képviselőtársaim! Sajnos, az idei költségvetés kapcsán is nagyon hasonlókat leszek kénytelen mondani, mint egy évvel ezelőtt. Magyarország évek óta nem indul meg a kivezető úton. A kormány zsákutcába vezette Magyarországot, és ezt nem először mondjuk és támasztjuk alá tényekkel. [[Közbeszólás a Fidesz soraiból: Legyen ez a te bajod!]] Most pedig ezzel a költségvetéssel leparkolunk ebben a zsákutcában, és se előre, se hátra. Ez a költségvetés - csakúgy, mint a tavalyi vagy az idei - nem szól másról, mint egy alapjaiban elhibázott gazdaságpolitika megszilárdításáról. [[Közbeszólások a Fidesz soraiból: Ez a tavalyi beszéd!]] Betonba önti azt a gazdaságpolitikát, amelynek egyetlen célja, hogy a külföldi multicégek összeszerelő üzemévé tegye Magyarországot. Ezért verte szét a kormány a munkavállalói jogokat, ezért nyomja el az érdekképviseleteket, és mindenekelőtt ezért kívánja alacsonyan tartani mindenáron a béreket az országban. [[Boldog István: Tavaly is ezt mondtad! Közbeszólások a Fidesz soraiból: Ez a tavalyi beszéd!]] Egyetlen előnye van annak, hogy három éve érdemben változatlan büdzsét nyújt be a kormány. Most már a költségvetések hosszabb távú hatásait is világosan láthatjuk. A mérleg azonban kiábrándító. A magyar emberek több mint 40 százaléka létminimum alatt él. Ez 2015-ben a lakosság 41,5 százalékát jelentette. Kétmillió adózó keres a létminimum alatt, és közülük több mint 300 ezer azok száma, akiknek a munkajövedelme még a szegénységi küszöböt sem éri el. Ma Magyarországon a 8 óra munka a szerény megélhetéshez is kevés, 8 óra munka nem elég ahhoz, hogy a családok ne szenvedjenek hiányt. [[11.10]] Nem véletlen, hogy lassan egy teljes generáció dönt a kivándorlás mellett. Az elhibázott gazdaságpolitika másik következménye, hogy a magyar gazdaság továbbra sem tud a saját lábára állni. Az alacsonyan tartott bérek miatt nincs belső kereslet, a növekedés egyetlen motorját az uniós források jelentik. Hiába teljesítenek jól a külföldi multicégek Magyarországon, ha az itt megtermelt profitjuk 80 százalékát hazaviszik, és ezzel csak tovább erősítik a duális gazdaságot. A kormány mesterségesen próbálja életben tartani a gazdasági növekedést, de ez csak ideig-óráig fenntartható, és utána nagyon kemény csattanás következik. Éppen ezért a legkevésbé sem tudunk örülni annak, hogy néhány, valójában nem túl jelentős változáson kívül szinte újra a tavalyi költségvetést nyújtotta be a kormány. Az LMP kötelességének érzi megmutatni a magyar választóknak, hogy létezik másik út. A párt ezért olyan módosító javaslatokat nyújt be a 2017. évi költségvetéshez, amelyek egy másik gazdaságpolitika alapjait jelentik, amelyek egy teljesen másik Magyarország képét festik. Egy olyan országét, ahol meg lehet élni a munkából, ahol a külföldi multicégek helyett a magyar kkv-k a stratégiai partnerek, és ahol a lezárkózás felzárkózássá alakul. Hadd beszéljek kicsit részletesebben is arról, hogy mi a problémánk a kormány által benyújtott javaslattal, illetve arról is, hogy az LMP hogyan alakítaná a büdzsét, hogyan teremtene lehetőséget a dolgozói szegénység felszámolására és egy új, valódi fejlődést hozó gazdaságpolitika elindítására. Adócsökkentés. Először is, nézzük meg, mit állít a kormány! Az idei kommunikációs panel szerint ez az adócsökkentés költségvetése. Ezt a múlt század elején úgy nevezte a büntető törvénykönyv, hogy a szédelgő feldicsérés, és három év szabadságvesztés vagy 100 ezer korona büntetést vonhatott maga után. 100 milliárd forinttal csökkenteni egy 17 300 milliárd forint főösszegű költségvetést, nem adócsökkentés; fél százalék. Néhány alapvető élelmiszer áfájának 5 százalékra csökkentése a nélkülöző embereknek nem sokat jelent, picinyke emelés a gyermekkedvezménynél pedig nem jelent egy lépést előre. Egy egyszerű családnak pár ezer forinttal nőhet mindössze a jövedelme, egy állami vezetőnek milliókkal. Kicsit túlzással azt mondhatjuk az adócsökkentés egészére, hogy a kormány többet fog költeni az adócsökkentés reklámozására, mint magára az adócsökkentésre. A kormány úgy beszél az adócsökkentésről, hogy ma az állam a felét elviszi egy dolgozó teljes bérköltségének. Minden egy forint bér után egy forintot be kell fizetni az államkasszába. Mi ezzel szemben csökkentenénk a munkára rakódó terheket a többkulcsos adóval a munkából élők 90 százaléka számára. A problémák egyik gyökerét az jelenti, hogy a kormány ragaszkodik a gazdagokat segítő, a szegényeket büntető egykulcsos adóhoz, amit azonban az LMP többkulcsossá alakítana át, hogy az átlagbér szintjén keresők nettója végre növekedhessen és az elosztás igazságosabb legyen. A minimálbér adómentessé válna és 0, 12, 24 százalékos kulcsokkal adóznának az egyes jövedelemsávok, minimálbérig 0 százalék, átlagbérig 12 százalék és afölött 24 százalék. A dolgozók ilyen módon történő béremelése azért is szükséges, mert ezzel több embert lehetne itthon tartani, csökkenne a munkaerőhiány, nőne a foglalkoztatás. Úgy gondoljuk, hogy a béremelés ma a valódi beruházás. Mi a többkulcsos adó bevezetése mellett plusz 200 milliárdot adnánk a közszféra bérrendezésére is. Látjuk és halljuk, hogy a kormány annak a neoliberális elméletnek a foglya, miszerint a béremelés rontja a versenyképességet. Ez megnyilvánul az olyan kijelentésekben, miszerint először a gazdaságot kell rendbe tenni, azután lehet a bért emelni, azaz a béremelést a kormány osztogatásnak tartja. A gazdaság nem fog rendbe jönni, ha nem nő a munkaerő teljesítőképessége, márpedig az nem fog nőni, ha folyamatosan a létminimum szintjére zsákmányolják ki. Ördögi kör, amit meg kell szakítani, bevonva a szakszervezeteket és más érdekképviseleteket. A bérek szisztematikus és folyamatos emelésére van szükség. A magyar munkaerő minősége nem tér el a nyugat-európaitól, tehát a termelékenysége is lehetne sokkal magasabb. Ehhez azonban szükség lenne olyan erőforrásokra, amivel - csúnya szóval - újratermelheti magát, életkörülményei, egészségi állapota, motivációja, képzettsége emelését lehetővé teszik. Ezt nem biztosítja a nyugat-európaihoz képest hatodannyi bér. Béremelés a közszférában. A kormány másik állítása szerint az idei költségvetéssel mindenki léphet egy kicsit előre. A 2017-es büdzsé üzenete ehhez képest feketén-fehéren láthatóvá teszi, hogy akikre az államot bízta az ország, inkább költenek magukra, mint azokra az emberekre, családokra, akiknek a pénzét most be kellene osztani. Jut pénz fényűzésre, pompára és értelmetlen beruházásokra, de nem jut pénz a bérek érdemi és érzékelhető növelésére. Mindenki hatalmasat ugorhat előre, aki része a Fidesz által felépített hatalmi rendszernek, de az egyszerű magyar munkavállalók csak egyre inkább közel kerülnek a szakadékhoz. Jövőre 9. éve lesz befagyasztva a közalkalmazotti bértábla és a köztisztviselői illetményalap, azaz az állam, a közösség alkalmazottai immár majdnem egy évtizede nem kapnak fizetésemelést. Elképesztő adat, hogy 200 ezer állami alkalmazott bére nem éri el a létminimumot. Elképesztő az is, hogy miközben Matolcsy György fizetése a kétszeresére emelkedik - nyilván, mert jól sáfárkodik a közpénzekkel -, továbbra sem kapnak anyagi megbecsülést az oktatói munkát segítők, bizonytalan, semmilyen biztonságot nem jelentő ígéretekkel áltatják az egészségügyi dolgozókat. A szociális dolgozók jövőre sem kapnak alapbéremelést, és még az is lehet, hogy a pótlékaik csökkennek, továbbá a kormány 2017-ben sem váltja be a 2016-ra tett ígéretét a szociális életpályával kapcsolatban. A középfokú végzettségű bölcsődei kisgyermeknevelők az ígéretek ellenére, úgy tűnik, mégsem léphetnek be a pedagógus-életpályába. A közigazgatásban dolgozók közül pedig csak minden harmadik dolgozó részesül béremelésben, holott mindenkire kiterjedő béremelést ígértek. Az LMP szerint béremelésre van szükség. Luxusköltések helyett meg kell végre fizetni a dolgozókat, és ahol ebben az államnak közvetlen szerepe van, ott ezt a költségvetésben kellene megtenni. Mi a kormány válasza erre? A 2017-es költségvetéssel nemhogy nem fordít ezeken a tragikus folyamatokon, de még fel is erősíti őket: 100 milliárdokat költ a bukott paksi bővítésre, a kormány számára újítja fel a budai Várat, osztogat, de nem fejleszt, nem teremt állásokat a „Modern városok” programnak hazudott kampánykörúton, 22 milliárdot ad a propagandaminisztériumnak, azaz Rogán Antal szomszédainak. Mi a kormány válasza a leszakadás és az értelmetlen fényűzés botrányos ellentmondására? Új statisztikát rendel meg, megváltoztatja a szegénység mércéjét, kozmetikázza az adatokat. A szegénység helyett a szegénységet bizonyító számok ellen küzd. Családpolitika. A kormány azt is mondta a jövő évi költségvetésről, hogy az jelentősen növeli a családok támogatását. Erre valóban szükség is lenne, a konkrét számok azonban egészen mást mutatnak. A Fidesz továbbra is csak a családok egy részét hajlandó támogatni, ráadásul a legnagyobb mértékben azokat, amelyek erre a legkevésbé lennének rászorulva. [[Dr. Hoppál Péter: Ez nem igaz!]] A 2017-es költségvetés brutálisan őszintén mutatja be a kormány, a Fidesz preferenciáit. A magyar családok kénytelenek lesznek levonni a következtetést, hogy a legtöbbjükről megint megfeledkeztek. A kormány érthetetlen módon ragaszkodik ahhoz, hogy a jobb módúakat támogassa, hátha az előbb vagy utóbb felfelé húzza a szegényebbeket is. De az adatok azt mutatják, hogy a társadalom kettészakadása évről évre súlyosabb. [[Révész Máriusz közbeszól.]] Hány évnek kell eltelnie, mire a kormány belátja, hogy most már az alul lévőknek, sőt az eltűnő középosztálynak kell végre érdemi segítséget adni? Ez a költségvetés azt bizonyítja, hogy a kormányban nincs meg a kellő akarat, belátás, hogy megszabaduljon az életképtelen dogmáitól és azokat támogassa, akik akkor is családot akarnak alapítani, akkor is gyermeket vállalnak, ha nem a gazdagok közé tartoznak. [[11.20]] Oktatás. A költségvetéssel legalább odáig eljutottunk, hogy a kormány beismerte, súlyos gond van az oktatásban, az egészségügyben, különben minek dobott volna oda ezeknek az ágazatoknak némi látszatsegítséget. Ez azonban messze nem elég a leszakadás megállításához, nemhogy az előrelépéshez. Az oktatás területe ugyan pluszforrásokat kap, de ez csupán töredéke annak a pénznek, amit az elmúlt években kivontak a rendszerből. A miniszter úr által hangoztatott 270 milliárd forint részleteiről keveset tudni, de feltételezzük, hogy ezt csökkenti az a közel 100 milliárd forint, amivel a kormánynak az idén kellene megtámogatnia a KLIK-et, hogy ne dőljön össze. De az is tény, hogy az elmúlt hetekben felelős kormánypolitikusoktól sokféle számot hallottunk az oktatás támogatásáról. Később bizonyára megtudjuk az igazi számokat is. Ráadásul az oktatás jelenlegi rendszere alapvetően elhibázott. Márpedig egy rosszul működő rendszerbe hiába rakunk több pénzt, attól az még nem fog eredményesen működni. Az LMP szerint az iskolarendszer fenntartható működéséhez továbbra is hiányzik 200 milliárd forint. Ezzel is csak a 2010-es szintre kerülnénk vissza, márpedig szerintünk hosszabb távon minden költségvetési 100 forintból 15-20 forintot kellene oktatásra költeni. Szükség lenne a pedagóguséletpálya-modell rendbetételére, és nem hagynánk ki a béremelésből a pedagógusok munkáját közvetlenül segítő munkatársakat sem. A társadalmi hátrányok mielőbbi kompenzálása érdekében az egész országra kiterjesztenénk a korai fejlesztést nyújtó szolgáltatásokat, többek között a meglévő sikeres gyakorlatok intézményesítésével. A szakképzési rendszert a négyéves képzési idő visszaállításával, az elméleti képzés megerősítésével, a mentorrendszer kialakításával képessé tennénk arra, hogy a tanulók számára a felsőfokú szakképzésbe, a felnőttképzésekbe és a felsőoktatásba is dobbantót jelentsen. Aki mégsem tanul tovább, az is kapja meg azokat a készségeket, hogy később bármikor átképezhető legyen, ha a munkaerőpiac ezt megköveteli tőle. Tisztelt Országgyűlés! Az LMP egy olyan országot szeretne, ahol mindenki addig juthat az oktatási rendszerben, ameddig képességei szerint tud és ameddig szeretne. Hosszú távú célkitűzésünk, hogy tíz személyből legalább négy fő diplomás legyen Magyarországon. Ehhez meg kell állítani a felsőoktatásba jelentkezők és a felvételt nyert hallgatók létszámának ütemes, utóbbi években elindult csökkentését. Minél több diplomásra van szükség, hiszen az általuk beindított kis- és középvállalkozások fogják majd visszahozni a rendszerváltáskor elvesztett másfél millió álláshely nagy részét. Ehhez szükség van a vidéki felsőoktatási intézmények megmentésére és fejlesztésére. Olyan vidéki főiskolákra, egyetemekre van szükség, amelyek a helyi gazdaság igényeire építik képzési szerkezetüket. A helyi gazdaság élénkítése és a vidéki felsőoktatás fejlesztése összekapcsolódik. Ez ad perspektívát a fiataloknak, hogy ne költözzenek el otthonról a lehetőségek hiánya miatt. Ők fognak munkahelyet teremteni az alacsonyabb iskolai végzettségűeknek is. A felsőoktatás minőségi reformja, európai versenyképessége nem képzelhető el a források drasztikus bővítése nélkül, ez azonban hiányzik a jövő évi költségvetésből. Tisztelt Ház! Ezekre a kiadásokra az LMP szerint szükség van ahhoz, hogy új gazdasági modellt tudjunk megvalósítani Magyarországon; egy olyan gazdaságpolitikát, ami nem arra épít, hogy a magyar munkaerő lesz a legolcsóbb Európában, hanem arra, hogy a jól képzett magyar dolgozók bérét pont a tudásuk miatt meg akarják fizetni a munkáltatók. Az alap- és középfokú oktatás radikális forrásbővítésére és szemléletváltásra van szükség, hogy mindenki számára lehetőséget adjunk képességeinek a kibontakoztatására. Olyan országot akarunk, ahol az egyén képességeitől és szorgalmától függ, hogy mi lesz belőle, azt ne hátráltassa az anyagi helyzet, családi körülmény, lakóhely. Az LMP szerint a gazdasági fejlődés és munkahelybővülés egyik legfőbb forrása a felsőoktatásból kikerülő fiatalok minőségi tudása, felkészültsége és lendülete. Egészségügy. Szintén örülni lehet annak, hogy az egészségügyre majd’ 150 milliárd forinttal több jut. Sajnálatos módon azonban ez is csupán tüneti kezelésre elég. Azt elfelejtik megemlíteni, hogy ennek a többszörösét vonták ki a rendszerből az elmúlt években, az összeomlás szélére vagy azon túl is sodorva az egész magyar egészségügyet. A rendszer ugyanis mára gyakorlatilag összeomlott. Ezt tudják a betegek, tudják az orvosok, tudják az ápolók, csak a kormány nem hajlandó tudomást venni róla. Márpedig az egészségügy csődjét a 2017-es költségvetés sem fogja orvosolni. A pluszforrások nagy része ugyanis vélhetően elmegy az elmúlt években felhalmozott adósságok törlesztésére, a legsúlyosabb lyukak betömködésére, de kevés lesz a rendszer valódi javítására. Éppen ezért kevés fog jutni a béremelésre, márpedig ez kulcskérdés lenne. Azt ugyanis mindenki beláthatja, hogy az orvosokat és az egészségügyi dolgozókat sokkal könnyebb lenne itthon tartani, mint hazacsábítani vagy újakat képezni helyettük. Az egészségügyi béremelés nemcsak morális kötelessége tehát a kormánynak, hanem már rövid távon megtérülő befektetés is. Az LMP ennek érdekében az átlag alatt keresőknek kedvező progresszív adórendszer bevezetésén túl további 60 milliárd forintot fordítana az egészségügyi dolgozók béremelésére. Ez már elegendő lenne ahhoz, hogy itthon lehessen tartani az egészségügyben dolgozók nagy részét. További 40 milliárd forinttal növelnénk a kórházi alapdíjat, hogy ne termelődjenek folyamatosan újra a kórházak adósságai. Ma ugyanis a kormány egyszerűen kevesebb forrást ad az egészségügyi intézményeknek, mint amennyire a működéshez szükség van, ezzel folyamatosan függőségben tartja, illetve a betegek egészségét veszélyeztető spórolásra kényszeríti őket. Mi ezt a helyzetet megszüntetnénk. A nyugdíjakról is néhány szót. A nyugdíjak 2017-ben 0,9 százalékkal nőnek. Ezzel a kormány szerint a nyugdíjak tartják az értéküket, ami nem igaz, hiszen az átlagos inflációhoz képest számolják és nem a nyugdíjas fogyasztói kosárhoz. Jelenleg az infláció jelentős részben a beszivárgó alacsony olajár miatt ilyen alacsony. Az üzemanyag és más hozzá kötődő termékek pedig sokkal kisebb arányt képviselnek a nyugdíjasok fogyasztói kosarában. Ugyanez a helyzet az elektrotechnikai eszközök árának csökkenésével, és még sorolhatnánk tovább. A kormány egyébként is fölösleges nyűgnek tartja a nyugdíjasokat. Ellátásukat is megpróbálja kiszervezni, privatizálni, rálőcsölni a gyermekekre, hozzátartozókra. Miközben lenézi őket - amit bizonyít, hogy a közszférában megtiltotta, hogy a 65 év utániak tovább dolgozzanak -, a jövő nyugdíjasai még kevesebbre számíthatnak. A kormány a nyugdíjrendszerrel kapcsolatos ígéreteit nem tartotta be. Országgyűlési határozat kötelezte rá, hogy létrehozza az egyéni számlákat, ezt 2011 óta várjuk. Egy év volt a határidő akkor. A magánnyugdíjpénztári befizetéseket lenyelte az állam, ám arra, hogy azokat a nyugdíjakat, amikre fedezet volt, hogyan fogják kifizetni, nincsenek tervek. Korrupció. Arról is beszélnünk kell, hogy hol folynak el a pénzek, miért nem jut bérekre, munkahelyteremtésre, miért nem jut a vidéki utak felújítására, miért kell nélkülözniük az önkormányzatoknak, miért nincs kréta az iskolákban vagy gumikesztyű a kórházakban. Ennek három oka van. Egyrészt a költségvetés szerkezete egyszerűen rossz. Akit nem lehetne terhelni, azt a kormány túlterheli, akiket pedig terhelni kellene, azokat kíméli. Legalább ekkora probléma, hogy már makrogazdasági szinten is bőven látható összeg folyik el a korrupciós csatornákon. A költségvetésben ma több lenne a pénz, többet lehetne tenni az országért, ha végre le lehetne zárni a korrupció csatornáit. Teljesen nyilvánvaló, hogy erre nincs meg az akarat. Világos, hogy mit gondol ez a kormány az adófizetők pénzéről, Matolcsy Györgynél ma ennél ékesebb bizonyíték erre nincs. A kormány rendszeresen összekeveri pénztárcáját az állampolgárok pénztárcájával, pedig a kormány csak használatra kapta a pénzt az adófizetőktől, és nem azért, hogy a saját érdekköreit finanszírozza belőle. [[11.30]] Arról nem is beszélve, hogy ma már több, egymással is vetélkedő érdekkör van, ami még többe kerül, ahogyan erre a veszélyre már akkor felhívtuk a figyelmet, amikor az oligarcháik egymásnak estek. Tudjuk, hogy amit mi és velünk együtt minden józan ember korrupciónak nevez, az a kormány politikájának a lényege, amint erre egy, a kormányhoz közeli személy volt szíves felhívni a figyelmünket. Tudjuk, hogy a korrupció a kormány szerint nem más, mint a nemzeti vállalkozóknak adott támogatás, de önökkel ellentétben mi azt is tudjuk, hogy a korrupció végső soron lopás, méghozzá a leggyalázatosabb fajtából. A kormány fogja a magyar családok pénzét és odaadja a fideszes rokonoknak, például Matolcsy Györgynek és száz unokatestvérének. Egy olyan Magyarországon, ahol a kormány a korrupció ellen és nem a korrupció fenntartása érdekében lépne fel, számos intézkedéssel lehetne erősíteni az adóforintok védelmét. Ha lenne akarat a korrupció elleni fellépésre, akkor az Állami Számvevőszék a korrupció elleni harc központja lenne. Az LMP korábban törvényjavaslatot nyújtott be a számvevőszéki feladatok bővítése érdekében, illetve korrupciós ügyekben kötelezővé tette volna a számvevői utóellenőrzést, a kibővített feladatokhoz pedig többletforrásokat biztosítana, amint erre módosító javaslatunkban kísérletet is teszünk. Egy olyan Magyarországon, ahol az ügyészség ellátná a feladatait akkor is, ha az előző kormányok korrupciós ügyeiről van szó és akkor is, ha a jelenlegi kormány ügyeit kell kivizsgálni, fontos lenne tovább bővíteni a korrupció elleni ügyek osztályát, továbbképezni a korrupciós ügyekkel foglalkozó ügyészeket, erősíteni a nemzetközi együttműködés lehetőségeit. Szomorú látlelete az antikorrupció elleni harc sikertelenségének a hosszú-hosszú évekig húzódó, bohózatba fulladó eljárások sokasága. Az eljárások elhúzódása miatti számtalan strasbourgi elmarasztalás árnyékában a 2017-es költségvetésben is megfelelő forrásokat kellene biztosítani a bíróságok jogállami szerepének erősítésére, működésük zavartalanságának, hatékonyságának és nem utolsósorban nyilvánosságának növelésére. Erre az LMP további 1 milliárd forintot szánna. Sajnos azonban világos bizonyítékok állnak rendelkezésünkre, amelyek azt mutatják, hogy a korrupció elleni harcnak még csak a látszata sem fontos a kormány számára. Vagy a forrásokat nem biztosítják, vagy nem adnak erősebb feladat- és hatásköröket, mint a Számvevőszék esetében. A korrupció ugyanakkor sokba kerül. Az adófizetők pénze eltűnik, a közpénz magánzsebekbe vándorol, ahogy önök fogalmaznak, elveszti közpénz jellegét, és végül nem jut arra, amire a forrásokat fordítani kellene. A korrupció költségei kézzelfoghatóak a lepusztult kórházakban, a betöltetlen egészségügyi állásokban, az ellátatlan betegekben, a széthulló oktatási rendszerben és az alacsony bérekben is. Ma Magyarországon mindenki találkozik a korrupcióval, pontosabban: az adófizetők által befizetett pénz hűlt helyével. Ezen semmilyen titkosítás nem fog segíteni. Mindenki tudja, hogy mi történik, és minek kellene történnie. Sajnos nem nyugtat meg senkit, hogy ami késik, nem múlik, mert amíg nem állítjuk meg a korrupciót, addig nem vigasztal, hogy egyszer majd el kell számolniuk a mohósággal, ha ennek Magyarország fizeti meg az árát. Pazarló kiadások. Nem hagyhatjuk szó nélkül a pazarló kiadásokat sem. Sokszor már arra sem veszik a fáradságot, hogy titkolózzanak, hanem teljesen nyíltan, már-már büszkén hódolnak hobbijuknak vagy valósítják meg álmaikat az adófizetők pénzén. Beszélhetnénk itt a stadionépítésekről, a kormány Várba költöztetéséről vagy a Liget beépítéséről. Az időkeret sem lenne elég arra, hogy felsoroljam az összes pazarló, fényűző kiadást és az ezek oltárán eltűnő százmilliárdokat a költségvetés soraiban. Azonban zöldpárti politikusként egy kiemelkedően fölösleges, ugyanakkor rendkívül drága tételről mindenképpen szót kell ejtsek. A kormány jövőre is százmilliárd forintot tervez elszórni a paksi bővítésre, miközben még mindig nincsenek meg az építkezéshez szükséges engedélyek. A kormány olyannyira fél az egész projekt bedőlésétől, hogy az orosz hitelből egyelőre egy forintot sem mer lehívni, de gátlástalanul költi rá a magyar adófizetők pénzét. Végezetül vonjuk meg a nem túl vidám mérleget, és mondjuk ki: ez a költségvetés a ma rendelkezésre álló alternatívák között a legrosszabb választás. Rossz döntéseket tartalmaz, rosszul kitűzött célok érdekében. Nem old meg sürgető problémákat, nem segít Magyarországon. Ez a további leszakadás és szétszakadás költségvetése. Nem jó másra, mint növelni a szakadékot a kormány kedvezményezettjei és mindenki más között. Ez a költségvetés a magánérdekek költségvetése. A kormány írta, de a szerzők kezét oligarchák fogták és irányították. Vajon ha megkérdeznénk azokat a magyar embereket, akik várják, hogy a költségvetés végre az ő érdekeiket szolgálja, hogyan szavaznának? Vajon ők is Paksra, a Várba költöztetésre, presztízsberuházásokra költenének, vagy iskolákra, ápolókra, a családok támogatására? A kormány úgy tesz, mintha lenne elég pénz a fideszes rögeszmékre és az egyre nehezebb helyzetben élő magyar családokra egyszerre. Erről szól a „mindenki léphet egyet előre” hazugsága. De ha megnézzük a számokat, feltárul a nyers valóság: nincs mindenre pénz, a kormány pedig rossz döntéseket hoz. Mi azt fogjuk bizonyítani a költségvetés vitájában, hogy ennek nem kell így lennie, hogy van másik út, van alternatíva. És igenis ki lehet vezetni Magyarországot abból a zsákutcából, ahová az elmúlt években jutott. Köszönöm a figyelmet."
3,u2016-11-23-175,OTHER,-1.0,2016-11-23,0.03368495777249336,"Köszönöm a szót, elnök úr. Tisztelt kormánypárti Képviselőtársaim! Önök megint letagadják a valóságot, összevissza hazudoznak nem létező béremelésekről, miközben nincs olyan ember az országban, aki ne látná, ne tudná azt, hogy százezrek menekültek külföldre, az itt maradt millióknak pedig nem jut más, mint a modern kori rabszolgatartó közmunka vagy a létminimumot súroló fizetés. Milliók szenvedéséért, nélkülözéséért, családok tízezreinek szétszakításáért önök a felelősek, és ezért meg is lesz a büntetésük. Maguk hazudják azt a propaganda-híradóikban, hogy itthon minden rendben van, maguk hazudoznak évek óta béremelésekről az egészségügyben, az oktatásban, a közszférában, miközben még nagyítóval se látják ezek az emberek, akikről beszélnek, a több pénzt a pénztárcájukban. Sándor Mária mondja nagyon találóan azt, hogy ha sokat nézi az M1 híradóját, még talán ő is elhiszi azt, hogy kapott béremelést, bár ezt a pénztárcájában nem látja. Miközben azokat az embereket, akik gyerekeinkre vigyáznak a bölcsődékben, akik beteg szüleinket ápolják, havi 70 ezer forinttal alázzák meg, miközben egy ápoló jó esetben napi 12 óra munkáért betegágy mellett hazavisz 100 ezer forintot, aközben, addig maguk arról szavazgattak eddig, hogy Matolcsy György fizetését 5 millió forintra emeljék havonta, hogy Andy Vajnának milliárdos kaszinóbevételeket adjanak át, de még Rogán Antalt is röhögés nélkül bírták végighallgatni, amikor arról beszélt, hogy príma üzletasszony feleségének köszönhetően sikerült összekaparni egy jó helikopterezést maguknak. Hát, az ember esze megáll, tisztelt kormánypárti képviselőtársaim! Maguk miért Matolcsy fizetését emelik meg a duplájára? Miért nem a dolgozók fizetését emelik meg a duplájára? Erről nem hallottunk egyetlenegy szót sem eddig. Ez az aljas, embertelen politizálás a hivatalos mérésekben is megmutatkozik, sajnos. A Világgazdasági Fórum idei felmérése szerint Magyarország versenyképessége Ruanda, Botswana és Macedónia szintje alá süllyedt. A vizsgált szempontokban szerepet kapott többek között az oktatás, nemcsak a bérek és az adók, hanem az oktatás és az egészségügy is. De az egészségügy rendberakása vagy a valódi béremelés helyett maguk, a maguk kormánya jól elköltött 15 milliárd forintot egy érvénytelen népszavazásra, 80 milliárd forintot a szennyes propaganda-híradójukra vagy éppen 120 milliárd forintot a Paks II.-beruházás előkészítésére. Az a helyzet, tisztelt képviselőtársaim, hogy amíg maguk lopnak, lopnak és lopnak, Magyarország a béka feneke alatt van. És nagyon tévednek, ha azt hiszik, hogy a most beígért minimálbér-emelés változtatni fog ezen a helyzeten, és meg fogja állítani az elvándorlást. Egyrészről egy beígért nettó 84 ezer forint még mindig nem éri el a létminimumot. Van önöknek fogalma arról, hogy mennyit lehet 84 ezer forintból egy hónapban elérni?! Felfogják maguk azt, hogy mit jelent az, hogy családok százezrei vacsorára zsíros kenyeret esznek? Megértik maguk azt, például egyszülős családoknál, hogy mit jelent az a szorongás, hogy nem jut mindennap meleg étel az asztalra, vagy nem tudják a gyerekeknek megvenni a gyógyszereket? De az összeg sajnos csak az egyik probléma. A másik probléma az, hogy még ezt a szintet sem fogják tudni kifizetni a vállalkozások. A Vállalkozók és Munkáltatók Országos Szövetségének főtitkára azt nyilatkozta, hogy a vállalkozások nem fogják megadni ezeket a béreket, mert nem tudják kitermelni azt. A vállalkozók szerint elbocsátásokra, színlelt szerződésekre, feketealkalmazásokra és tömeges bedőlésekre kell számítani majd pont azoknál a vállalkozásoknál, ahol az alkalmazottak 75 százalékát foglalkoztatják. Ráadásul a minimálbér a problémának csak egyik része. Már a minimálisan afölött kereső milliók sem fognak semmit érezni a kormány intézkedéseiből. Azok az ápolók, védőnők, betegszállítók, konyhán dolgozók, de az iskolában dolgozó nem pedagógusok vagy bolti eladók sem számíthatnak semmire a kormány intézkedéseiből. És ha mindez nem lenne elég, akkor még Orbán Viktor a nyugdíjasokba is belerúg egy jó nagyot a héten. Rajtuk gúnyolódik, miközben önök, KDNP-s képviselők, mint például Harrach Péter, hazaviheti a milliós fizetésén túlmenően a több százezer forintos nyugdíját is, ezt csak önök tehetik meg az országban, addig Orbán Viktor gúnyt űz azokból az egész életüket végigdolgozó emberekből, akik 30-40-60 ezer forintot visznek haza, vagy kapnak meg nyugdíjként. Megint csak azt tudom mondani, hogy önök szívtelenek és embertelenek, és ezért nem is fogják maguk túlélni ezt a kormányzást nagyon sokáig. El fognak maguk tűnni a süllyesztőben. Eltűnnek, mert nem hagyjuk azt, hogy tönkretegyék Magyarországot. Nem a maguk tolvajhaverjainak kell adni a pénzt, hanem az embereknek, és az emberek alatt nemcsak a béreket kell érteni, hanem az oktatásba és az egészségügybe való befektetést is. Orbán Viktor és kormányának embertelenségével szemben a Párbeszéd egy olyan megoldást nyújt a bérek valódi emelésére, a szegénység felszámolására, a gyógyulás esélyét ténylegesen biztosító betegellátás megteremtésére és az oktatás fejlesztésére, ami azonnali javulást hoz az egész országnak, aminek köszönhetően nemcsak megállítjuk az elvándorlást, de az emberek és családok millióinak hozhatunk el boldogulást, egy boldogabb életet. [[Cseresnyés Péter: Rákosi Mátyás!]] Ezek közül néhány a legfontosabb javaslatok közül. Először is be kell vezetni az alapjövedelmet. Véget kell vetni a nincstelenségnek, a megalázóan alacsony fizetéseknek. Az alapjövedelem nemcsak annak a néhány százezer, nincstelenségben élő embernek segítene, akikre önök gondolnak, hanem pont azoknak a millióknak segítene elsősorban, akik napi 8-12-14 óra munka mellett havi 90-100 ezer forintot visznek haza jó esetben. Az ő fizetésük emelkedne meg drasztikusan az alapjövedelemnek köszönhetően. Ráadásul az alapjövedelem bevezetésével együtt jár a nettó 105 ezer forintos minimálbér. Na, ez a minimálbér-emelés nem az önök kamu ígérete. A Párbeszéd alapjövedelem-javaslata forintra ki van számolva, már jövőre a költségvetés hiányának emelkedése nélkül be lehet vezetni. Nem véletlenül Surányi György volt jegybankelnök is támogatja [[Cseresnyés Péter: Ismerjük!]] , de emellett a Republikon Intézet felmérése szerint a magyar emberek 76 százaléka támogatja az alapjövedelem bevezetését. Hallgassanak a magyar emberek szavára! Másodszor is: adózzanak többet a gazdagok! Végtelenül igazságtalan az önök politikája, hogy egy ápolónak, egy bolti eladónak ugyanakkora mértékben kell adózni, mint nekem vagy maguknak. Nekem és önöknek is többet kell fizetnünk, többet kell beletennünk a közösbe, mint azoknak, akik épphogy csak meg tudnak élni a havi bevételeikből. Vissza kell állítani az igazságos többkulcsos adórendszert, és meg kell adóztatni a luxusvagyonokat: a helikoptereket, a jachtokat és azokat a dolgokat, amik maguknak vannak otthon, mi ezeket kevésbé ismerjük. Harmadszorra: be kell vezetni a négynapos munkahetet. Tisztelt Képviselőtársaim! A magyarok többségének elképesztően rossz az egészségi állapota, ez leginkább az állandó stressznek, a túl sok munkának, a folyamatos, megélhetés miatti szorongásnak köszönhető. [[Boldog István: Fél év alatt államcsőd lenne.]] Hamarabb halunk meg, mint bárki más az Európai Unió országai közül. Uniós felmérések szerint egyébként a tagországok közül a görögök után a magyarok dolgoznak a legtöbbet, érdekes módon ez viszont sem a versenyképességünkben, sem az életszínvonalunkban nem mutatkozik meg egyáltalán. Több pihenésre, kevesebb stresszre, több, a családdal töltött időre van szüksége a magyaroknak. [[Balla György: Ezt tudjuk tanácsolni önnek is.]] A most forradalminak számító gondolat, amin most maguk még röhögnek, nem annyira forradalmi, száz évvel ezelőtt még az olyanok, mint maguk, azon röhögtek, hogy ne hét napot kelljen egy héten dolgozni, hanem hatot, ötven évvel ezelőtt meg azon, hogy ne hatot, hanem ötöt. A robotizáció, a technológia fejlődésének köszönhetően pontosan afelé megy ma a világ, hogy ugyanolyan versenyképesség, sőt erősebb versenyképesség mellett ugyanolyan termelékenység mellett kevesebbet tudunk dolgozni. És hát végül, de nem utolsósorban azonnal meg kell állítani az egészségügy fideszes lepusztítását. Ahhoz, hogy ez az ország boldogulni tudjon, ahhoz, hogy megállítsuk az elvándorlást, nemcsak a béreken kell javítani, hanem az egészségügy helyzetén, az oktatás helyzetén. [[17.50]] Minden magyarnak esélyt kell adni egy egészséges és hosszú életre! Nincs olyan, hogy a gazdagok majd kifizetik maguknak a jó egészségügyet, mert maguknak van erre pénzük, a szegények meg mehetnek a szegénykórházba. Ilyen nincsen, fideszes képviselőtársaim! Azonnal vissza kell tenni a kilopott pénzeket [[Zaj. Az elnök csenget.]] az egészségügybe, megadni az egészségügyi dolgozóknak járó béreket [[Közbeszólások a kormánypárti padsorokból Az elnök csenget.]] biztosítani a kórházak eszközellátását. [[Balla György: Lejárt az idő! Dr. Nagy István: Lejárt lemez!]] Ha egészség nincs, semmi nincs. Képviselőtársaim…"
3,u2020-06-10-51,OTHER,-1.0,2020-06-10,0.9951496124267578,"Köszönöm, elnök úr. Államtitkár Úr! Tisztelt Ház! Képviselőtársaim! A kormány a 2021-es költségvetés tervezése során igen kevés szempontot vett figyelembe, így marad gyakorlatilag a gyávaság és a gyengeség költségvetése. Nem mer szembenézni a tényekkel és gyáván az út szélén hagy rengeteg embert.Az egész járvány- és veszélyhelyzethez hasonlóan a költségvetés is kicsinyes politikai bosszúállás eszköze lett. Nem tanult 2019 őszéből, és azt gondolja tévesen, hogy további bekeményítéssel a hatalmának idejét ki tudja nyújtani. Ennek érdekében az Orbán-kormány az önkormányzatok mozgásterének durva korlátozását tervezi. Mindezt akkor, amikor az önkormányzatok fokozott terhet vállaltak a járvány elleni küzdelemből, közvetlen segítséget nyújtva a bajbajutottaknak, bevásároltak, gyógyszereket váltottak ki az idős lakosok számára, fizetési moratóriumot hirdettek a tulajdonukban levő üzlethelyiségek bérleti díjára, az állásukat vesztettek számára anyagi támogatást nyújtottak, a kórházakból hazazavartak, hazaküldöttek hozzátartozóit ápolási díjban részesítették, és még napestig lehetne sorolni az önkormányzatok áldozatvállalását a polgáraik egészsége és anyagi boldogulása érdekében. Niedermüller Péter, Soproni Tamás éjt nappallá téve küzdött Erzsébet- és Terézváros lakóiért. Ezért cserébe mit kaptak a kormánytól? Semmit. Sőt, még ettől is kevesebbet, mert a meglévő bevételeiket is kurtította a kormány. S ha már ez olyan jól sikerült, akkor felmerült benne, hogy miért ne lehetne ez a forrásmegvonás folyamatos, nemcsak erre vagy a jövő évre. Ez a költségvetési tervezet erre is választ adott. A kormány állandósítani akarja az önkormányzatok megsarcolását, a végletekig ki akarja véreztetni a településeket és a kerületeket. A kormány egyfolytában arra hivatkozik, hogy az önkormányzatoknak szolidárisnak kell lenniük, és hozzá kell járulniuk a járvány elleni védekezéshez. Ezt a hazug érvelést két dolog azonnal leleplezi. Egyrészt még ebben a nehéz helyzetben is több tíz milliárd forintot szór szét focistadionok építésére, egyházi épületek felújítására, másrészt az önkormányzatoktól történő elvonásokat nemcsak ebben a járvány sújtotta évben, hanem egészen 2024-ig kívánják fenntartani. Van itt pénz, kérem, a költségvetésben, csak a fontosabb célokra kell ezt a fideszeseknek felhasználni. Ez az oligarchák hizlalása, és ennek árát az önkormányzatok és az ott lakók fogják kifizetni. Terézvárosban… [[Pillanatnyi szünetet tart és lapoz a jegyzetei között.]] Kifizetni. Bocsánat! [[Font Sándor közbeszól.]] Akkor lenne ilyen bátor, amikor a saját önkormányzata érdekében feláll, és azt mondja a kormánynak, hogy fizessen már valamennyit [[Font Sándor: Megtettem!]] [[Font Sándor: Megtettem!]] , de ezt nem teszi! (Font Sándor: Megtettem!) Melyek ezek a tételek? A gépjárműadó. A kormány az önkormányzatok által felhasználható gépjárműadó-bevétel teljes összegét elvenné a településektől 2021-ben is, miközben a beszedés feladatát és költségeit náluk hagyja. Az általam képviselt két budapesti kerület közül Erzsébetváros példáján látszik az, hogy a már elvont 110 millió forint gépjárműadó mellett a parkolási díjak és a közterület használatáért járó díjak kormányzati elengedésével megfosztotta a kerületet további 190 millió forint bevételtől. Összességében tehát Erzsébetváros csak a közvetlen kormányzati elvonásoknak köszönhetően elesett mintegy 300 millió forint bevételtől, de hasonló a helyzet Terézvárosban is. Szolidaritási hozzájárulás. Míg 2020-ra még csak 43 milliárd forintot irányoztak elő erre a tételre, 2021-re már 160 milliárd forint szerepel ezen a soron. Budapestnek lényegesen többet kell fizetnie szolidaritási hozzájárulásként. Mára mindenki számára nyilvánvalóvá vált, hogy nemcsak egy évre tervezi a kormány a hozzájárulás megemelését, hanem 2024-ig. Ez az önkormányzatok számára teljes mértékben elfogadhatatlan. Erzsébetvárosban a járvány miatt mintegy 200 millió forintos többletkiadás merült fel, de az önkormányzat idei költségvetési egyenlege összességében 2,5 milliárd forinttal romlik. Még egyszer mondom: 2,5 milliárd forinttal. Terézvárosban a „Terézváros melléd áll!” koronavírus-vészhelyzeti szociális program költségeinek megtérítése 300 millió forint plusz költségvetési kiadást igényel. Annak érdekében, hogy az önkormányzatok visszanyerjék a tényleges cselekvőképességüket, a kormánynak haladéktalanul meg kell térítenie a járványügyi vészhelyzet miatt felmerült rendkívüli kiadásokat, vissza kell adnia az elvont bevételi forrásokat, mindenekelőtt a gépjárműadót, gondoskodni kell az alulfinanszírozott és/vagy pazarló állami fenntartású intézményrendszer megfelelő gazdálkodásáról, ugyanis az önkormányzatok jelentős forrásokkal segítik a területükön működő ilyen intézményeket, miközben azok működésébe semmilyen érdemi beleszólásuk nincs. Az önkormányzatoktól történő forrásmegvonásokon túl több, évek óta sürgető feladat elvégzéséhez is szükségesnek látjuk többletforrásokat biztosítani. [[15.00]] A teljesség igénye nélkül a következő területeken szeretnénk, ha a fideszes képviselők is támogatnák az önkormányzatokat. Külön kell szólni az egészségügyi ellátás önkormányzatokat érintő anomáliáiról. A kormány költségvetési tervezetében a 2020-as tervben gyakorlatilag azonos színvonalon tervezi a háziorvosi és a háziorvosi ügyeleti ellátást, holott épp az elmúlt időszak bizonyította, hogy nem elegendőek a rendelkezésre álló források. Az egészségügy állapotára szintén választókerületemből hozok egy példát. Évek óta rendszeresen kezdeményezem az általam képviselt területek ellátásáért is felelős Péterfy Kórház intézetfelújítását. Az új önkormányzat vezetése a megalakulást követően szinte azonnal levelet írt Kásler Miklósnak, és elhívta egy kórházbejárásra, érdemi válasz azóta sem érkezett, a miniszter nem mer elmenni egy állami fenntartású intézménybe. Mégis, mire számíthatunk egy olyan tárcavezetőtől, aki holmi politikai feladatot teljesítve elfelejti, hogy valaha orvosként dolgozott, és képes olyan kijelentésre mondja Kásler Miklós , hogy szerinte nincs következménye az elhalasztott mellrákszűrésnek? De térjünk vissza a Péterfy Kórházra, melynek épület-korszerűsítésére 25 milliárd forintra lenne szükség, míg 8 milliárd forint értékben modern orvosi műszerek vásárlása is nélkülözhetetlen lenne az itt élők számára. Mindezt külön indokolja, hogy a Péterfy Kórház a járvány idején az egyik kiemelt védekező intézmény volt, országosan szállítottak oda koronavírusos betegeket. Terézvárosban és Erzsébetvárosban ezenfelül 600-600 millió forint szükséges a házi- és gyermekorvosi rendelők fejlesztésére. A koronavírus okozta járvány rámutatott arra, hogy az országban már a gyermekek között is óriási digitális szakadék tátong. A diákok akkor tudnak bekapcsolódni otthonról bármilyen digitális oktatásba, ha az internet mellett megfelelő számítógéppel is rendelkeznek. Ennek értelmében szorgalmazzuk, hogy a kormány juttasson minden hátrányos helyzetű családba legalább egy darab laptopot, hogy segítse annak működtetését, a gyermekek tanulását. A járvány után is biztosítani kell minden gyermeknek a világhálón található információkhoz való egyenlő hozzáférést, ezért javasoljuk, hogy minden olyan háztartásnak, amelyben iskoláskorú gyermek él, és szociális helyzete indokolja, jusson államilag támogatott kedvezményes internet-hozzáférés. Terézvárosban és Erzsébetvárosban a digitális tantermek kialakítása, a távoktatás feltételeinek megteremtése 300-300 millió forintos pluszforrást igényel a költségvetésből. Javasoljuk továbbá, hogy a kormány különítsen el 500 millió forintnyi forrást digitális tananyagok gyártására, valamint egy adatbank létrehozására, ahol a digitális oktatási tananyagokat egy helyen, mindenki számára hozzáférhetően lehet tárolni, utóbbit külön 300 millió forint értékben kellene a kormányzatnak megsegíteni. Korábban is jeleztük azt a tarthatatlan állapotot, hogy a kormányzat az egyházi iskolákban tanulóknak sokkal nagyobb támogatást biztosít, mint a KLIK-es diákok számára. A mi álláspontunk az, hogy az oktatásban minden gyermek legyen egyenlő. Ennek ellenére évről évre nő az egyházi és az állami fenntartású iskolák finanszírozása közötti különbség. Ezért azt javasoljuk, hogy az állam költsön ugyanannyit minden KLIK-es diák dologi kiadására, mint amennyit egy egyházi iskolában tanuló diák kap. Köztudomású, hogy a parlagfű miatt Magyarországon sok százezer allergiás van. A korábbi években többször is szorgalmaztam a parlagfű elleni védekezés hatékonyságának a növelését, eddig hasztalanul. Most is azt javaslom, hogy fontolja meg a kormányzat, a parlagfű elleni védekezés költségvetési támogatását 5 milliárd forinttal emelje meg. Ennél sokkal többet fog az állam megtakarítani, ha végre hajlandó lesz valódi tevékenységet végezni a parlagfű elleni védekezés terén. [[Az elnöki széket Lezsák Sándor, az Országgyűlés alelnöke foglalja el.]] Társasházak felújítása. Nagyon-nagyon fontosnak tartom az általam képviselt Erzsébetvárosban és Terézvárosban a társasházak homlokzatának, illetve tetőszerkezetének pályázati úton való támogatását. Azt javasoljuk, hogy ne az önkormányzatoktól való forráskivonást erőltesse a kormány, hanem támogassa a több mint százéves belvárosi épületek állagmegóvását, felújítását. Önerőből a társasházak közösségei nem képesek felújítani házaikat, ehhez külső segítségre van szükségük. Mind az erzsébetvárosi, mind a terézvárosi önkormányzat biztosít ehhez a forrást, a kormányzat semmilyen hazai forrással nem áll rendelkezésre. Kérjük a kormányt, hogy a költségvetésben 3-3 milliárd forintot biztosítson társasház-felújításra Erzsébetváros és Terézváros számára, illetve a többi budapesti kerületet is támogassák. Erzsébetváros és Terézváros területén kialakult az úgynevezett bulinegyed. Sokan nem szeretik ezt a szót valójában, hisz ez egyfajta minősítés, és az ott lakók számára gyakran elviselhetetlen életkörülményeket teremtett. Ennek enyhítésére a kormányzatnak eddig semmilyen intézkedése nem volt, hiába folyik be sok-sok milliárd forint pluszbevétel a bulinegyedből. A Demokratikus Koalíció eddig is többször kezdeményezte, és most is kezdeményeznénk, hogy adjanak ebből vissza az ott lakóknak. Ennek a célnak az eléréséhez Erzsébetváros és Terézváros részére is évente 1 milliárd forintot biztosítson a költségvetés a befizetett adók terhére. Plusz a kormány különítsen el 100-100 millió forintot a két kerületben egy-egy turisztikai információs központ létrehozására, ahol az idelátogatók segítséget kaphatnak a tájékozódásban. Továbbá kérjük a kormányt, hogy különítsen el további forrást a turistaszezon alatt a fokozott rendőri jelenlét megteremtésére. A kisföldalatti szerelvénye és maga a pálya is már annyira elavult, hogy elengedhetetlen a felújítás, ezért Terézváros önkormányzatának képviselői kezdeményezik, hogy a költségvetésben mintegy 10 milliárd forint támogatást nyújtsanak erre a célra. Ahhoz, hogy élhetőbbé váljon ez a terület, szükség lenne mélygarázsok építésére, ezért mélygarázs-finanszírozásban kormányzati segítségre van szükség, hisz önök lecsupaszították az önkormányzatot. Erzsébetvárosban 5 milliárd forint két mélygarázs támogatása, Terézvárosban egy mélygarázs támogatása 2,5 milliárd forint lenne. Azt kérjük, hogy támogassák önök azt, hogy minél inkább, minél többen biciklizzenek Budapesten, és ez akkor lehet sikeres, ha például az egész Nagykörút területén kisebb mélygarázsokat biztosítanak, akkor a parkolást meg lehetne szüntetni, és a mostani parkolósáv helyén lehetne megoldani a biciklisávot. Alapvető emberi jog a tisztességes lakhatás biztosítása, ezért javasoljuk, a kormány különítsen el mindkét kerület számára 1-1 milliárd forintot szociális bérlakásprogramra. A Nyugati pályaudvar mögötti Podmaniczky-rozsdaövezetet rendbe kell tenni. A kérdéses terület leromlott állapotú, a felújítása sokat javítana Terézváros és Budapest városképén. Sokat beszéltek a „Liget 2.” projektről, ami azóta már 42-szer meghalt, de önök folyamatosan beszélnek még ilyen projektekről. Magának a felújításnak az előkészítése 100 milliárd forintba kerülne, ugyanakkor a területen szükség van földcserére, közműfejlesztésre. Javasoljuk, ehhez a kormány különítsen el 10 milliárd forintot a központi költségvetésben. Terézvárosban és Erzsébetvárosban is elengedhetetlen a két kerület állami fenntartású oktatási intézményeinek felújítása. Kérjük a kormányt, hogy ezek korszerűsítését is fontolja meg, és különítsen el rá forrást. A Terézvárosi Család- és Gyermekjóléti Központ épületében mind több tevékenység kapott helyet, ennek következtében a központ kinőtte épületét. Szükségessé vált a bővítés, amit emeletráépítéssel szeretnének megoldani. Javasoljuk, hogy a kormány erre a célra különítsen el 200 millió forintot a terézvárosi önkormányzat számára. Budapesten nagy hiány van a fogyatékossággal élő gyermekek játszóterei tekintetében. A kormány különítsen el 300-300 millió forintot egy Terézvárosban és Erzsébetvárosban létesítendő játszótér kiépítésére, amit fogyatékossággal élő gyermekek is igénybe tudnak venni, ezenfelül szintén a két kerületben létesülhessen egy-egy olyan multifunkcionális mozgásközpont, ami a fogyatékossággal élő gyermekek rehabilitációját segítené. A kormányzat az Operaház felújításakor megfeledkezett arról, hogy az épület felújítása nem lehet teljes, ha az azt körülvevő közterületek állapota elhanyagolt, ezért Terézváros önkormányzata szükségesnek tartja az Operaház mellett a környező közterületek felújítását is, amelyre a kormány különítsen el megfelelő költségvetést. A Hunyadi téri vásárcsarnok felújítása a tervezéstől a teljes felújítás kivitelezéséig igen jelentős forrásigényt támaszt a terézvárosi önkormányzattal szemben, ehhez kérnénk a kormányzati költségvetés módosítását a Hunyadi téri vásárcsarnok teljes felújítására. A terézvárosi és erzsébetvárosi házak falainak növényekkel való befuttatása hozzájárulhat a kerület zöldítéséhez, ami mind az itt élők, mint az idelátogatók komfortérzetét jelentősen javítja, a program forrásigénye 300 millió forint. A VI. kerületi utcafásítás sokszor a közművek által gátolt, hisz a felsővezetékekbe, a földben lévő vezetékekbe, csatornákba ütközik a fásítás. Ennek megoldása 500 millió pluszforrást igényel. A kormány budapesti szinten közösségi kertek létrehozására biztosítson 2 milliárd forintnyi pályázati alapot, javasoljuk továbbá, hogy minden környezetvédelmi beruházás kerüljön az 5 százalékos áfakörbe. [[15.10]] Terézvárosban és Erzsébetvárosban számos olyan épület található, melyek műemlékvédelem vagy helyi védelem alatt állnak. Ezen épületek hőszigetelése nehezen oldható meg úgy, hogy az épületek ne veszítsék el műemlék jellegüket, ugyanakkor a mai, szélsőséges időjárási körülmények között elengedhetetlen a megfelelő hőszigetelés, ezért javasoljuk, hogy a kormány különítsen el a költségvetésben külön összeget ezen műemlékvédelem vagy helyi védelem alatt álló házakra. Az elmondottakhoz kérem tisztelt képviselőtársaim támogatását a terézvárosi és erzsébetvárosi lakók érdekében. Köszönöm szépen. [[Szórványos taps az ellenzéki pártok soraiban.]]"
4,u2020-05-11-95,Fidesz-KDNP,0.8388671875,2020-05-11,0.04668471962213516,"Köszönöm szépen a szót, elnök úr. Tisztelt Képviselő Úr! Tisztelt Ház! Mindnyájan meg kell hogy köszönjük fokozottan, azt hiszem, ebben az időszakban azok munkáját, akik a mentőszolgálatnál dolgoznak, köszönjük az ön önkéntes munkáját is, képviselő úr, és köszönjük más képviselőtársunk munkáját is, aki orvosként vállalt önkéntes szolgálatot a kormánypárti oldalról. Köszönjük mindenkinek, aki ápolóként dolgozik, és most fokozottan odafigyel arra, hogy a fertőzés minél kevésbé terjedjen egyik emberről a másikra, aki pedig beteg, azt minél gyorsabban meggyógyítsák, egy olyan kórral szemben állva, amely láthatatlan, ismeretlen és napról napra bővülnek róla az ismereteink. Köszönjük szépen az ő munkájukat. A miniszterelnök úr is a tegnapi napon a mentőknek megköszönte a munkáját, és 20 új mentőautót is átadtunk a legkorszerűbb felszereltséggel. Szeretném cáfolni azonban azokat az állításait, tisztelt képviselő úr, amelyek szerint Magyarországon az elhunytak számában a legrosszabbul állnánk, hiszen bármilyen aránypárt állítunk fel tehát a fertőzöttek és elhunytak számát illetően, ott is olyan, nálunk sokkal gazdagabb országokat előzünk meg, mint például Hollandia, Olaszország, Anglia, Belgium vagy Franciaország. Ezek sokkal tehetősebb országok, mégis sokkal rosszabb az arányszámuk a fertőzöttek és az elhunytak tekintetében, és még inkább beszédes, ha azt a számot nézzük, hogy az egymillió lakosra vetítve hány koronavírusban elhunyt beteg van, hiszen ebben mi körülbelül az Unió legjobb egyharmadában szerepelünk, és olyan országokat előzünk meg Európa- és világszerte, mint Észtország, Törökország, Románia, Finnország, Szlovénia, Ausztria, Németország, Dánia, Portugália, Kanada, Luxemburg, Svájc, USA, Írország, Hollandia, Svédország, Franciaország, Anglia, Olaszország, Spanyolország vagy Belgium. [[13.10]] Hála istennek, hogy Magyarországon arányaiban ezeknél az országoknál sokkal jobb az egymillió lakosra vetített koronavírus-halálozási arány. A következő időszakban arra kell készülnünk… Először még, bocsánat, arra reagálnék önnek, hogy az egészségügyi dolgozók fertőzöttsége. Ez, hála istennek, jóval a világban tapasztalt átlag alatt van, tehát őket is, az egészségügyi dolgozókat is sikerült jobban megvédenünk. A jövőre vonatkozóan pedig: jól láthatóan a világ átalakul, és valamiféle járványügyi készültséget [[Az elnök a csengő megkocogtatásával jelzi az időkeret leteltét.]] úgy látszik, az egészségügyi rendszerben is folyamatosan fenn kell tartani. Köszönöm szépen. [[Taps a kormánypártok soraiból.]]"
4,u2019-02-19-23,Fidesz-KDNP,0.83544921875,2019-02-19,0.06729388236999512,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Ahogyan arról ma már szó volt, február 19-e Kossuth Zsuzsa születésnapja, azaz a mai nap a magyar ápolók napja. Kossuth Zsuzsa igazi önfeláldozó ember volt, aki mindent megtett hazájáért, a sebesültekért, a munkatársaiért, az egészségügyért. Amikor ezen a napon erről a témáról beszélünk, akkor az első szó mindig a köszöneté. Innen is szeretnénk kifejezni elismerésünket a magyar ápolók felé, akik az egészségügyi ellátórendszer pillérei, egyik legfontosabb szereplői, akik nap mint nap becsülettel helytállva, emberségesen, óriási munkát végeznek a magyar emberek egészsége és gyógyulása érdekében. [[Varju László közbeszól.]] Éppen ezért fontos, hogy kellő figyelmet is fordítsunk rájuk és a környezetükre. Az elmúlt évek egyik jelentős intézkedése és mondjuk ki, eredménye a 2016-ban elkezdett és még távolról sem befejezett béremelés az egészségügyi dolgozók körében. A szakvizsgával rendelkező szakorvosok és a kórházi szakgyógyszerészek esetén két lépcsőben került sor a béremelésre. 2016. szeptember 1-jétől bruttó 107 ezer forinttal, majd 2017. november 1-jével további bruttó 100 ezer forinttal emelkedett az alapbérük. A szakvizsgával nem rendelkező orvosok alapbére 2017-ben 50 ezer forinttal emelkedett. Az orvosok alapbére a 2016-17 közötti időszakban átlagosan 56,8 százalékkal növekedett. A szakdolgozóknál négy lépcsőben került sor a béremelésre. 2016. szeptember 1-jétől közel 27 százalékkal, 2017. november 1-jétől 12 százalékkal és 2018. január 1-jétől 8 százalékkal emelkedett a bérük. A bérmegállapodás alapján a soron következő béremelés előrehozására kerül sor most, 2019. július 1-jére. A többlépcsős béremelésnek köszönhetően a szakdolgozók bére a 2016-2019 közötti időszakban átlagosan 65,5 százalékkal növekszik. 2019-ben, azaz idén is folytatódnak a béremelések, hiszen tavaly meghatároztuk az elkövetkező négy évre vonatkozóan az egészségügyi szakdolgozók béremelésének mértékét, valamint ütemezését, és a védőnők szakdolgozói bértábla alá történő bekerülését is, amiről úgy gondolom személyesen is, hogy óriási előrelépésnek tekinthetjük. Eszerint a négylépcsős béremelés során ebben az évben 8 százalékos, jövő januárban 14 százalékos, novemberben 20 százalékos, majd 2022-ben további 30 százalékos béremelés következik. Így csak a következő három évben 72 százalékos lesz a béremelés mértéke. A Fidesz-KDNP és a kormány elismeri és megbecsüli az egészségügyben dolgozók áldozatos munkáját, és célunk, hogy méltányos bérezés által kifejezzük a teljesítményük elismerését. Ezzel szemben a szocialisták Gyurcsány Ferenc vezetésével fizetőssé akarták tenni az egészségügyet [[Dr. Vadai Ágnes: De most nem az? Gréczy Zsolt: Most nem fizetünk?]] elvettek a dolgozóktól egyhavi bért, és a kisebb keresetű egészségügyi dolgozókat is belehajszolták a devizahitelek csapdájába. [[Közbeszólás az ellenzéki pártok padsoraiból: Amit ti vezettetek be…]] Fontosnak tartjuk a munkakörülményeket is, ezért talán soha nem látott kórházfelújítások történtek meg az elmúlt években [[Dr. Vadai Ágnes: Ja!]] , amely program folytatódik, különös tekintettel a fővárosra. A következő időszakban 8,5 milliárd forintot költ a kormány nővérszállók felújítására, komfortosabbá tételére, illetve újak építésére is. Láthatjuk, hogy az elmúlt időszakban is az ország teherbíró képességéhez mérten mindent megtettünk az egészségügyi dolgozókért, de ez nem lezárt folyamat, az úton tovább kell haladni. Ezen az úton menni pedig akkor lehet, ha nem kell olyan célokra költeni ezeket a forrásokat, amelyekre a magyar emberek már nemet mondtak. Látjuk, hogy Németország egyes tartományaiban már többet költenek a bevándorlókra, mint az egészségügyre. Látjuk, hogy egyes északi és nyugati uniós tagállamokban mennyire megterheli a költségvetést a migránsok ellátása. [[Dr. Vadai Ágnes: Tényleg nagyon rossz Németország! Csak tudnám, hogy miért oda mennek a magyar polgárok!]] A brüsszeli bürokraták fiókjaiban, sőt már az asztalon is ott vannak azok a tervek, amelyeket ránk akarnak kényszeríteni. [[Dr. Vadai Ágnes: Soros!]] A migránsvízum, a kötelező kvóta, a bevándorlást segítő szervezetek költségvetésének növelése magyar adófizetői pénzből, vagy éppen a migrációt elutasító országok pénzügyi büntetése mind-mind a bevándorláspártiak létező javaslatai. Ők azt szeretnék, ha nem a magyar emberekre, a magyar családokra és a magyar gyermekekre költenénk a költségvetési pénzeket, hanem elvárják, hogy álljunk be a bevándorláspárti sorba. Ez a tétje az európai parlamenti választásnak. [[Dr. Vadai Ágnes: Mi van az ápolókkal?]] Mi változást akarunk elérni a brüsszeli politikában, nagyobb hangsúlyt akarunk fektetni a határaink, a kultúránk, a szokásaink, valamint a meglévő eredményeink védelmére, és erős, egyenrangú nemzetek együttműködésén alapuló európai közösségben szeretnénk élni. Két választás van: a bevándorláspárti magyar ellenzék, akinek semmi mondanivalója nincs az embereknek, vagy a magyar emberek érdekeit és Magyarországot első helyre helyező Fidesz-KDNP listája. [[Dr. Vadai Ágnes: Mégiscsak jobb lett volna a vallásos könnyűzene! Rig Lajos: Kossuth Zsuzsától hogyan sikerült eddig eljutni? Dr. Vadai Ágnes: Bravó!]] Köszönöm, hogy meghallgattak. [[Taps a kormányzó pártok padsoraiban.]]"
4,u2018-07-02-7,Fidesz-KDNP,0.79541015625,2018-07-02,0.07134934514760971,"Köszönöm szépen a szót, elnök úr. Tisztelt Képviselő Asszony! Tisztelt Ház! A Semmelweis-napot pontosan azért vezette be a kormány, hogy legyen egy nap, amikor különösen tudunk koncentrálni azokra, akik kiváló teljesítményt nyújtanak az egészségügyben, azokra is, akik különböző díjakat, elismeréseket kapnak ma, és természetesen arra a százezer emberre is, aki az egészségügyben dolgozik, és nap mint nap azért tesz, hogy mi megőrizzük az egészségünket, megőrizzük minél tovább a szeretteink körében. Bízunk benne, hogy ez a következőkben is így lesz. Ehhez kíván a kormány segítséget nyújtani, és ezen a napon az elismerésnek, a tiszteletnek egy fokozott jelét is meg kívánjuk jeleníteni. Ugyanakkor ön arról beszélt, hogy önök egészségügyi költségvetést nyújtanának be külön. Hát, mi azt láttuk, hogy milyen volt az, amikor a szocialisták nyújtották be az egészségügyi költségvetéseket. Akkor például bezárták a kórházakat; a svábhegyi gyerekkórházat, az OPNI-t, a Szabolcs utcai kórházat vagy a Schöpf-Merei Kórházat. Emlékszünk arra, milyen volt az, amikor a szocialisták egészségügyi költségvetést nyújtottak be, mert akkor építettek le 16 ezer aktív ágyat. Arra is emlékszünk, hogy milyen volt az, amikor a szocialisták egészségügyi költségvetést írtak, mert 6 ezer egészségügyi dolgozót tettek az utcára. Önök, akik ma is arról beszélnek, hogy több orvosra, több ápolóra van szükség, amikor egészségügyi költségvetést írtak, 6 ezer embert írtak ki abból a költségvetésből. Ön most azt mondja, hogy túl sokat fizetnek az emberek a saját pénzükből az egészségügyi ellátásért. Tisztelt képviselő asszony, önök fizettettek volna minden orvoshoz járó beteggel vizitdíjat, és minden kórházban fekvő beteggel napidíjat. Ön most arról beszél, hogy miért magasak a betegek költségei. De amikor lehetőségük volt, nemcsak a gyógyszerek árát emelték, amit mi csökkentettünk az elmúlt időszakban, hanem minden emberrel, aki megbetegedett, vagy azt vélte felfedezni, hogy lehet, hogy beteg lesz és elment az orvoshoz, vagy ott feküdt a kórházi ágyon, önök minden egyes napon és minden egyes orvoslátogatáskor vizitdíjat szedtek volna tőlük. Tisztelt képviselő asszony, ilyen volt valójában az, amikor a szocialisták Magyarországon egészségügyi költségvetést írtak. Az önök számára az egészségügy egy kiszervezendő kérdés volt, egy üzleti kérdés, mi az, ami nyereséges belőle, azt megpróbálták privatizálni, a többit pedig magára hagyták volna, és az egész egészségügyi területen a privatizáció lett volna úrrá. Erre az emberek a szociális népszavazáson mondtak nemet, meg akkor, amikor a Fidesz-KDNP-t juttatták önök után hatalomra. Az elmúlt években igyekeztünk többletforrásokat biztosítani, mert bizony nem volt szép az egészségügyi költségvetés képe 2010-ben. Ön az OECD-re hivatkozott hadd hivatkozzak én is! Ön szerint az OECD felmérése szerint melyik volt az egyetlenegy OECD-tagállam 2003 és 2009 között, ahol csökkent az egy főre eső egészségügyi kiadás? Csak Magyarország. Csak az önök egészségügyi költségvetése volt az egész OECD-ben olyan, ahol csökkent az egy főre eső kiadás. S tudja, hogy 2010 után Magyarország hogy szerepel ezen a listán? Szerencsére nem csökkennek, hanem nőnek az egy főre eső egészségügyi kiadások, és a hetedik legnagyobb mértékben nőtt, az összes OECD-tagállam, az összes fejlett ország közül a hetedik legnagyobb mértékben nőtt az egy főre eső egészségügyi kiadás. Ezzel tudjuk javítani azokat a megörökölt rossz pozíciókat, amelyeket bizony az önök nyolcéves kormányzása alapozott meg. Ha megnézi az idei évi költségvetést, nem fog ráismerni, hogy milyen ahhoz képest, amikor a szocialisták írták az egészségügyi költségvetést, mert idén 546 milliárd forinttal szerepel több benne, mint az önök idejében. Ha pedig ránéz a jövő évire, no, ott már hasonlóságot se fog tudni felfedezni az önök egészségügyi költségvetésével, mert ott már 647 milliárd forint a többlet ahhoz képest, amit önök szántak orvosokra, önök szántak ápolókra, önök szántak gyógyszerekre, önök szántak a magyar emberek egészségügyi állapotának javítására. S mindez természetesen az Egészségbiztosítási Alapban is lecsapódik, hiszen ott 62,5 százalékos az emelkedés 2010 és 2018 között. Ennyivel kívánunk többet fordítani az emberek egészségére. A legfontosabb mindenki szerint a bérek kérdése. Önök megmutatták először Magyarország rendszerváltás utáni történetében, hogy milyen az, amikor csökkentik az egészségügyben dolgozók bérét, mert bizony az az önök egészségügyi költségvetésében szerepelt, amikor minden egészségügyi dolgozótól, orvostól, ápolótól elvettek egyhavi bért. Ezzel szemben mi 2016 és 2019 között 65 százalékkal emeljük a szakdolgozók, az ápolók bérét, az orvosokét pedig tavaly és tavalyelőtt összességében 207 ezer forinttal emeltük. Az ápolók béremelése a következő évben is fog folytatódni, benne van a költségvetésben. A mi egészségügyi költségvetésünk bértöbbletet tartalmaz, szemben az önökével, amely egyhavi bér elvételét tartalmazta. Úgyhogy ha igazán bátrak, akkor ezt megszavazzák. Az pedig, hogy amikor a Magyar Szocialista Párt tiszta kezek kampányról hall, akkor rögtön borsódzik a háta, az pedig a párttörténetükben megindokolható, de azt hiszem, hogy egyfajta beismerő vallomás is. Köszönöm szépen. [[Taps a kormánypártok soraiban.]]"
4,u2018-09-24-15,Fidesz-KDNP,-1.0,2018-09-24,0.36929821968078613,"Köszönöm szépen a szót, elnök úr. Tisztelt Képviselő Asszony! Tisztelt Ház! Én inkább azt tapasztaltam, hogy mintha az ellenzéki médiában azt az utasítást adták volna ki, hogy minden reggel kell egy negatív hírt hozni a magyar egészségügyről, akkor is, ha emberek olyan munkát végeznek ott, ami emberfeletti, akkor is ápolókat kell megvádolni, amikor ennek semmi alapja nincs, akkor is orvosokat kell megvádolni, amikor ennek semmi alapja nincs; csak azért, mert azt gondolják önök, hogy ezzel a kormány népszerűségét vagy a kormány pozitív képének egy részét rombolni tudják.Ezért önöknek sem az orvosok munkája, sem az ápolók munkája nem szent, hanem igyekeznek mindennap valamivel a kormány számára ezzel negatív hírt generálni. Az önök miniszterelnöke mondta, hogy el lehet innen menni. Ezzel szemben mi emeljük a fizetéseket az egészségügyben, az orvosoknak két év alatt 207 ezer forinttal, az ápolóknak több mint 65 százalékkal emeltük a fizetését, pontosan azért, hogy itthon találják meg a jövőjüket. Önök, tisztelt képviselő asszony, elvettek pénzt az egészségügyből, minden területről. Mi több pénzt adtunk. Ön mondta például a háziorvosokat. Most a háziorvosi praxisok finanszírozása több mint 70 százalékkal magasabb, mint 2010-ben. Több mint 70 százalékkal magasabb az, amit havonta megkapnak a háziorvosok. Csak az elmúlt négy esztendőben 520 ezer forinttal nőtt a háziorvosi praxisok havi finanszírozása; négy év alatt 520 ezer forinttal. Ehhez képest önök az orvoslátogatásokhoz vizitdíjat vezettek volna be, hogy a betegek fizessenek alkalmanként, elsősorban nyilvánvalóan az idős betegek, ahányszor meglátogatják a háziorvost. Mi nem engedtük ezt, népszavazással töröltük el a vizitdíjat. Emlékeztetném, hogy önök két dolgot akartak az egészségügyben tenni, a saját kormányzásuk elején privatizálni, ezt a 2004-es népszavazás söpörte el, aztán fizetőssé tenni az egészségügyet, ezt a 2008-as népszavazás söpörte el; csak hogy emlékeztessem, mikor mentek önök szembe emberek millióinak egyértelmű akaratával. Ha megnézi, tisztelt képviselő asszony, az elfogadott 2019-es költségvetési törvényt, és összeveti azzal, amit önök fogadtak el 2010-re, mekkora a különbség az egészségügyi sorokon, azt fogja látni, hogy most 650 milliárd forinttal fordítunk többet évente az egészségügyre, az emberek gyógyítására, mint amennyit 2010-ben önök erre szántak. Ez a GDP 1,5 százalékával magasabb összeg. Ez nem egy kumulált, összeadott összeg, ez egyévnyi többlet a gyógyításra, ekkora a különbség, 650 milliárd forint, a GDP 1,5 százalékával magasabb ez az összeg. [[11.40]] És önök, bizony, tisztelt képviselő asszony, elbocsátották azt a 6 ezer egészségügyi dolgozót, azt a 16 ezer gyógyító ágyat felszámolták, mindamellett minden egészségügyi dolgozótól azt az egyhavi bért elvették, azt a négy kórházat bezárták, tisztelt képviselő asszony, és még éjszakánként napidíjat is kértek volna a betegektől, hogy minél hamarabb menjenek haza a kórházból, és ne ott gyógyuljanak. Ami az egyes ügyeket illeti, tisztelt képviselő asszony, megpróbálta ön is a híreknek egy részét elmondani, egy részét nem elmondani, azért az ajkai kórházban, ne felejtsük el, ha már ön felhozta, a nővérek, az ápolók 10 kilométerrel odébb egy másik állami kórházba mentek el részben dolgozni, részben pedig ott, a kórház dolgozói továbbra is ellátják a betegeket, a Kardiológiai Intézetnél rendeződött a viszony, és ennek következtében a következő hónapokban minden tervezett műtétet megtartanak. Ebben igyekeztünk mi is a minisztérium részéről közvetítő szerepet vállalni, hogy semmifajta fennakadás a betegellátásban ne legyen. Arra is felhívnám a figyelmét, tisztelt képviselő asszony, amit ön nem mond a saját időszakáról, mert talán nincsenek ilyen számai, hogy mégiscsak az elmúlt években 77 kórházat sikerült felújítani, 54 rendelőintézetet sikerült szintén felújítani, több mint 100 mentőállomás most már korszerű mentőállomás, de emellett építettünk 31 teljes jogú mentőállomást, ami azt jelenti, hogy Magyarországon a mentőállomások többsége, több mint 50 százaléka új vagy felújított, és emellett 23 rendelőintézetet is teljesen újat építettünk az elmúlt években. Az „Egészséges Budapest” programban pedig a szuperkórházak építésén kívül 25 társkórházban és 32 szakrendelőben is folytatódnak a fejlesztéseink. Ami pedig a gúnyolódását illeti önnek is és a képviselőtársainak is a tízparancsolat kapcsán, tisztelt képviselő asszony: szerintem érdemes kipróbálni, ha valaki tényleg a tízparancsolat szerint él, akkor valóban nyugodtabb-e az élete. [[Bangóné Borbély Ildikó: Ne lopj! Nagy zaj, közbeszólások a Jobbik és az MSZP padsoraiban.]] ; és a nyugodtabb, kiegyensúlyozottabb életéből következően elkerülik-e jobban a betegségek. És hagyják abba azt, amit Kásler Miklóssal szemben az elmúlt hónapokban tettek! Egy kiváló orvosról van szó, aki több mint 60 nemzetközi orvosi társaságnak a tagja. Az egész ellenzék összes képviselője nem rendelkezik 60 ilyen tagsággal! Tehát kiváló orvosként tevékenykedik; 27 éve egy országos intézetet vezet. Több százezer beteg fordult ott meg ezek alatt az idők alatt, és több százezer embernek az intézete, meg tudta hosszabbítani az életét jó pár esztendővel. A legkorszerűbb berendezésekkel szerelte föl a kórházát, és nem azért támadják, mert ne lenne jó orvos [[Az elnök a csengő megkocogtatásával jelzi az időkeret leteltét.]] mert pontosan jó orvos, és látja, hogy milyen gyógyítási és milyen lelki alapjai vannak a gyógyulásnak, hanem azért támadják, mert hiteles keresztény ember, és ezt a keresztény politikáját, [[Az elnök ismét csenget.]] , keresztény karakterét akarják támadni itt, a Parlament falai között is. Úgyhogy én csak egy parancsolatot ajánlok az önök figyelmébe a tízparancsolatból: a „Ne hazudj!” parancsolatot. Köszönöm szépen. [[Taps a kormánypárti padsorokban.]]"
4,u2020-11-16-77,Fidesz-KDNP,-1.0,2020-11-16,0.04695257171988487,"Látom, hogy dühös ránk [[Derültség a kormánypártok soraiban.]] de higgye el, ha nem követték volna el mindazt, amit elkövettek, akkor most nem lenne mit előhoznom. Inkább magukra legyenek dühösek! Itt van például személy szerint ön. Ön, aki arról beszél, hogy az egészségügy fel vane készítve, elfeledkezik arról, hogy nem most kezdte a parlamenti pályafutását. Hát, itt ült hosszú éveken keresztül, és amikor kormányon voltak, akkor az orvosoktól és az ápolónőktől nem csak elvettek egyhavi bért, ön személy szerint megszavazta. [[Közbeszólás a kormánypártok soraiból: Így van!]] Nem ránk kell dühösnek lenni azért, mert önök a magyar politikában azt a politikai közösséget képviselik, amely amikor kormányzott [[Dr. Vadai Ágnes közbeszól.]] tönkretette a magyar egészségügyet. [[Dr. Vadai Ágnes közbeszól. Az elnök csenget. Dr. Vadai Ágnes folyamatosan közbeszól.]] Nem mi tehetünk arról, hogy amikor önök kormányon voltak, akkor hatezer orvost bocsátottak el. [[Dr. Vadai Ágnes: Hazudsz összevissza!]] Nem mi tehetünk arról, hogy amikor önök kormányon voltak, és megbuktak, akkor Magyarországon [[Dr. Vadai Ágnes folyamatosan közbeszól.]] 12 százalék fölött volt a munkanélküliség. Erről önök, önök tehetnek, és ön személy szerint is, aki akkor megszavazta ezeket az intézkedéseket. [[Dr. Vadai Ágnes közbeszól. Hosszan tartó taps a kormánypártok soraiban. Közbeszólások.]]"
4,u2016-04-26-106,Fidesz-KDNP,-1.0,2016-04-26,0.11599554121494293,"Elnök Úr! Tisztelt Képviselőtársaim! A szocialisták hozzáállását jól mutatja a témához, az egészségügyhöz, hogy négy hozzászólójukból három olyan ember beszélt, aki megszavazta a vizitdíjat is, a kórházak bezárását is meg a kórházi napidíjat is, tehát látszik, hogy az, amit Szolzsenyicin állított róluk, az a mai napig igaz. Hogy mit is állított Szolzsenyicin? „Cinizmusuk, szemtelenségük [[Dr. Józsa István közbeszól. De­rült­ség az MSZP soraiban.]] hataloméhségük, gátlástalanságuk, rombolási hajlamuk, kultúra- és szellemellenességük elképzelhetetlen minden más normális, azaz nem kommunista ember számára.” [[Taps a kormánypártok soraiban. Dr. Józsa István: Meg­tanulni nem tudtad? Gőgös Zoltán: Ülj le! Dr. Józsa István: Tanuld már meg!]] És hogy nehogy azt mondják, hogy ők már nem kommunisták, azért azt javaslom, hogy nézzék meg, hogy milyen pártban ülnek. Az önök pártja a Magyar Szocialista Munkáspártnak a jogutód pártja [[Gőgös Zoltán: Nálatok több az MSZMP-s!]] és nemcsak a vagyont örökölték 1989-ben, hanem az a helyzet, hogy a szellemiségét is örökölték, és örökölték azt is, amit ez a párt végigvitt. [[Dr. Varga László: Orvost! De­rült­ség az MSZP soraiban.]] Nézze, hogyha nagyon felment a vérnyomása, akkor örüljön, mert a mi kormányunk alatt csökkent a vérnyomásgyógyszerek ára [[Derültség a Jobbik soraiban.]] tehát jól járt. Amíg önök felemelték, mi csökkentettük. [[Dr. Józsa István: Veszünk kettőt gyorsan! Közbeszólások és taps a kormánypártok soraiban.]] Az a helyzet, hogy miközben önök most szirénhangokat eregetnek arról, hogy mit kellene tenni, meg milyen jó lenne, ha mi megváltoztatnánk az egészségügyet, aközben önök mindent leromboltak. [[Dr. Józsa István: Azért még maradt!]] Azért ne felejtsük már el, hogy önök bevezették a vizitdíjat [[Derültség az MSZP és a Jobbik soraiban.]] és az itt most kiabáló képviselők egy része bizony megszavazta a vizitdíjat, megszavazta a kórházbezárást, megszavazta a kórházi napidíjat [[Dr. Józsa István közbeszól.]] tehát én azt gondolom, hogy egy kicsikét elszaladt önökkel a ló [[Közbeszólások az MSZP soraiból.]] ahogy Szolzsenyicin is mondta. És azért azt se felejtsük el, hogy mit jelentett egy-egy ilyen intézkedésük! Csak nézzük a vizitdíjat! A vizitdíjnál, kérem szépen, volt olyan nyugdíjas - polgármesterségem alatt tapasztaltam -, akinek el kellett döntenie, hogy kenyeret vesz vagy elmegy az orvoshoz, mert fizetni kell a vizitdíjat. Aztán az az eset is megtörtént, talán még emlékeznek rá, hogy Kőbányán volt egy, legmagasabb fokozatúnak minősített tűz, amelyben megsérültek tűzoltók, akiket addig nem voltak hajlandók ellátni, amíg be nem fizették a 300 forintos vizitdíjat [[Gőgös Zoltán: Mert fideszes igazgató volt, azért! Közbeszólások a kormánypártok soraiból.]] azért, mert önök bevezették a vizitdíjat, és addig nem lehetett ellátni őket. Önök tehát „csak” ilyen felháborító dolgokat tettek. [[Dr. Selmeczi Gabriella közbeszól.]] Az a helyzet, hogy széfeket vásároltak, ahelyett, hogy lélegeztetőgépet vettek volna, amit önök annyira hiányoltak 2002-ben, ehelyett széfeket vásárolgattak milliárdokért. [[Harangozó Gábor István közbeszól.]] Be akarták zárni a mezőtúri kórházat, amelyik kórháznak pont akkor, amikor be akarták zárni, például a szülészetén 6 százalékkal nőtt a gyermekszületések száma. Azt gondolom, minden azt bizonyítja, hogy önök nem az embereket szolgálták ezzel. És hogy mit tettünk mi? Azt a mentőállomást, amit önök hagytak lerombolni, és embertelen körülmények között hagyták például Mezőtúron, ahelyett építettünk újat. Arra a mentőállomásra, ahova önök évekig nem vettek mentőautót, oda vettünk esetkocsit, vettünk rohamkocsit. Közel 1 milliárd forintot költöttünk öt város: Kunszentmárton, Martfű, Tiszaföldvár, Törökszentmiklós és Mezőtúr egészségügyi intézményeire. [[Közbeszólások és derültség a Jobbik soraiban.]] Emellett kistelepüléseken, például Tiszasason is felújítottuk az orvosi rendelőt és a műszerezettséget. Azt gondolom, hogy ez a bizonyíték arra, hogy amit önök kivettek az egészségügyből, mi azt visszapótoltuk. És hogy most miért küzdenek annyira? Azért küzdenek ennyire, mert szeretnének visszatérni a bizniszhez. Önök újra fizetős egészségügyet akarnak, újra kórházi napidíjat akarnak [[Dr. Rétvári Bence: Így van!]] és újra minden pénzt ki akarnak szedni az egészségügyből. [[Dr. Józsa István: Ezt hol olvastad?]] És hogy mit akar a Jobbik? Vona Gábor szerint hidakat épít. Azt nem tudom, hogy kik között épít hidat. Lukács László György és a külföldi cégek között, ahova kiviszik az orvosokat, vagy kik között? Jól látható, hogy a Jobbik pedig mindenképpen a magyar orvosokat és egészségügyi dolgozókat szeretné exportálni, hiszen ezt csinálták. [[Rig Lajos: Ok-okozati összefüggés van, timiattatok menekülnek!]] Az önök képviselői exportálták. [[Közbeszólások a Jobbik és az MSZP soraiból.]] Ráadásul az előbb Szilágyi György világosan elmondta, hogy ők az egész társadalomban csak bizniszt és üzletet látnak. Uraim, ez nyílt bevallása annak, hogy önök is és a szocialisták is fizetős egészségügyet akarnak, bizniszt akarnak ebben az egészben, és nem azzal foglalkoznak, ami egyébként a magyar parlamenti képviselők dolga lenne [[Dr. Józsa István közbeszól.]] hogy fejlesszék ezt a területet [[Közbeszólások a Jobbik soraiból.]] , hogy minél több lehetőséget biztosítsanak arra, hogy a magyar emberek, ha bemennek egy orvosi rendelőbe, egy kórházba, akkor ott meggyógyulhassanak, akkor ott megfelelő ellátást kapjanak. Felejtsék el azt, hogy a magyar egészségügyből bizniszt lehet csinálni! A magyar egészségügyben szolgálat van, a magyar egészségügyben a magyar embereket szolgálják. Köszönöm szépen. [[Taps a kormánypártok soraiban. Szilágyi György: Taníts, mester! Taníts! Közbeszólások az ellenzék soraiból.]]"
4,u2015-06-30-5,Opposition,0.62939453125,2015-06-30,0.0691668912768364,"Köszönöm szépen a szót, elnök úr. Tisztelt Képviselőtársaim! Tisztelt Ház! Mint mindannyian tudják, 1992 óta minden július 1-je a magyar egészségügy napja. Ez a nap Semmelweis Ignác nevét viseli, és arra szolgál, hogy kifejezzük megbecsülésünket és tiszteletünket az egészségügyben dolgozók iránt. 2010 óta Réthelyi Miklós miniszter úr javaslatára ez munkaszüneti nap az egészségügyben dolgozók számára, még akkor is, ha tudjuk, hogy ennek inkább csak szimbolikus jelentősége van, hiszen ezen a napon is ügyelnek, ezen a napon is gyógyítanak, és ezen a napon is megpróbálnak bennünket egészségben tartani. Ha valamiről meg kell emlékezni ennek a napnak a kapcsán, az most az egészségügy különösen nehéz helyzete. Különösen nehéz ez a helyzet, mert számtalan gond, probléma és teher nehezedik az egészségügyre és az egészségügyben dolgozók vállaira, akik hivatástudatból, munkájuk szeretete okán, a betegek tisztelete okán végzik a munkájukat, néha nagyon méltatlan körülmények között. A Semmelweis-nap szól tehát nekik, de nem szól azoknak, akik már nincsenek itt, akik valahol Európában keresik a boldogulást orvosként vagy szakdolgozóként. A Semmelweis-nap nem szól nekik, de értük szólhat. Értük szólhatna akkor, ha azt mondanánk, hogy gyertek haza, mert van miért. Az elvándorlás nem csökken, és nagyon sokan mérlegelik azt, hogy vajon a méltatlan körülmények és a lehetetlen bérezés miatt máshol keressék a megélhetést és máshol keressék a boldogulást. A Semmelweis-nap okán beszélnünk kell arról, hogy ebben az egészségügyi rendszerben, amelyben mi is gyógyulunk vagy megpróbálunk egészségben maradni, létezik a hálapénz rendszere, ami megrontja a viszonyt orvos és orvos, orvos és beteg, orvos és szakdolgozó között, méltatlan körülményeket teremtve. Tudom, a kormányzati többség már visszaszívta azt a kezdeményezést, hogy a hálapénz legyen legális, mégsem lehet nem szólni arról a jelenleg létező gyakorlatról, amelyben orvos és orvos között rossz a viszony, mert az egyik kap, a másik pedig nem; orvos és szakdolgozó között rossz a viszony, mert az egyik többet kap, a másik meg nem; orvos és beteg között, mert a beteg úgy gondolja, hogy meg kell vásárolni a jobb ellátást vagy a jobb ellátás érzetét. És persze, minden egészségügyben dolgozó érzi a pénztelenséget, a lehetetlen körülményeket és azt, hogy kórházban vagy intézményben, járóbeteg-ellátásban vagy máshol lehetetlen körülmények között dolgoznak azok, akik őket gyógyítani akarják. Tisztelt Ház! Tisztelt Képviselőtársaim! Nem segít, ha csak azt mondjuk, hogy némi pénzzel akarunk javítani a helyzetükön. Az egészségügyben dolgozók 50 százalékos bérfejlesztést és belátható időn belül 100 százalékot követelnek; támogatható ez a követelés. Azt mondják, nagyjából 100-120 milliárd kellene most rögtön az egészségügyre, hogy működőképes legyen a rendszer; igen, ez támogatható követelés, és azt gondolom, olimpiai álmok és kongó stadionok árnyékában még inkább támogatható ez a követelés, hiszen ezeket ők is látják. Amikor arról beszélünk, hogy koncepciók kellenének, akkor megerősítem újfent, hogy az MSZP úgy gondolja, az egészségügy nemzeti ügy, azon kevés ügyek egyike, amit nem lehet négyévente vagy nyolcévente ide-oda rángatva megpróbálni kormányozni. Meg kellene állapodni a szakmával, a képviseletekkel, és meg kellene állapodni a politikának magának is, hogy merre tartson ez az egyébként mondottan ingyenes, valójában nem, szolidaritáson alapuló, de a szolidaritás hiányától szenvedő rendszer. Ez nemzeti ügy, amiből nagyon kevés van; az oktatást, mondjuk, a nyugdíjrendszert tudnám ebbe a körbe sorolni. Hát akkor mi akadályozza meg a kormányzatot abban, hogy a mozaikkormányzás, az elpottyantott ötletek, a becsempészett és tartalmatlan, majd később kormányrendeletekkel kitöltött törvényjavaslatok helyett legyen koncepció? A parlament előtt jelenleg is van olyan törvény, amelynek nincs tartalma; vannak ugyan elvei, de nem tudjuk, mi lesz belőle. Ezért tehát, tisztelt képviselőtársaim, tisztelt Ház, azt gondolom, a Semmelweis-nap kapcsán időszerű lenne arról beszélni, hogy ha nemzeti ügy, akkor cselekedjünk érte közösen. Köszönöm szépen, hogy meghallgattak, köszönöm a szót, elnök úr."
4,u2020-02-17-163,Opposition,0.46875,2020-02-17,0.9906730651855469,"Köszönöm szépen. Tisztelt Biztos Úr! Bár nem gondoltam, hogy ez a sorrend. Az egészségügyi ellátáshoz való jog ma Magyarországon több oldalról is alapjogi védelmet élvez, egyrészt azért, mert az ellátás a testi és lelki egészség elérését közvetlenül szolgálja, másrészt azért, mert a járulékfizetésen keresztül a beteg az alkotmányos tulajdonvédelem által garantált jogot szerez az egészségügyi ellátásra. Úgy vélem, ezért fel kell hívnom a figyelmét a Veszprém megyei Csolnoky Ferenc Kórház pszichiátriai osztályán tapasztalható körülményekre. Ez az osztály Doba városában található egy kastélyban, amely két épületből áll. A kastély egyik épületének tetőszerkezete megrogyott, majd beszakadt, így az épületet teljes egészében ki kellett üríteni, és a betegeket sok esetben nem tudták elszállásolni a megmaradt épületben. Akik maradtak, sem jártak jól, hiszen nem megoldható a különböző súlyosságú betegek egymástól való elválasztása, így a legsúlyosabb mentális zavarral küzdő betegek és az enyhébb betegséggel küzdők is egy légtérben tartózkodnak. Ez ügyben több kérdést is feltettem az EMMI-nek, amelyben azonban tagadták, hogy a dobai kórház kiürítését terveznék. Az első kérdésem után azonban egy, a kórházban dolgozó személy névtelen levelet írt számomra, amelyben részletes leírást ad a kórház pszichiátriai osztályának bezárásáról. Részletesen beszámol arról, hogy milyen ütemezéssel, milyen határidőkkel és módszerekkel kívánják ezt megvalósítani, továbbá arról is, hogy a dobai pszichiátriát teljes egészében be akarják zárni, és a 200 ágyas intézményben már most is alig több mint száz ágyon folyik az ellátás. Míg nekem az EMMI arról beszélt, hogy nem akarják az osztályt bezárni, addig Rig Lajos képviselőtársamnak már a XXI. századi egészségügyi folyamatokra hivatkozva mentegetik a Dobán kialakult helyzetet. Ezért kérdezném biztos urat, terveze vizsgálatot a dobai pszichiátria ügyében, vagy folyike jelenleg vizsgálat. Amennyiben nem, miért nem? Amennyiben nem, abban az esetben ön azon az állásponton van, hogy a súlyos pszichés problémákkal küzdő emberek ellátáshoz való joga relativizálható? Ön szerint hajléktalanszállón a pszichés betegek megkapjáke azt az ellátást, amire szükségük van? Kérem biztos urat, hogy az ügyben sürgősen folytasson le vizsgálatot. Kérem, lépjen az áldatlan állapotok megoldása érdekében. Köszönöm szépen. [[17.00]]"
4,u2016-04-12-1,Opposition,0.306640625,2016-04-12,0.07848338782787323,"Köszönöm szépen a szót, elnök úr. Tisztelt Képviselőtársaim! Tisztelt Államtitkár Úr! Napirend előtti felszólalásom címében arra utalok, hogy a kormány duplán felmondta a szolidaritást az egészségügyben. Balog Zoltán, akit nem csekély gúnnyal emberminiszternek nevez a sajtó [[Dr. Rétvári Bence: Mióta?]] , első meghallgatásán arról beszélt, hogy elkötelezett a szolidaritáselvű és a nemzeti kockázatközösségen alapuló egészségügy fenntartásában, ami normális magyar nyelvre lefordítva azt jelenti, hogy akik járulékot, illetve adót fizetnek, ha egészségesek, akkor másokkal szolidárisak, hogy ők meggyógyuljanak; és elvárják ezt akkor, ha ők lesznek betegek, ingyenesen és jó színvonalon. Tisztelt Államtitkár Úr! Tisztelt Képviselőtársaim! Bizonyára saját bőrükön tapasztalják, hogy ez így már régen nem igaz. A statisztikák 35-36 százalékra teszik azt a nagyjábóli arányt, amely saját zsebből kerül a gyógyításunkba. Nem igaz tehát már régen, hogy az egészségügy ingyenes. Az egészségügy most már nem ingyenes, hiszen nemcsak a gyógyszerekért - merthogy elvileg csak azért kellene fizetni -, hanem sok minden másért inkább áldoznak az emberek, akik tehetik, a saját zsebükből a gyógyulásukra, mintsem hogy várólisták végén legyenek, mintsem hogy előjegyzési listák végén várjanak diagnosztikai vagy szűrővizsgálatokra, mintsem hogy ott legyenek, ahol a gyógyulásuk nem biztosított. A szörnyűsége ennek a dolognak az, hogy ez a saját zsebből fizetett pénz néha legálisan egy normális magánegészségügybe, néha pedig a szürkezónában hálapénz képében vagy valami más módon kerül az egészségügyi ellátásba, és így vásárolják meg az emberek, akik tehetik, az illúziót, hogy ők könnyebben gyógyulnak. Tisztelt Államtitkár Úr! Tehát ezt a fajta szolidaritást régen felmondták, hiszen még az önök által Alaptörvénynek nevezett alkotmányba sem építették be, és hallgatólagosan tudomásul veszik, hogy ez így rendben van. Tisztelt Államtitkár Úr! Tisztelt Képviselőtársaim! Nincs rendben. Másfelől a kormány felmondta a szolidaritást az ágazatban dolgozókkal, a gyógyítókkal: orvosokkal, szakdolgozókkal, ápolókkal, nővérekkel. Felmondta azt a szolidaritást, amit a tegnapi napon önök olyan sokszor emlegettek a kereskedelemben dolgozókkal kapcsolatban. Ha annyira elkötelezettek, akkor miért nem törődnek azokkal, akik vasárnap, karácsonykor, szilveszterkor és húsvétkor is ott állnak a helyükön? Ezek az emberek méltatlanul kevés pénzért dolgoznak. Ezek az emberek azt mondják, hogy legalább 50 százalékos fizetésemelésre lenne szükségük. Tisztelt Államtitkár Úr! Akkor miért nem tesznek ezért? Hiszen ha a tegnapi napon oly sokat emlegették, hogy vasárnap dolgozni rossz, és úgy szeretnék, ha ez nem lenne, akkor törődjenek azokkal, akiknek vasárnap dolgozni kötelező, muszáj, ez a hivatásuk. Azért hozom ezt szóba, tisztelt államtitkár úr, mert az egészségügyben dolgozók ezt majd meg óhajtják beszélni önökkel, lehet, hogy nem túlságosan kulturált formában, lehet, hogy sztrájk vagy egyéb megmozdulás formájában [[Németh Szilárd István: Szervezitek?]] ; 15-én fekete pólóban, tisztelt képviselőtársak. Meg fogják beszélni, és emlékezni fognak arra, hogy önök, akik melldöngetve szokták hirdetni, hogy mindent megbeszélnek, úgymond megkonzultálnak az emberekkel, az első olyan alkalommal meghátráltak, amikor az emberek akartak valamit megbeszélni önökkel például a vasárnapi nyitvatartásról. Nos, úgy gondolom, hogy az egészségügyben dolgozók egymásra fognak találni, tisztelt képviselőtársaim, és meg akarják önökkel beszélni ezt a helyzetet. Ezért tehát azt gondolom, hogy az államtitkáruknak, aki az egészségüggyel foglalkozik, erre kellene figyelnie. Mert ez az államtitkár - hat év alatt a harmadik - semmiféle programmal nem rendelkezik. Van neki öt pontja: budapesti szuperkórház; kórházi minimumfeltételek megváltoztatása, ha már nem tudják betartani, akkor inkább megváltoztatjuk; kancellári rendszer, hogy legyen már egy ember, kvázi komisszár, aki majd megregulázza ezeket a túlköltekező kórházakat; és foglalkozni akar természetesen azzal, hogy a krónikus belosztályokról, az úgynevezett elfekvőkből kitegye azokat az embereket, akik egyszerre öregek és betegek. Ez a programjuk. [[9.10]] Tisztelt Képviselőtársaim! A programnak nem ennek kellene lennie. A programnak azonnali fizetésemelésnek kellene lennie és az egészségügyre fordított legalább 600 milliárdnak. Ha ez lenne a program, akkor nem kellene erről itt beszélnem. Köszönöm a szót, elnök úr. Köszönöm a figyelmüket."
4,u2018-10-29-105,Opposition,-0.97607421875,2018-10-29,0.05915885418653488,"Köszönöm, elnök úr, nem tudom elfogadni. Államtitkár úr úgy fogalmazott, hogy én sem egy bukaresti kórházba vinném a gyerekeimet gyógyíttatni. Tudja, államtitkár úr, addig, amíg az egészségügyben hétről hétre csak a botrányokat halljuk, legutóbb, hogy csótányokkal tele kórteremben feküdtek a gyerekek, akkor megkérdezem öntől államtitkár úr: ön miért nem az állami kórházba jár? Miért VIP-ellátást kell az állami vezetőknek, államtitkároknak, minisztereknek igénybe venni? Ön is mehetne állami ellátásba. És megkérdezem, hogy miért kell plasztikai sebészetet, mondjuk, finanszírozni egy adófizetőnek valamelyik kormánytag részére. Ez is ki fog derülni, hogy ki vette igénybe. Miért kell a fogorvosi ellátását a magyar adófizetőnek VIP-ellátásban finanszírozni önöknek, amikor jó fizetést kapnak, tudnának menni az állami ellátásba, ha nem, akkor ki tudnak menni a magánba, és ki tudják fizetni. Államtitkár úr, erre adjon nekem választ: ön miért veszi igénybe a VIP-ellátást, amikor a magyar embereknek meg nem jár? Köszönöm, államtitkár úr."
4,u2015-04-13-109,Opposition,-0.98388671875,2015-04-13,0.05575837194919586,"Tisztelt Államtitkár Úr! Aki már járt orvosnál, vagy gyógyították kórházban, pontosan tudja, hogy nem bír jelentőséggel, hogy hálapénzt előre vagy utólag adnak. Ugyanis a beteg nem a háláját rója le, hanem külön elbánást vásárol; vagy hozzáteszem állandóan: legalábbis ennek az érzetét. Másfelől pedig, államtitkár úr, ez nem jogalkotási kérdés pusztán, és nem azt jelenti, hogy be kell tömni egy joghézagot. Ez az egészségügyet megmérgező legjelentősebb kérdés, merthogy rossz a betegnek, rossz az orvosnak, és rossz az orvosok egymás közötti viszonyában is, hiszen bizonyára ön is tudja, hogy az orvosok is a hierarchiában elfoglalt helyük szerint kapnak avagy nem kapnak hálapénzt. Ezért tehát, ha nem akarnak az egészségügybe pénzt tenni, és helyette a betegek pénzét akarják elvenni hálapénz gyanánt, akkor azt be kell vallani. Azt kell mondani, hogy íme, itt a pálya, fizessék meg, és akkor kapnak ellátást. Ellenkező esetben azonban pénzt kellene tenni az egészségügybe. Ezt várnánk el, államtitkár úr. Köszönöm szépen."
4,u2018-10-01-95,Opposition,-0.9951171875,2018-10-01,0.09073518216609955,"Köszönöm, elnök úr. Nem tudom elfogadni. Államtitkár úr, mikor jön el az az idő, amikor nem „elmúltnyolcévezik”, már nem a 2010 előtti időszakkal foglalkozik? [[Dr. Rétvári Bence: Most! Nem figyelt?]] Államtitkár úr, több mint nyolc éve kormányoznak. Ha ma a magyar lakosságot megkérdezzük, hogy mi a legnagyobb probléma Magyarországon, kétharmaduk az egészségügyet hozza fel. És kit hibáztatnak érte? A mostani regnáló kormányt. Nem mutogatnak vissza nyolc évekre, hanem magukat hibáztatják. Államtitkár úr, lehet felújítani rendelőket, csak ott, ahol van, meg ott, ahol van háziorvos, van gyermekorvos és van fogorvos. Ott lehet felújítani meg új eszközöket berakni. Lassan eléri az egymillió embert, aki nem jut napi szinten háziorvosi ellátáshoz [[Dr. Rétvári Bence: Mindenki eljut!]] ez az önök hibája. Elmondtam az adatokat, államtitkár úr. Évről évre növekszik azoknak a praxisoknak a száma, amit nem tudnak feltölteni. És tudja, államtitkár úr, engem nem érdekel, hogy Németországban hány évesek az orvosok, nem Németországban élünk, Magyarországon élünk [[Az elnök a csengő megkocogtatásával jelzi az időkeret leteltét.]] , és Magyarországon találjanak most már megoldást erre a problémára! Köszönöm, elnök úr."
4,u2019-07-01-5,OTHER,0.72216796875,2019-07-01,0.06949885189533234,"Köszönöm szépen a szót. Tisztelt Elnök Úr! Tisztelt Képviselőtársaim! Ahogy itt az üléskezdéskor is hallhatták, hallhattuk, Semmelweis Ignácra emlékezünk, és az ő emlékén keresztül a magyar egészségügyi dolgozókat méltatjuk a mai napon. Születésének emléknapja a magyar egészségügyben dolgozók tiszteletadásának a pillanata, illetve napja, annak ellenére, hogy mindennap természetesen tiszteletet érdemelnek az egészségügyi dolgozók, legyen szó akár ápolókról, orvosokról vagy egyébként azokról, akiket az egészségügyben dolgozóknak hívunk; arról a nagyon fontos technikai személyzetről, dolgozókról, akik a mindennapokat biztosítják ahhoz, hogy egy-egy szakrendelő, egy gyógyszertár vagy éppen egy kórház működőképes legyen. A tisztelet hangja mellett természetesen tartozunk számadással is, méghozzá azzal, és ez is a bevezetőben elhangzott, hogy ez az az alkalom, amikor a problémáról is beszélni lehet. Az egészségügyben az, hogy nehéz helyzet van, szerintem nem új keletű, és ebben a patkó különböző oldalán ülő politikusok is egyet tudnak érteni, hogy jócskán van tennivaló az egészségügynek a javítása, megmentése érdekében. Ez nem egy magyar hungarikum, hanem ez egy európai trend, egy világtrendbe illő probléma, ez az a probléma, amely minden államnak nagyon fontos kihívása, az, hogy az elöregedő társadalomban a technológiának a növekedése mellett miként tudunk az elvárásoknak megfelelni. Tisztelt képviselőtársaim, úgy néz ki a helyzet, hogy Magyarország azért mégiscsak lemaradásban van ebben a versenyben, aminek a végén a kárát, a levét a magyar betegek, a dolgozók isszák meg, és Magyarországnak még erősebben, még több pénzzel kell dolgozni azért, hogy a hátrányát letudja. Ha a problémát megnézzük, akkor összességében három olyan kérdésre kell koncentrálni, ami említést érdemel. Az egyik egy pénzügyi probléma, ami abból áll, hogy egy óriási technológiai növekedéssel, egy elöregedéssel, egy öregedő társadalommal állunk szemben, amely egy fokozott igénybevételt jelent az egészségügy számára, annak az egészségügynek a számára, amelynek egyébként az alulfinanszírozottsága meglehetősen kézzelfogható. Az imént tárgyaltuk, az elmúlt napokban a következő évi költségvetést, és ott sem tudott a kormány igazi kritikát mondani arra, hogy a mai modern egészségügyünkből, amelyet sokszor XXI. századinak szeretnénk látni, abból valójában 500-600 milliárd forint hiányzik évente. Ennek egy részét a kormány megpróbálja év közben odacsatornázni, csoportosítani, hogy segítse az abban dolgozók, az intézmények helyzetét, de ez önmagában, tisztelt képviselőtársaim, nem elég. Szintén szembeötlő sokszor a rossz fizikai állapot, tehát az épületek állapota. Európai uniós pénzből sok vidéki intézményben sikerült ezt javítani, Budapesten egyelőre nem. És, tisztelt képviselőtársaim, ha valakinek kriminális az, hogy a M3-as metró szaunaként működik, akkor menjen el nyugodtan egy budapesti kórházba, ahol sajnos most olyan helyzet van, hogy a betegek és a dolgozók szintén 30-35 fokban kell hogy bent legyenek és dolgozzanak. Ha van tennivalónk, ha van feladatunk, akkor ezen a téren bőségesen van, hiszen az egészségügyben, illetve a kórházakban nemcsak öt percig utazik valaki, és lesz beteg, hanem nagyjából egy hétig, két hétig, vagy egyébként ott dolgozóként a nap minden órájában, sőt sokszor 24 órában is ezt a terhelést kapja. Az emberierőforrás-problémának talán az egyik legnagyobb, legégetőbb problémája vagy krízispontja a kiégés, a dolgozók fáradtsága, a dolgozók fásultsága. Az Egészségügyi Szakdolgozói Kamara évekkel ezelőtt elkészítette azt a felmérést, amelyben azt támasztották alá, hogy az egészségügyi szakdolgozók, azok az ápolók, akik ott állnak a magyar betegágyak mellett, sokszor már betegebbek, mint azok, akiket ők ápolnak. Tisztelt Képviselőtársaim! Ebben kell szintén fellépnünk, ez a közös feladatunk, a politika felett álló közös feladatunk, hogy ezeket a munkakörülményeket javítsuk. De itt is nyugodtan mondhatjuk azt, hogy harmadik problémaként az átláthatóság hiánya növeli az egészségügy terhét. Az a modern egészségügy, amelyben megfér a régi szocialista időszak hálapénzének az intézménye, ahol titkolni lehet azt, hogy kórházi fertőzésekben valójában hányan halnak meg, hogy mely intézményekben van probléma, tisztelt képviselőtársaim, nem azért kell titkolni, vagy nem azért kell ezeket titkolni, és nem is szabad titkolni, mert meg akarjuk ezzel védeni az egészségügyet. Azért kell nyilvánosságra hozni ezeket az adatokat, hogy az ott dolgozókat és a betegeket meg tudjuk védeni, hogy fel lehessen lépni abban a kelet-magyarországi vagy éppen nyugat-magyarországi kórházban a kórházi fertőzések ellen, ahogy egyébként Semmelweis Ignác ezt megálmodta, és ahogy ő ezt kitalálta, és ahogy megvalósította a magyar egészségügyben. Ez a közös felelősségünk: a pénzügyi források biztosítása, a méltó munkakörülmények biztosítása és az átláthatóságnak a biztosítása. Zárásként, tisztelt képviselőtársaim, engedjék meg: a Jobbiknak nagyon régóta ismert álláspontja volt az, hogy minden olyan jobbító szándékú javaslatot, amely az ország érdekében születik, támogatni tudjuk. Sokadjára mondom, sokadjára javaslom: ki kell alakítani azt a politika felett álló egészségügyi minimumot, amely meghatározza azokat a területeket, amik az elkövetkezendő 20-25 évben a politika mindennapi csatározásaiból kivonhatók [[Az elnök csenget.]] és amelyekkel a betegek és a dolgozók biztonságát szavatolni lehet az egészségügyben. A Jobbik ehhez partner lesz. Köszönjük szépen. [[Taps a Jobbik soraiból.]]"
4,u2018-07-02-9,OTHER,0.71435546875,2018-07-02,0.06914287060499191,"Köszönöm a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! Július 1-je, vasárnap Semmelweis-nap volt. Ez az a nap, amikor tisztelettel és hálával adózik mindenki az egészségügyi dolgozók és az egészségügyben dolgozók előtt. Éppen ezt tette a Jobbik ifjúsági tagozata is, amikor köszöntve a munkába igyekvőket, aszfaltrajzokkal lepték meg az intézményben dolgozó valamennyi egészségügyi vagy technikai személyzetet. De ez a nap nemcsak arra ad alkalmat, hogy tiszteletünket fejezzük ki, hanem arra is, hogy megvitassuk közös ügyeinket az egészségügyben, rávilágítsunk arra, hogy mik is a teendők az egészségügyben. Azért fontos ezt tisztázni, mert úgy tűnik, itt van valami eltérés nemcsak a kormány és az ellenzék álláspontja, hanem a kormányzati álláspont és a valós adatok és statisztikák között is. Ugyanis nagyon jól példázza ezt az eltérést az a vitatható, de egyébként minimum vitára okot adó kijelentése, válasza az új egészségügyért felelős államtitkárnak, Nagy Anikónak, amelyet Andy Vajna televíziójában egy riportban válaszként adott. A kérdés így hangzott, hogy mikor lesz jobb, elfogadhatóbb az egészségügyi ellátás, és mikor lesz európai színvonalú. Azt mondta, hogy már az, a magyar egészségügy nemzetközileg is híresen elfogadott, jó ellátást nyújt, felszereltségünk európai szintű. Azaz, az ő álláspontja szerint egészségügyünk mindenben európai szintű. Tisztelt Államtitkár Úr! Ezt azért fontos jobban körbejárni, mert meglepő egy ilyen kijelentés az egészségügyből érkező államtitkár személyétől, aki egyébként testközelből tapasztalta az általa egyébként remekül vezetett intézményben, hogy milyen nehézségekkel küzd a hazai egészségügy. Láthatja azokat a száraz tényeket, adatokat, statisztikákat, mint például hogy milyen eszközhiány van az egészségügyben. Elég, ha csak az egyik legfejlettebb képalkotó diagnosztikai eljárásra, a CT-re gondolunk, amelyben, ha a környező országokkal összevetem, Magyarország nagyon rosszul áll a közfinanszírozott CT-k számában. Ez egyrészt azt jelenti, hogy kevesebb vizsgálatot lehet elvégezni, a gépek nagyobb terhelésnek vannak kitéve, sőt a felújításuk, illetve cseréjük sem abban az ütemben történik, ahogy nemzetközileg elfogadható lenne. De beszélhetünk olyan apró dolgokról is, amik az egészségügy mindennapi bosszúságai, amikor a hozzátartozóknak kell például nyomtatópapírt vagy higiéniai eszközöket a kórház részére vinni, mert elfogyott a keret. Hiszen olyan kicsi összegből gazdálkodnak, ezt mutatja egyébként az adósságuk termelődése is, amiből egyszerűen képtelenek elvégezni rendesen a megfelelő munkát. Sőt, sajnos tisztában kellene lenni azzal is államtitkár asszonynak, hogy a magyar népesség Európa egyik legrosszabb mind megbetegedési, mind halálozási mutatóival küzd, mind a morbiditás, mind a mortalitás terén, és egyes betegségeknél, szív-ér rendszeri betegségeknél, daganatos megbetegedéseknél sajnos Európa legutolsói között kullogunk. A hazai lakosság 40 százaléka egyébként túlsúlyos, önmagában ez is elég nagy probléma, ez mutatja a népegészségügyi problémáinkat, sőt minden második magyar ember szív-ér rendszeri vagy daganatos megbetegedésben halálozik el, tisztelt államtitkár úr, amiben szintén Európa egyik legrosszabb nemzete vagyunk. Sőt, szomorúan látjuk, hogy ez utóbbi két statisztikában a környező államok, mint például Csehország, a velünk egyébként nagyon hasonló adottságokkal rendelkező Csehország lényegesebben nagyobb változást, sokkal nagyobb javulást tudott elérni 1990 óta. Kicsit úgy lehetne jellemezni a helyzetet, mintha Magyarország a startpisztolynál beragadt volna, míg a csehek egy tisztességes, rendes munkával sikeresen csökkentetni tudták azt a különbséget, ami az európai átlag és az ő színvonaluk között volt. Sőt, hogy mondjunk egy még rosszabbat, teljesen friss adat, hogy Magyarországon az elkerülhető halálozásoknál a 75 év alattiaknál a halálozások 41 százaléka elkerülhető lett volna. Ez persze sok mindentől függ. Egyrészt függ attól, hogy milyen népegészségügyi programunk van, milyen a betegeknek az egészségügyben való szocializációja, de függ attól is, hogy mit tud a rendszer kihozni magából, mit tudnak kihozni magukból az intézmények. Azt látjuk, hogy az intézmények java része azért nem tud jó eredményt kihozni saját helyzetéből, mert kevés a pénz rá. Holott a dolgozók mindent megtesznek, sőt talán ők az egyedüliek, akik életben tartják jelenleg a magyar egészségügyet. S mindennek a következménye és egyik kiindulópontja az alacsony finanszírozás. Tisztelt Államtitkár Úr! Önök még mindig nagyon messze vannak attól, amit az egészségügyre költeni kellene. Az európai országok legjava, sőt a környező országok többsége is lényegesen többet költ a közfinanszírozott egészségügyére, mint mi. És itt van még akkor a hálapénz torzító hatása, amiről beszélhetnék, és ami, úgy gondolom, szintén nem az európai színvonalat támasztja alá. Sőt, mondhatnánk azt is, hogy népegészségügyi szempontból az elmúlt időszakban, az elmúlt 8 évben önöknek nem sikerült semmi különöset letenni az asztalra. Holott az elmaradásunkat talán itt kellene a legjobban csökkenteni. Tehát, tisztelt államtitkár úr, minimum megegyezhetünk abban, hogy rengeteg teendő van. Sőt, abban is, hogy politika felett álló érdeknek kellene lenni az egészségügy javításának. Önök, tisztelt államtitkár úr, eddig kétszer kaptak kétharmados felhatalmazást, mindkétszer a szavazókat cserben hagyták, nem tudtak érdemi változást és javulást elérni. Nagyon reméli a szakma is, a szavazók is, hogy a mostani kétharmados felhatalmazásukat végre arra használják fel, hogy az egészségügy érdemben javuljon, és végre tényleg európai színvonalúvá váljon. Köszönöm szépen. [[Taps a Jobbik soraiban.]]"
4,u2020-05-18-172,OTHER,0.7099609375,2020-05-18,0.04392733424901962,"Köszönöm a szót. Tisztelt Országgyűlés! Tisztelt Miniszter Úr! Nagyon fontos szerintem kezdetnek, hogy elismerjük mindenkinek a munkáját, akik részt vettek a járvány elleni védekezésben, és ebbe beletartoznak a szociális dolgozók is, akik ugyanúgy, mint az egészségügyi dolgozók, a frontvonalban küzdöttek azért, hogy mérsékeljék ezt a veszélyhelyzetet, és ezért köszönettel tartozunk nekik.Az előző parlamenti ülésszakban Hohn Krisztina képviselőtársam megpróbálta megtudni, hogy számíthatnake a szociális dolgozók is arra az egyszeri bruttó 500 ezer forintos kiegészítésre, amit megkaptak nagyon helyesen az egészségügyi dolgozók. [[16.50]] Akkor a lorem ipsum szövegnek egy generált változatát kapta válaszként, így arra kérem miniszter urat, hogy az „igen”, illetve „nem” magyar szavakból ha egyet választana, ami leírja azt a materiális valóságot, hogy meg foge érkezni ez az egyszeri 500 ezer forintos kiegészítés, az nagyon-nagyon megtisztelő lenne, és emelné az Országgyűlés tekintélyét. Az a helyzet, hogy ezek az egyszeri kiegészítések, bár helyesek, nem elegendők. Itt bérfejlesztésre van szükség, hiszen a járványhelyzet folyamán ez ugye, most a sajtóban meg is jelent nagyon sok szociális dolgozó például, de egészségügyi dolgozó is elvesztette a lehetőségét, hogy másodállásban dolgozzon. Példát mondok: idősotthoni segédápolók dolgoztak házi ápolásban is például hétvégenként, ezt értelemszerűen nem tudták megtenni. Az Egészségügyi Dolgozók Szakszervezete szerint ez az ápolóknak körülbelül 20-30 százalékos bevételkiesést jelentett egy olyan időszakban, amikor ők dolgoztak a frontvonalon, hogy ez a járvány a lehető legkevesebb magyar embert érintsen. Ezért az a kérdésem amellett, hogy válaszoljon arra, hogy megkapjáke a szociális dolgozók ezt az egyszeri 500 ezer forintos bruttó kiegészítést , hogy mikor rendezik végre kielégítően az egészségügyi és szociális bértáblákat, mikor lesz végre rendszeres és jó fizetése ezeknek az embereknek, mert ha valakik megérdemlik, azok ők. Köszönöm szépen."
4,u2019-03-18-57,OTHER,-1.0,2019-03-18,0.034517280757427216,"Tisztelt Államtitkár Asszony! Ön azt mondta, hogy dolgoznak. Lehet, csak nem elég jól. 5 milliárd forintot elköltenek Ugandában víztisztítóra és kibervédelmi együttműködésre, de végignézik, hogy nem volt mammográfiai készülék a Honvédkórházban, és a sürgősségi osztályon haltak meg az emberek. [[Németh Szilárd István: Hazudsz! Van.]] Önök elköltöttek 3,1 milliárdot Ghánában, de végignézik, ahogy felmondott az összes betegszállító Hatvanban. 2016 és ’18 között önök elköltöttek 20 milliárd forintot határon túli focira, de végignézik, ahogy a Heim Pál Gyermekkórházban az édesanyák, édesapák a földön fekszenek a gyerekeik mellett. Önök elköltöttek 2 milliárd forintot mexikói katolikus templomra, amiről nem is tudjuk, hogy egyáltalán felújítják-e, de végignézik, ahogy a Bajcsy-Zsilinszky Kórházban leszakad a plafon a betegre.Azt gondolom, államtitkár asszony, ön jöhet ide statisztikákkal, de ezek tények, ezek nemrég történtek. Ezzel kell foglalkozni azért, hogy az európai magyarok európai egészségügyhöz jussanak, olyanhoz, legalább olyanhoz, mint amilyen 2010 előtt volt. Mert ami most van, az maga a tragédia, és az nagyon messze van Európától; az lehet, hogy közelebb van a Putyin-féle Oroszországhoz. Válaszát nem fogadom el. [[Taps a DK soraiban.]]"
4,u2020-04-20-137,OTHER,-1.0,2020-04-20,0.17886754870414734,"Tisztelt Országgyűlés! [[Dr. Budai Gyula közbeszól.]] Magyarország szívdobbanása ma ez a két szó: elég volt. [[Dr. Budai Gyula: Belőletek!]] Elég volt, hogy a beteg embereket, súlyos sérülteket ellátás helyett ide-oda küldözgessék az országban. Elég volt az elszegényedésből, hogy az emberek milliószám nem tudják a hó végén fizetni a számláikat. Elég volt abból, hogy a kormány nem veszi emberszámba az időseket, a betegeket, a diákokat, a rászorulókat. Elég volt a kíméletlenségből, az érzéketlenségből. Elég volt abból, hogy egyre nehezebb megélni, miközben egyre többet dolgoznak az emberek. Elég volt, hogy egyre kevesebb jut azoknak, akik gürcölnek, gyereket nevelnek, egymásról gondoskodnak, becsülettel próbálnak fennmaradni, miközben egyre több jut a léhűtőknek, a hazudozó milliárdos szélhámosoknak, az állam védelmét élvező ügyeskedőknek. Elég volt abból, hogy mindent elvesznek, amiért az emberek megdolgoztak, és mindent eladnak, ami az emberek közös vagyona. Elég volt abból, hogy egy kiváltságos csoport agyalágyultnak nézi az embereket, és azt vágja a képükbe, hogy nem jár nektek semmi, gondoskodjatok magatokról, és fizessetek többet és többet és többet. Elég volt abból, hogy az emberek mindig rosszul járnak, miközben a hatalmon lévők egyre több luxust, egyre nagyobb gazdagságot és egyre több kiváltságot szerezhetnek maguknak. Tisztelt Államtitkár Úr! A kérdésem címe az volt: miért csinál a kormány Taigetoszt [[Dr. Budai Gyula: Figyelj már oda!]] a magyar egészségügy maradékából? Konkrétan kérdezem azt, hogy vállaljáke önök a felelősséget azokért az emberekért, akiket sorsukra hagytak. Konkrétan kérdezem, hogy ki mondta, hogy ki kell üríteni a kórházi ágyak 60 százalékát. És konkrétan kérdezem, hogy milyen állami segítséget kapnak a beteg rokonukat otthon ápolók. [[Dr. Budai Gyula közbeszól.]]"
4,u2019-11-18-97,OTHER,-1.0,2019-11-18,0.26036423444747925,"Köszönöm a szót, elnök úr. Tisztelt Ház! Káosz, fejetlenség, szétbeszélés a magyar egészségügyben. Az Orbán-kormány különböző szerveinek munkája között szemmel láthatóan megbomlott az összhang. Nem elég, hogy magyarok ezrei halnak meg az Orbán-kormány miatt csupán azért, mert nem kapják meg időben a megfelelő orvosi ellátást. Nem elég, hogy nincs elég háziorvos, nem elég, hogy nincs elég gyermekorvos, hogy kórházi osztályok zárnak be, hogy kórházi fertőzésben többen halnak meg, mint autóbalesetben. Nem elég, hogy a kormány nem finanszírozza az izomsorvadásos gyermekek gyógyszeres kezelését. Most már ott tart a spórolás, és ez ügyben megkezdődött a jobb kéz és a bal kéz közötti koordinálatlan tevékenység, hogy most akkor felvehetneke embereket a kórházak vagy nem vehetnek fel, miközben a spórolásból kimarad a stadion, és kimarad például a Pénzügyminisztérium épülete, amely 50 milliárd forintjába kerül a magyar adófizetőknek. Ez azt jelenti, ez a koordinálatlanság, hogy ma már nem lehet tudni, hogy orvost és ápolót fel lehete venni. Természetesen jött a kormány illetékes szervétől a cáfolat, hogy de igen, fel lehet venni, eközben a Kórházszövetség pedig kiadott egy közleményt, amelyben azt tudatta, hogy az Állami Egészségügyi Ellátó Központ, az egészségügyért felelős államtitkár azt a tájékoztatást adta, hogy mindent megtesznek annak érdekében, hogy a kórházakban életbe léptetett létszámzárlat minél hamarabb feloldódjon. Tehát itt valami megint nem stimmel. Az egyik lépéssel azt mondják, hogy nincs létszámstop, a másiknál meg azt mondják, hogy igyekeznek ezt a létszámstopot feloldani. Kérdezem államtitkár urat, hogyan lehetséges, hogy az Orbán-kormány a betegeken spórol. Reálértéken 2010-hez képest több száz milliárd forintot vontak ki az egészségügyből, fogynak a magyarok, egyre kevesebb magyar csecsemő szüleik, minden hatodik magyar gyermek ma már külföldön látja meg a napvilágot. Brutális hosszúságú várólisták vannak, és ne is próbálja meg cáfolni, mert ismerjük a valóságot. Mikor oldják fel ezt a bizonyos létszámstopot? Mikor vehetnek fel újra ápolót és orvost a kórházak? Erre szeretnék választ kapni az államtitkártól. Köszönöm szépen. [[Taps a DK soraiból.]]"
5,u2015-04-07-156,Fidesz-KDNP,0.83203125,2015-04-07,0.039655741304159164,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! A kormánynak is fontos célkitűzése, hogy a magyar lakosság egészségi állapota folyamatosan javuljon, az egészségben eltöltött évek száma növekedjen, jobb legyen az ellátórendszerhez való hozzáférés és az egyenlőtlenségek csökkenjenek.A kormány 2015 januárjában elfogadta az egészséges Magyarország ágazati stratégiát, amely a Semmelweis-terven alapulva ezen célok megvalósítását tűzte ki céljául. A stratégiai cél 2020-ra a születéskor várható, egészségben eltöltött életévek két évvel történő növelése.Az elmúlt években számos olyan fontos intézkedés született, amely az egészségesebb életmód megvalósítását segíti elő. Ilyen volt például a nemdohányzók védelméről szóló törvény, ennek kapcsán is WHO-elismerésben részesült Magyarország és Magyarország miniszterelnöke, amelynek értelmében közforgalmú, zárt légterű helyeken, közösségi terekben nem lehet dohányozni. Ezzel az intézkedéssel évente ezrek életét lehet megmenteni. 2012-2014 között több mint 200 ezer ember hagyta abba a dohányzást ennek az intézkedésnek köszönhetően, és valószínűleg sok ezer ember életét sikerült ezzel megmenteni.Az egészségesebb étkezés érdekében is több intézkedés történt, erre utalt képviselő úr is. A népegészségügyi termékadó vagy a népszerűbb nevén a chipsadó bevezetésével kevesebb egészségre káros terméket fogyasztunk, egyes gyártók pedig maguk is változtattak a termékeik összetételén. A mesterséges transzzsírsavak bizonyítottan jelentős szerepet játszanak a szív- és érrendszeri betegségek kialakulásában, minimális szintre csökkentésükről 2014-ben hoztunk rendeletet. [[14.10]] Az új közétkeztetési rendelet rendelkezéseit szeptember 1-jétől kell alkalmazni. Ezzel az étrend változatosabb lesz, minősége javul, több lesz a közétkeztetésben adott tej, tejtermék, zöldség és gyümölcs, kevesebb lesz az ételek só-, cukor- és zsírtartalma, kevesebb lesz az adalékanyag, és az alapvető alapanyagokat pedig 40 kilométeren belülről fogják szállítani. Köszönöm szépen. [[Taps a kormánypártok soraiban.]]"
5,u2021-02-22-95,Fidesz-KDNP,0.79150390625,2021-02-22,0.02388714626431465,"Köszönöm szépen a szót, elnök úr. Tisztelt Képviselő Asszony! Tisztelt Ház! Valóban, meg kell köszönnünk minden háziorvosnak, akik eddig is együttműködtek, hogy bár az egészségügyben a találkozások számát igyekeztünk a minimumra csökkenteni, de igyekeztek megőrizni a rájuk bízottaknak az egészségét. Köszönjük azoknak is, akik most az oltás kapcsán vagy szervezik a betegeket az oltópontokra, vagy pedig maguk is részt vesznek az oltásban. Bízunk benne, hogy egyre több és több emberhez tudják eljuttatni a vakcinát. Ezért volt fontos, hogy a kormány olyan léptékben emelte a háziorvosi praxisoknak a finanszírozását az elmúlt években is és aztán az idei évben is, amire korábban nem nagyon volt példa. Tudja, mikor mi elkezdtük a kormányzást 2010-ben, akkor az elfogadott költségvetési törvényben 79,3 milliárd forint szerepelt a háziorvosok során, kevesebb mint 80 milliárd forint. Ez idén 214 milliárd forintnál is több; tehát 79 milliárdról 214 milliárdra emelkedett, ez egy 170 százalékos emelkedés. Nem 170 százalékra, tehát nem a kétharmadával emelkedett, hanem 170 százalékos. Fogászati ellátásnál szintén 22,6 milliárd forintról indultunk 67,1 milliárd forintnál tartunk az idei esztendőben. [[14.00]] Óriási emelkedés, soha korábban semelyik kormányzat ilyen léptékű háziorvosi támogatásemelkedést nem fogadott el és ennek fedezetét nem teremtette meg. Ha még a mostani praxisközösség előtti pénzügyi adatokat, pénzügyi számokat nézzük, hogy egy praxisnak a finanszírozása mekkora havi összegből oldható meg, tisztelt képviselő asszony, akkor azt láthatjuk, hogy 2010-ben egy átlagos praxisbevétel 867 ezer forint volt, és a praxisközösség bevezetése előtt, tehát mondjuk, idén vagy januárban egy átlagos praxisé viszont már nem 867 ezer, hanem 1 632 700 forint. Óriási emelkedések, és ahogy említettem, idén egy nagyon nagy löket jön mindehhez, 71,5 milliárd forint többlet. Visszautasítom a képviselő asszonynak azt a mondatát, hogy ebben bármi kötelező lenne, vagy zsarolás vagy bármi hasonló. Mindenki többlettámogatást fog kapni. Aki nem lép szintet a háziorvosi ellátásban, tehát ugyanazt nyújtja a későbbiekben is, mint amit eddig tett, annál is van egy 30 százalékos emelkedés, aki szintet lép, annál egy 80 százalékos emelkedés van, aki pedig két szintet is lép az alapellátás jobb szervezettségében, annak pedig egy 100 százalékos emelkedés van; az emelkedésnél a 100 százaléknak azt tekintem, ami egy hasonló orvosi állásra fizetendő bér, a megemelt bér a kórházakban, így jön ki ez a 71,5 milliárd forintos összeg, hogy ne keressen kevesebbet egy háziorvos a praxisában, mint ha a kórházba menne, és ott gyógyítana orvosként az új bértábla alapján, ami a kamara javaslata volt, a kormányzat is elfogadta, és ehhez több száz milliárd forintos többletet is biztosított a költségvetésben. Ez tehát az a 100 százalék, amit szeretnénk elérni mindenki számára, aki akár két lépést is lép az alapellátásban. Mindez a betegek érdekéből indul ki, tisztelt képviselő asszony, hogy ők többet kapjanak az alapellátásban, mint eddig, és ha van egy orvosnak szakvizsgája, többletszakvizsgája is a háziorvostanon kívül, akkor azt is tudja a praxisközösségben is hasznosítani. Ezért indítottuk el ezt a programot. Az elmúlt időszakban, pontosan azért, hogy az ön által is jelzett körzetekben, ahol nem volt saját, önálló háziorvos, hanem helyettesítéssel oldották meg, legyen önálló háziorvos, praxis- és letelepedési pályázatot indítottunk. A praxispályázaton eddig 322 nyertes volt és 1,6 milliárd forintnyi összeget fordítottunk erre; a letelepedési pályázatra, ami akár 20 millió forintos vissza nem térítendő támogatást is jelenthet, 344 nyertes pályázat volt, 234 háziorvosi [[Az elnök csenget.]] 110 fogorvosi, 6,5 milliárd forintot fordítottunk erre. Ezzel 375 ezer lakosnak a háziorvosi ellátását tudtuk biztosítani. Köszönöm szépen. [[Taps a kormánypártok soraiban.]]"
5,u2021-05-31-77,Fidesz-KDNP,0.77734375,2021-05-31,0.9900467395782471,"Tisztelt Miniszterhelyettes Úr! Mindenekelőtt köszönöm megtisztelő válaszát, melyet elfogadok. Köszönöm, hogy jövőre 769 milliárd forinttal több jut majd az egészségügyre, mint ebben az évben. Köszönöm, hogy 11 év alatt több mint megdupláztuk az egészségügyre fordított kiadásokat. Végül, de nem utolsósorban ezúton is kifejezem hálás köszönetem az orvosoknak és az ápolóknak, hiszen a pandémia alatt mindenkit, aki emberi számítás szerint meggyógyítható volt, meggyógyítottak. Köszönöm megtisztelő figyelmüket. [[Taps a kormánypártok soraiban.]]"
5,u2015-06-15-257,Fidesz-KDNP,-0.96728515625,2015-06-15,0.2337435781955719,"Tetézte a bajt, és a helyzetet súlyosbította, hogy nem csak 2010 előtt, és nem csak a megoldások felé nem indult el a kormányzás, de még a probléma pontos megismeréséhez sem jutottak el. 2010-ben, képzeljék el, képviselőtársaim, olyan áldatlan állapotok fogadtak bennünket, hogy nem volt HR-nyilvántartás, nem tudtuk pontosan megmondani, hogy mennyi orvos, mennyi nővér dolgozik a rendszerben. Azt sem lehetett tudni, hogy a kórházaknak mennyi volt a valós adósságállománya. Nem volt teljes körű jelentés és nyilvántartás. Hiányzott a várólista-nyilvántartás - a várólista-nyilvántartás! -, így ezekkel az adatokkal sem voltunk tisztában. Tehát valóban az merül fel bennem, hogy önöket tulajdonképpen nem is érdekelték ezek a valós adatok. Ezt tetézte az éves költségvetések rossz tervezése. 2002 és 2010 között még tévedésből sem találták el egyetlen tervszámukat sem, szinte minden évben százmilliárdban mérhető volt az E-Alap hiánya. Többször említettem már, hogy 2002 és 2010 között két év kivételével olyan évek voltak, hogy mínusz 300 milliárddal működött az E-Alap, ez 1226 milliárdot jelentett, ez azt jelentette, hogy óránként 45 millióval gyarapították az E-Alap hiányát. Világosan kell tehát látni, hogy azok a problémák, amelyekkel 2010-től szembe kellett nézni, már sokkal korábban, az önök idejében kialakultak. 2010 után mi egy új szemléletet, egy új irányt jelöltünk ki az egészségügynek a rendszerszintű átalakítására. Egyetértünk abban, hogy valóban egy rendszerszintű átalakítás kell, tudatos tervezés kell, valódi forrásokra alapozva kell az intézkedéseket meghozni, és ezeket az intézkedéseket úgy kell előkészíteni, hogy legyen egy partnerség a társadalommal, a szakmai szervezetekkel, konzultációkon és egyeztetéseken alapuló intézkedések legyenek. Igenis van koncepció az egészségügy átalakítására, olvasgassák, képviselőtársaim, olvasgassák a Semmelweis-tervet, olvasgassák az „Egészséges Magyarország 2014-20” programot [[Közbeszólások az MSZP soraiból.]] ezek a stratégiai [[Közbeszólások az MSZP soraiból. Az elnök csenget.]] alapját jelentik az intézkedéseinknek. [[Korózs Lajos: A Semmelweis-terv a szemeteskukában van!]]"
5,u2018-06-12-3,Fidesz-KDNP,-0.97509765625,2018-06-12,0.043416205793619156,"Köszönöm szépen a szót, elnök úr. Tisztelt Képviselő Úr! Tisztelt Ház! A kormánynak az oktatás területén a problémamegoldó képességét azért önök igencsak tesztelték akkor, amikor úgy hagyták itt a köznevelési rendszert, hogy több száz helyen bezárták a feladatelvégzési helyeket, az iskolákat [[Arató Gergely: Hányat nyitottatok ki?]] , elbocsátottak 15 ezer pedagógust, és elvettek egyhavi bért, tisztelt képviselő úr. Ez valóban egy nagy probléma volt, megtűzdelve azzal, hogy az önök kormánya 12 ezer milliárd forintnyi adósságot hagyott ott az önkormányzatoknál, pontosan az iskolák, a kórházak és a szociális intézmények alulfinanszírozása miatt. Ezt kellett nekünk orvosolni, és ezt tudtuk is orvosolni, hiszen míg az önök idején önök elvettek egyhavi bért a pedagógusoktól, mi pedagógus-életpályát indítottunk, és másfélszeresére emeltük a pedagógusok bérét, először az államháztartás különböző ágazatai közül pontosan a pedagógusoknál, az iskolákban indítottuk el a béremelési programot. Ön pedig a minimálbérhez hasonlítja a pedagógusok bérét, ami egyrészről nagyon helyes, csak azt felejti el elmondani közben, tisztelt képviselő úr, hogy míg önök milliméterekkel emelgették csak a minimálbért, addig a Fidesz-KDNP-kormányzat megduplázta a minimálbért. Így már van értelme hasonlítani a pedagógusbért hozzá, hiszen a viszonyítási alap a duplájára nőtt, és ehhez képest az a szám, amit ön mondott, szerintem még így is szép. A Magyar Tudományos Akadémia kapcsán: ön is tudja, tisztelt képviselő úr, csak elhallgatja, hogy a Magyar Tudományos Akadémia a köznevelési kerekasztal megalakítása óta a tárgyalások része. Azok a problémák, amelyek felmerültek, a Tudományos Akadémiával közösen lettek megvitatva, azok a törvényjavaslatok, amelyeket a parlament az elmúlt két évben elfogadott itt a köznevelés egyes átalakítási részeivel kapcsolatban, azok már mind megjárták a köznevelési kerekasztalt, mind jártak tehát a Magyar Tudományos Akadémiának is a köznevelési kerekasztalba delegált tagjainál, és így közösen jöttek létre azok az eredmények, amelyekről itt a parlament dönthetett. Két éve tehát egy szoros együttműködés van, a problémák jó részét ugyanúgy látjuk, a megoldások egy jó részén közösen dolgozunk, így próbáljuk fejleszteni, a legmodernebb tudományos eredményeket is beépítve, a magyar köznevelés rendszerét. És igen, fontos része a magyar köznevelésnek az, hogy ne csak oktatás legyen, hanem nevelés is. Nem hiszem, hogy ezt bármilyen józan gondolkodású ember elvitatná, hogy mennyire fontos, hogy az iskolában ne csak ismeretanyagot kapjanak a diákok, hanem nevelést is; persze a problémamegoldó képesség is fontos. Sokszor elmondtuk már a Nemzeti alaptanterv kapcsán, hogy a készségek elsajátítása és a tárgyi tudás elsajátítása ugyanolyan fontos, és mindemellett mi hozzátesszük azt, hogy igenis a nevelés is lényeges, a példamutatás; vagy például a hazafias nevelés is, mert igen fontos, hogy ki-ki megismerje az iskolában a saját nemzeti múltját, a saját nemzeti kultúráját, és érezze azt, hogy mit jelent a magyar nemzetközösséghez tartozni. És valóban, sok tekintetben gyorsítanunk kell a köznevelésben, hiszen felgyorsult a világ, gyorsabban kell reagáljunk azokra az eseményekre, amelyek a világban zajlanak körülöttünk. [[9.10]] Ezért fontos például a wifinek az iskolák minden tantermébe való bevezetése a szupergyors internetnek , idén év végére. Olyan mértékű digitalizációs program indult a köznevelésben, amelyre példa nem volt, és amellyel az év végére bízunk benne méltó vetélytársai leszünk más európai országoknak is, hiszen több tízezres nagyságrendben tudtunk kiosztani nemcsak számítógépeket, nemcsak laptopokat, hanem most már táblagépeket is, háromdimenziós nyomtatókat, háromdimenziós megjelenítő eszközöket. Ehhez feltöltöttünk az Okosportálra, a nemzeti köznevelési portálra digitális alaptananyagokat is, amelyeket beépíthetnek az óramenetükbe a tanárok, ezáltal a legmodernebb eszközökkel tudják a diákokat is tanítani, hogy megragadják az ő figyelmüket, hogy élvezetessé tudják tenni az órákat, és legalább olyan vizuális inputokat kapjanak a diákok az órán, mint amilyeneket az okostelefonjuk használata közben tudnak kapni. Ez bizony egy felgyorsítása a köznevelés rendszerének, bízunk benne, hogy minden diáknak a javára tud válni, mint ahogy az is, hogy most már több mint egymillió diák ingyenesen kapja a tankönyvet, hiszen az önök idején ez egy piac volt, ebből profitot akartak maximalizálni, mi pedig azt mondtuk, hogy ne a diákokon, ne a családokon keressenek ezek a külföldi befektetők, hanem minél többen ingyenesen kaphassák meg a tankönyveiket; több mint egymillió diák most már ezt így is fogja megkapni. A nemzeti köznevelési infrastruktúra-fejlesztési programban iskolákat, tornatermeket építünk, az első ütemben 82 fejlesztés indult el, ebből 55 elkészült, 12 új uszoda, 22 új tornaterem, 16 iskola bővült új tornatermekkel, 4 teljesen új iskolát és 1 új óvodát is építettünk ebben a programban, tehát érezhető és látható, hogy nemcsak a pedagógusok bére emelkedett, nemcsak a tananyagot igyekszünk a legmodernebb eszközökkel átadni a diákok számára, hanem az iskoláknak a működési feltételeit is igyekszünk javítani. Hiszen az előző nyári szünetben sem volt olyan tankerület, ahol ne lett volna valamilyen iskolapadcsere vagy felújítás, renoválás, és azt hiszem, hogy a most következő szünetben sem lesz olyan tankerület, ahol ne lenne ilyen. [[Az elnök a csengő megkocogtatásával jelzi az időkeret leteltét.]] A szünethez pedig mindenkinek nagyon jó kikapcsolódást kívánok, aki az iskola padjait koptatta év közben. Köszönöm szépen. [[Taps a kormánypártok soraiban.]]"
5,u2016-02-15-29,Fidesz-KDNP,-1.0,2016-02-15,0.07732606679201126,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! Kicsit fura a több bért, illetőleg a több pénzt felszólítást hallgatni a Magyar Szocialista Párt képviselői soraiból. Önök több pénzt a betegektől kértek volna, mert vizitdíjat követeltek, de az orvosoknak nem adtak volna több pénzt, hiszen elvettek egyhavi bért azoktól a közalkalmazottaktól is, akik az egészségügyben dolgoztak. Ön tehát most nagyon hangosan követel több pénzt, csakhogy a kormányzásuk ideje alatt ennek pont az ellenkezőjét hajtották végre, ami pénzük pedig volt, azt inkább kórházi széfekre fordították. Az a forráskivonás, ami abban az időszakban történt, szinte megegyezik azzal, amit most mond, amit összegként említett. Lehet, hogy a lelkiismeret-furdalásának a része az, hogy azt a pénzt hiányolja az egészségügyből, amit a szocialista kormányok nyolc év alatt valóban kivontak. Amit a Fidesz-KDNP-kormány az elmúlt években a lehetőségeihez, a gazdaság teljesítményéhez mérten igyekezett részben megadni, az egy kezdeti lépés volt mind az orvosok, mind az ápolók esetében. Ennek vannak bizonyos részei, amelyek 2012-13-ban valósultak meg, vannak olyan részei, amelyek 2015-ben kezdődtek és az idén folytatódnak, vagy megemelve folytatódnak, mint a háziorvosok esetében. Ezek azok a programok, amelyek valamelyest enyhítenek azon a nagyon nehéz helyzeten, azon a csődközeli állapoton, ami 2010-ben volt. Vagy ha már Egerről, Heves megyéről beszélünk, akkor a HospInvest problémáját hadd ne hozzam ide, amikor azokat a kórházakat önök tényleg a működőképesség határain túlra vitték. Ezzel szemben a Fidesz-KDNP-kormány elsősorban vidéken tudott 500 milliárd forint értékben fejlesztéseket végrehajtani az egészségügyben. Látszódik is, hogy a vidéki kórházak iránt egyre nagyobb az érdeklődés; tudja, bizonyos kft.-k szívesen üzemeltetnének most már egy-két részleget vidéki kórházakban, mert végre sikerült olyan minőségű gépekkel felszerelni, olyan állapotot létrehozni sok-sok vidéki kórházban teljességében vagy egyes részeiben, amelyek már tényleg jó és vállalható színvonalak mindnyájunk számára. Ez az orvosoknak is méltó munkakörnyezetet garantál, hiszen a fizetés és az előmenetel mellett az is fontos szempont, hogy méltó munkakörnyezetben méltó eszközöket használjanak. 104 milliárd forint volt az, amit tavaly júliusban még egy 40 milliárd forintos CT-MRI röntgenpályázattal meg is toldottunk, hogy ez is szolgálja a betegellátás biztonságát. Az alapellátás a kormány számára az első évektől kezdve fontos, ezért biztosítottunk plusz 10 milliárd forintot, és az idén újabb 10 milliárd forintot biztosítottunk. Ez háziorvosonként, praxisonként havonta 130 ezer forintot jelent, amelynek a tavalyi évben a teljes összegét szabadon használhatták fel az orvosok. Az újabb 10 milliárd forint esetében elsősorban arra igyekszünk törekedni, hogy ez segítse őket az ott dolgozó asszisztensek bérének a fedezetében is. [[15.00]] 2012-13-ban volt egy kétéves időszak, amikor összességében 27 százalékkal nőtt átlagosan az egészségügyben dolgozók bére. Tudjuk, hogy ennél magasabb bért is megérdemelnének, ugyanakkor, azt hiszem, büszkék lehetünk arra, hogy sikerült a gazdaság növekvő teljesítményéből garantálni ennek fedezetét. Nem hitelből, nem kölcsönből, nem az IMF pénzéből, nem a Világbank pénzéből, hanem az itt, Magyarországon megtermelt pénzből tudtuk ezt az első béremelési fázist megtenni. Ezt követte a tavalyi év második felében az, amit idén már egész évben 12,8 milliárd forint értékben tudunk folytatni, hogy amennyivel ott az alapbért tudtuk emelni, most a különböző pótlékok: műszakpótlék, túlmunkapótlék díját is ugyanolyan mértékben tudtuk emelni, mint az alapbér esetében 2012-13-ban. Ez a mozgó bérek, befagyasztott mozgó bérek felengedését jelenti. Ez azoknak jelent leginkább pluszjövedelmet, mondjuk, 18 ezer orvosnak és több mint 40 ezer ápolónak, akik a betegágy mellett dolgoznak, akár több műszakban, hiszen ők azok, akik ezekből a pótlékokból leginkább tudnak részesülni. Bízunk benne, hogy a mozgóbér-elemek alapbérhez történő igazításával az elmúlt hónapokban a szakdolgozók is láthatták azt az 5-15 ezer forintot, amit az elmúlt év második felében megkaptak, idén pedig a költségvetési törvény egész évben garantálja, vagy az orvosok azt a 20-25 ezer forintot, ami ebből a 12,8 milliárd forintból származik. Szintén, azt hiszem, fontos elem volt az orvosok külföldre vándorlásának megállítása, lelassítása, megakadályozása kapcsán, hogy elindítottuk a rezidenstámogatási programot. Hiszen egy fiatal orvos az, aki kikerülve az egyetemről, a leginkább mobil, ő az, aki leginkább tudna külföldön munkát vállalni adott esetben. Akik kikerültek már a rezidensprogramból, azok a fiatal szakorvosok, illetve az első szakvizsgájukat ’15. szeptember 1-jét követően szerezték meg, nekik tudunk garantálni 151 ezer forintos pluszjuttatást, ha itt, Magyarországon dolgoznak tovább. Köszönöm szépen. [[Szórványos taps a kormánypárti padsorokban.]]"
5,u2015-03-31-65,Opposition,0.76611328125,2015-03-31,0.03722093626856804,"Köszönöm szépen, elnök úr. Tisztelt Képviselőtársak! A javaslat célja, hogy a ma már százéves múltra visszatekintő védőnői rendszer méltó elismerést kapjon. Az apropó a magyar védőnői szolgálat megalapításának 100. évfordulója. A tervezet június 13-át a magyar védőnők napjává nyilvánítja, és felhívja az érintett egészségügyi szolgáltatókat, intézményeket, társadalmi szervezeteket, és egyúttal felkéri a lakosságot, hogy közösen, méltó keretek között ünnepeljük meg. Az egészségügyi alapellátás, köztük a védőnői ellátás, iskola-egészségügyi ellátás fejlesztése is különösen fontos, nemcsak a háziorvosi ellátásé. Ez a szint képes leginkább elvégezni az alapvető szűrővizsgálatokat és egészségiállapot-felméréseket, ezáltal kiemelt szerepe van a prevencióban a lakosság közvetlen környezetében, a lakóhelyén. [[12.10]] Az egészségügyi alapellátási rendszer infrastruktúrája területileg kiegyenlítetlen, nagyszámú a rossz állapotú, illetve hiányos vagy elavult eszközökkel rendelkező orvosi rendelő, védőnői tanácsadó, iskola-egészségügyi rendelő, amely különösen a hátrányos helyzetű térségeket érinti. Az egészségügyi alapellátási rendszer humán kapacitásában is gondok vannak. Egyaránt jelent problémát az elvándorlás, a korfa, az utánpótlás, a szakképzés kérdései. Mindez szakemberhiányt okoz. Az adatok szerint több mint 4 ezer területi védőnői szolgálat van és több mint ezer iskolai védőnői szolgálat. Ez utóbbiak száma csökkent. Érdemes megjegyezni, hogy egy körzeti védőnői szolgálatra átlagosan 265 fő gondozott, egy iskolai védőnői szolgálatra pedig 855 fő gondozott jut. Ez óriási leterheltséget jelent. Ráadásul legalább 300 betöltetlen körzet van, aminek csak egy részében van megoldva a helyettesítés. Tegnap a bizottsági ülésen is elmondtam, hogy a védőnői rendszer forráshiányos. Ezt próbálta meg orvosolni a módosításunk, amit a 2015. évi költségvetéshez nyújtottunk be, amely a védőnői szolgáltatás anya-, gyermek- és ifjúságvédelem költségvetési sorát 10 milliárd forinttal emelte volna meg. Ez a sor tartalmazza a védőnői szolgálatok, az iskola-egészségügyi ellátás kiadásait is, továbbá az anya-, gyermek- és csecsemővédelmi előirányzat terhére az anyatejgyűjtő állomások és speciális gyermek-egészségügyi ellátás finanszírozását is. Módosításunkat sajnos nem támogatták. Az elfogadott költségvetés szerint 2015-re a védőnői szolgáltatás anya-, gyermek- és ifjúságvédelem előirányzaton 22,5 milliárd forint szerepel, míg tavaly 20,7 milliárd forint volt. Tavaly egy írásbeli kérdésben nyáron rákérdeztünk arra, hogy mikor kapja meg végre minden védőnő a beígért béremelését, mert alapfeltétele a jó munkavégzésnek, hogy megfelelő bérezést kapjanak a védőnők. Ezt a választ kaptuk: „Az alapellátás, így a védőnői ellátás finanszírozása 2012-ben, 2013-ban és 2014-ben is emelkedett. Az Országos Egészségbiztosítási Pénztár adatai alapján 2012 óta az egy területi védőnői szolgálatra jutó finanszírozási díj mértéke 25 százaléknál magasabb mértékben, havi 65 ezer forint feletti összeggel emelkedett. Az iskola-védőnői szolgálatok finanszírozása 31 százalékot is meghaladó mértékben, havi szinten több mint 75 ezer forinttal nőtt. A finanszírozás emeléséhez kapcsolódó jogszabályi rendelkezések egyértelműen tükrözik azt a jogalkotói szándékot, hogy az így kapott többlet beépüljön a védőnők díjazásába. Ennek végrehajtása a védőnői szolgálatot működtető intézmények, önkormányzatok hatáskörébe tartozik.”A javaslat célját, a védőnők, a védőnői munka elismerését nehéz bárkinek is vitatni. Ez tegnap a bizottsági ülésen is elhangzott. A Magyar Védőnők Szövetsége külön programsorozatot indított a centenárium tiszteletére. A dátum apropóját az adja, hogy 1915. június 13-án alakult meg Budapesten az új városháza közgyűlési termében az Országos Stefánia Szövetség az anya- és csecsemővédelem szervezésére. Emiatt a védőnők napjaként tartják már most is számon június 13-át, régóta ünneplik ezt a napot nagyon sok helyen az országban. Amennyiben az országgyűlési határozat elfogadásával egy pecsét kerül erre a hagyományra, most már hivatalosan is ünnepelhetjük ezt a napot.Előttem is elmondták már, de nem elégszer lehet ezt elmondani, én is megismétlem. Az anya-, gyermekvédelem korábbi hagyományai, a századforduló Magyarországának társadalmi, gazdasági és ebből következően demográfiai, népmozgalmi változásai keltették életre a védőnői hálózatot, amelyek napjainkig érezhetően meghatározták a célokat, elveket és módszereket. Előttem is elmondták, hogy két fő célkitűzés volt: a csecsemőhalandóság és a nemzet számbeli erősbítése volt a cél a megalakuláskor. A védelem alapfeltétele: az anya nem kerülhet rosszabb gazdasági helyzetbe azért, mert új embernek ad életet és gyermeket nevel. Az anyát és magzatját meg kell óvni a születési folyamat veszélyeitől. Lehetővé kell tenni, hogy minden anya maga szoptassa csecsemőjét. A tudatlanság a csecsemőnevelés köréből száműzendő az anyák megfelelő tájékoztatása által. A társadalom ismerje fel a nagy csecsemőhalandóságban rejlő óriási nemzeti veszedelmet. Akkoriban azokban az országokban, ahol hasonló gondok és feladatok voltak, az anya-, gyermekvédelem elsősorban azon az elven működött, hogy a szociálisan rászoruló vagy problémával küszködő anya keresse fel azokat az intézményeket, amelyek segítséget, tanácsokat tudnak adni. A magyar módszer merőben más volt. Az egész akció gerincét a hivatásos és megfelelően kiképzett védőnői szervezeteknek kell képeznie. Miképpen az egész ország közegészségügye az orvosi karon, a szülészet a jól képzett bábákon nyugszik, azonképpen az anya- és csecsemővédelemnek az elméletileg és gyakorlatilag képzett hivatásos védőnői testületeken kell nyugodnia. Tauffer Vilmos így fogalmazta meg az anya- és csecsemővédelem magyar módszerét: „Minekünk be kell hatolni a nép közé, hajlékában kell felkeresni őt, be kell férkőznünk bizalmába, le kell küzdenünk előítéletét az új iránt, és ki kell ragadnunk a rossz szokások és babonák karmaiból, ha arra várunk, hogy ő jöjjön hozzánk tanács- és segélyért: ügyünk veszve van. Ehhez a munkához a társadalom saját gyermekére van szükség, aki többé-kevésbé bizalmasa a szülőanyának és a családnak. Az anyát otthonában felkeresni és bizalmát megnyerni, nevelve vezetni csecsemője szoptatása és egészségben való felnevelése érdekében. A védőnő körzetében lehetőleg már a terhesség alatt és a szülés közeledtével puhatolóddzék az érdekelteknél, vajon lehet-e segítségére higiénés szempontokból, szociális támogatásával, vagy anyagi szükség esetén.” Én úgy gondolom, hogy ezek nagyon fontos kezdeményezések voltak akkor. A kezdeti törekvések és a jól szervezett szakmai munka eredményeként és elismeréseként a hálózatot fokozatosan és folyamatosan bővítették. 1926-ban így gazdagodott az alapelvek sora: „Nem a betegség gyógyítása a cél, hanem a tanítás, oktatás mellett elsősorban minden olyan körülmény elhárítása, amely a jövő generációja fejlődését és életképességét károsan befolyásolhatja.” A ’20-as évek közepétől a gondozási korhatárt kibővítették 3 éves korról 6 éves korra a kisgyermek-halálozás csökkentése érdekében. 1930-tól az ország gazdasági helyzete nem tette lehetővé a további bővítést, helyenként a működés feltételei is bizonytalanná váltak. A szakmai vezetés nézetkülönbségei tovább súlyosbították a helyzetet. A vita lényege abban állt, hogy méltatlanul szembefordították az anya-, csecsemővédelmi munkát az általános egészségvédelmi rendszerrel és a családgondozás szemléletével. 1927-1940 között a Stefánia Szövetség párhuzamosan működött a Zöldkeresztes Egészségvédelmi Szolgálattal. Nagyon fontos, hogy maguk a szereplők, a védőnők mit mondanak a saját szakmájukról. Én ebből szeretnék egy idézetet felolvasni: „Ha a védőnőket kérdezzük, a legtöbb esetben azt a választ kapjuk tőlük, hogy minden nehézség ellenére nagyon szeretik ezt a szakmát, örülnek, hogy ezt választották. Siker számukra egy-egy gyermek fogadása, jó érzés látni, hogy a megváltozott helyzetben képesek a szülők megtalálni új szerepeiket. A kisgyermekek fejlődését látni, kísérni szintén sok örömet és sikerélményt nyújt. Minden szépsége ellenére azonban komoly nehézségekkel is jár ez a hivatás. A súlyos betegségek, a mélyszegénység megtapasztalása komoly feladat elé állítja a védőnőket, de a gyermekek elhanyagolása vagy bántalmazása talán a legnehezebben elviselhető pszichés terhelés minden segítő szakember számára. A helyzetet csak súlyosbítja, hogy a védőnő maga is komoly etikai dilemmát él meg, amikor ilyen esettel találkozik. Sok-sok tényezőt kell mérlegelnie, sokszor nagyon nehéz döntési helyzetbe kerül. Ilyenkor fontos és nagy segítség az egyetemi képzésben kapott felkészítés, de a napi nehézségek ellensúlyozására ez sem mindig elegendő. [[12.20]] A védőnő is, mint minden segítő szakember - például orvosok, pszichológusok - az ismeretei, tudása, tapasztalata, készsége mellett legfőbb munkaeszközével, a személyiségével dolgozik. Ugyanúgy, ahogyan bármely szakmában, a védőnőnek is karban kell tartania a munkaeszközét, mert felelőssége, hogy nap mint nap egészséges személyiségével, harmonikus jelenlétével segítse a családok életét.” Úgy gondolom, hogy ez a legfontosabb megfogalmazás, amit maga a védőnő írt le, hogy mi a feladata. A Magyar Szocialista Párt is természetesen támogatja a kezdeményezést, és igennel fogunk szavazni. Köszönöm szépen, elnök úr."
5,u2015-04-27-262,Opposition,0.7099609375,2015-04-27,0.04014373570680618,"Köszönöm szépen, elnök úr. Az egészség védelme, megőrzése vagy épp az egészségi állapotunk fejlesztése nemcsak egyéni vagy egyedi érdek, hanem társadalmi érdek is. Nyilván minél egészségesebb a társadalom, annál könnyebben tudunk közösen eleget tenni azoknak az elvárásoknak, amelyek körbevesznek minket, és úgymond a jólét tekintetében is annál inkább lehet megfelelő szintre jutni. Ebből fakadóan tehát annak a védőnői hálózatnak, amely Magyarországon üzemel, mindegy, hogy települési vagy iskolai szintekhez hozzáillesztetten, hozzárendelten, de igen fontos és nagy jelentőséggel bíró szerepe van. Az én személyes megítélésem e tekintetben ott válik el ettől a határozati javaslattól, hogy mindaz, ami a határozati javaslatban benne szerepel, részemről is támogatott, de úgy gondolom, elengedhetetlen és szükségszerű, hogy a védőnők anyagi megbecsüléséről is szóljunk és legkiváltképp tegyünk érte. Nem elég szólni, hanem tenni is kell. Nem elég csak beszélni róla, hanem cselekedni is kell érte. A miniszterelnök szólt itt ebben a témában néhány, az elmúlt időszakot érintő folyamatról, de nem lenne baj, ha a valóság is elénk tárulkozna e tekintetben. Tudják, ma az a valóság, hogy Magyarországon a védőnők általában véve a minimálbértől - kevesen ugyan, de - a 170-180 ezer forintos bruttó bérig jutnak el a jövedelmek tekintetében, ha nem vezetői szintű beosztásokat töltenek be. Vagy más megközelítésben mondhatjuk azt, hogy a teljes kört felölelően a védőnők nagyjából 70 százaléka jut el a garantált bérminimum összegéig. Azt gondolom, hogy amikor az átlagbér tekintetében a védőnői hálózat vonatkozásában 120-130 ezer forint közé esik a megszerzett bruttó jövedelem, akkor elég nagy a probléma, mert ez azt jelenti, hogy a magyarországi átlag bruttó bérek 55 százalékát éri el a védőnők átlagjövedelmi szintje. A kormány figyelmébe legkiváltképp azt szeretném ajánlani, hogy ha úgy globálban az egészségügyből pénzt vesznek ki, az egészségügy fejlesztésére nem fordítanak, hanem forrásokat csökkentenek - az elmúlt öt év tapasztalásai ezeket kellőképpen alátámasztják -, akkor ezen belül ezt a szegmenset kiválasztva, kivéve a védőnői hálózat tekintetében sem lenne baj, ha nem ezt csinálnák, hanem abba az irányba törekednének, hogy tisztességes jövedelemszerzési lehetőség legyen azok számára, akik másokról gondoskodnak. Egy szó mint száz, azt az elfogadhatatlan állapotot kell megváltoztatni, ami arról szól, hogy a mai megszerezhető bruttó bérek vonatkozásában 55 százalékos mérték jusson a védőnői hálózatra, a védőnők kezébe. Köszönöm szépen, elnök úr."
5,u2015-06-15-339,Opposition,0.4033203125,2015-06-15,0.09787138551473618,"Elnök úr, köszönöm a szót. Szeretnék reagálni a vitanapon elhangzott néhány megállapításra, de főképpen a zárszóra. Azzal szeretném kezdeni, hogy nekem szilárd meggyőződésem - és megismétlem újra, amit a nap elején elmondtam -, hogy az egészségügy a három-négy legfontosabb nemzeti ügy egyike, amelyben közép- és hosszú távú megállapodások kellenének politikai erők és szakmai csoportok között, azért, hogy kiszámítható pálya legyen. Ha ez így van, akkor abban az alapkérdésben is meg kellene állapodni, amelyet az államtitkár úr a zárszavában említett, és amelyben az ellenzéki csoportosulások egyébként egy véleményen voltak: ez a több pénz. Azért nagyon fontos ez, mert enélkül nem lehet szakmai koncepciókat gyártani. Szeretném felhívni a figyelmet az államtitkár úr zárszavára, nagyon súlyos mondatokat mondott. Ő mondta ki először azt a mai kormányzat hivatalos szereplői közül, hogy az egészségügy mai struktúráját megváltoztatni minőségileg ennyi pénzből nem lehet; ha ennyi pénzből kell gazdálkodni, az óhatatlanul minőségromlással járna, leépítéssel járna, munkanélküliséggel járna. Ezt a véleményt egyébként én osztom, hiszen tudjuk, hogy ez így működne. Ezért tehát azt gondolom, hogy nagyon képszerű volt az, amikor a kormány két államtitkára ült itt a vita során: a szakmát ilyen módon képviselő egészségügyi államtitkárság vezetője, és természetesen a nemzetgazdasági tárca államtitkára, akinek kötelessége volt nemet mondani - mert azt mondta. Az államtitkár úr felelősségteljes gazdálkodásról beszélt, felelős költségvetési politikáról. Most mondok én néhány dolgot, ha megengedi. Szóval, felelősségteljes dolog, amikor a kaszinóknak a koncesszióáfáját elengedi valaki csak egy ilyen egyszerű lobbijavaslattal? Ez rendben van? Ez a felelősség? Felelősségteljes-e 80 milliárdért fenntartani egy kormánytévét, amit 2 százalék ember néz? Ez bizony nem felelősség. Felelősségteljes dolog-e a futball egészen speciális magyar változatának stadionokat építeni 100 milliárdért? Hát, ez bizony nem felelősség! Államtitkár úr, tehát én azt mondom, hogy amikor azzal példálózik, hogy bizony, hát itt vigyázni kell, és akkor felelősen kell gondolkodni, és minden területre gondolni kell; én pedig azt gondolom, hogy a költségvetési politika úgy működik, hogy súlyozunk, az egészségügynek pedig szüksége lenne pénzre. Nemcsak azért mert… Én nem nagyon hiszek ezekben az összeesküvés-elméletekben, hogy ha az összeomlásról beszélünk, az bizonyos gazdasági lobbicsoportok érdekeit szolgálja - de ebben legyen vitánk! -, de azt gondolom, hogy ha így megy tovább, akkor bizony ennek katasztrofális következményei lesznek. Ezért tehát én messze szeretném képviselni azt a véleményt, ami itt kialakult, hogy lényegesen több pénz nélkül nincs koncepcióváltás, nincs szakmai koncepcióváltás az egészségügyben. Márpedig hogyha azt a víziót próbáljuk meg a valóságba átültetni, hogy egy nagyon betegelvű, egyébként elégedett orvosokkal és szakdolgozókkal működő egészségügy kellene, akkor bizony ehhez először politikai döntés kellene ezekről a forrásokról, és utána meg lehetne vitatni minden szereplőnek, hogy szakmai értelemben ez hogy nézzen ki, mi legyen benne, és mi nem. Újra a képviselő asszonyra nézek, bizonyára tudna olyat mondani a védőnői szolgálat esetében, amit több pénzzel azért még minőségibbé teheti ezt a magyar hungarikumot [[Dr. Bene Ildikó: Biztos.]] vagy unikumot, bocsánat, mert hungarikumnak még nem az. Ezért tehát hogyha ezen múlnak szakmai koncepciók, előbb a kérdés úgy szól, hogy van-e ehhez forrás, és utána lehet beszélni arról, hogy hogyan oldjuk meg szakmailag. Ebben a tekintetben még lenne egy megjegyzésem, ami azért nagyon lényeges, és ebben a vitában ez is elhangzott. Lehet vitát folytatni, hogy ki volt a rosszabb és ki volt a jobb ebben az ügyben; ebben a tekintetben egyébként csodálkozom a mellettünk, a bal oldalon ülő frakción, akik azon csodálkoznak, hogy egy ellenzéki párt vitatkozik egy kormánypárttal és viszont, és ennek még hangot is adnak. Hát mi az ördög lenne a feladatunk? Hogy ütköztessünk koncepciókat, elképzeléseket, megvitassuk, és próbáljunk dűlőre jutni ebben. De azért néhány dologban lehetnénk egy kicsit kevésbé szűkkeblűek. Szóval, azt a vitát, ami arról szólt, hogy a fejlesztések hogyan zajlottak, azt eldönti az egészségügy legfontosabb dokumentuma, ami most pillanatnyilag rendelkezésünkre áll: „Egészséges Magyarországért 2014-2020”, abban az szerepel, hogy az elmúlt ciklusban sosem látott fejlesztések zajlottak az egészségügyben, az elmúlt európai uniós ciklusban, 2007-től - Szabó József képviselőtársam nagyon pontosan mondta ezt -, na, azt valakinek elő kellett készíteni. Ezért tehát hogyha megengedőbbek leszünk egymással, könnyebben dűlőre jutunk szakmai ügyekben. Köszönöm szépen a figyelmet."
5,u2015-11-30-174,Opposition,-0.96337890625,2015-11-30,0.1579001247882843,"Köszönöm, elnök úr. Államtitkár úr, nem lehet rá alapozni. Ahhoz, hogy komoly változás legyen, 100 milliárdos nagyságrendben mért pluszpénzekre van szükség az egészségügyben. A helyzet katasztrofális. Méltatlanul alacsonyak a bérek. Zombor Gábor - újra mondom -, akinek távozását egy szakma fájlalta, azt mondta az ápolók és orvosok közös tüntetésén, hogy a követelésük jogos, csak nem teljesíthető, mert nincs rá pénz. Ezért tehát, államtitkár úr, nem 6 milliárdos várólista-csökkentésekről van szó, hanem például olyan beavatkozásról, amely a várólistákat kérdőjelezné meg, hiszen az nem Istentől való, hogy várólisták legyenek egyáltalán, kapacitások vannak. Ezért tehát, államtitkár úr, ezt a választ, amelyet adott, én szívesen kibontanám egy beszélgetésben, amire ez az idő alkalmatlan, de elfogadhatatlan az a hozzáállás, amivel az egészségügyet kezelik, és ezt a betegek és orvosok is tudják. Köszönöm szépen."
5,u2017-11-13-87,Opposition,-0.97314453125,2017-11-13,0.3435896039009094,"Köszönöm a szót, elnök úr. Tisztelt Képviselőtársaim! Tisztelt Államtitkár Úr! Működésképtelen ez a rendszer, legalábbis a finanszírozás tekintetében az egészségügy, hiszen azt látjuk most már minden egyes évben, minden év végén és minden költségvetési vitánál azt látjuk, hogy önök kisvállalkozókkal, vállalkozókkal finanszíroztatják az egészségügyet, tudatosan alultervezik a költségvetését, és ez minden évben olyan 110-120 milliárd forintnyi hiányt termel az egészségügyben, majd év végén elkezdődik az iszapbirkózás a kormányzat és az egészségügy beszállítói között. Zombor államtitkár volt az, aki először kapta feladatául, hogy 110 milliárd forintos hiányt, 110 milliárd forintos adósságállományt 60 milliárd, aztán később 65 milliárd forintból valahogyan küzdjön le, és nyilvánvalóan a kormány megpróbált az erőfölényével visszaélni, és csak a felét kifizetni azoknak, amivel valójában egyébként ezek az intézmények az önök jóvoltából - mert alultervezik a költségvetésüket - tartoztak. Idén sincs ez másképp. Idén 40 milliárd forintról beszélnek. Most 40 milliárd forintig helytállnak azoknak a vállalkozóknak, akik eddig finanszírozták erejükön felül az egészségügyet; akkor is szállítottak, ha önök nem hagyták, hogy fizessenek ezek az intézmények; akkor is elvégezték a munkát, ha tudták, hogy önöktől maximum arra számíthatnak, hogy majd valamikor jövő februárban-márciusban juthatnak hozzá a pénzükhöz. Így állt elő az a helyzet, hogy a Honvédkórház adóssága is már hárommilliárd, másik hat intézmény már egymilliárdot szedett össze, tehát ez egy rendszerszintű probléma, ahol igazából csak a kilátástalanságra utalnak önök. A kórházak finanszírozása, költségvetése nincs megfelelően átgondolva, és ebből alakul ki az a helyzet, hogy nincs elegendő nem csak gyógyszer – nem csak mennyiségben meg minőségben -, kézfertőtlenítő nincs, meg kesztyű, ehhez nem férnek hozzá. Rengeteg a kórházi fertőzés is, államtitkár úr, amit egyébként önök utána jó drágán még kezelnek is; természetesen kezelni kell, de mennyivel jobb volna, ha meg tudnák előzni! Minden évben végigmegy ez a sorozat, minden évben végigmegy az, hogy önök százmilliárdokat finanszíroztatnak magyar vállalkozókkal, akikről önök azt mondják, hogy önök nagyon-nagyon figyelik az ő érdeküket, majd utána hagyják azt, hogy ők könyöröghessenek ezekért a pénzekért. S kérem szépen én is államtitkár urat, hogy ha a kötelező elmúltnyolcévezést elmondta, akkor hagyjon magának időt, hogy arra a három egyszerű kérdésemre válaszol, ami itt van. Mikor tervezik áttekinteni az egészségügy finanszírozásának a rendszerét? Mikor szüntetik meg azt a helyzetet, hogy a beszállítók több hónapon keresztül nem kapják meg a nekik járó milliárdokat? Mikor kezelik végre a kórházak emberéleteket követelő eszközhiányát? Köszönöm a szót, elnök úr."
5,u2016-10-17-172,Opposition,-1.0,2016-10-17,0.265525758266449,"Köszönöm, elnök úr. Államtitkár úr, felesleges! Felesleges mindaz, amit csinál, mert a helyzet önmagáért beszél. Azok az állapotok, amelyeknek csak egy töredékét vázoltam fel a parlamentben, a valóság, a valóság tükre. Önök szétfosztották, szétrabolták az egészségügy dolgait, az egészségügyre nem többletforrást tettek, hanem többletforrások helyett kivettek pénzt az egészségügyből. Akármit mondhat, ezek a tényszerű adatok több száz milliárd forintos nagyságrendben. Tudja, azokat az eszközöket, amelyek fejlesztés címszó alatt jöttek, azokat sem tudják működtetni. Úgyhogy inkább helyt kellene állni a szavaikért. Nem hazudozni kell összevissza államtitkár úr. Nem! Nem ki kell lopni az orvosok zsebéből a pénzt, nem! Azért, amit önök ígértek, azért kell helytállni, oda kell adni. Tudják, nem a feltaláló, bulibáró, helikopteres embereknek kell gazdagodni, hanem ezeknek az orvosoknak, akik az egészségünkért küzdenek, ezeknek kell tisztes fizetést adni. De nem úgy, hogy közben elveszik tőle a korábbi szerződések alapján meglévő pénzeket. Köszönöm szépen, elnök úr."
5,u2015-03-31-69,OTHER,0.76220703125,2015-03-31,0.02151564136147499,"Köszönöm szépen a szót, elnök úr. Tisztelt Elnök Úr! Tisztelt Államtitkár Úr! Tisztelt Képviselőtársaim! A H/4036. számú határozati javaslatot, amely a száz éve létrehozott Magyar Örökség-díjas védőnői szolgálat emléknapjáról rendelkezik, és amely 2015. június 13-át a magyar védőnők napjává nyilvánítja, a Jobbik Magyarországért mozgalom támogatja. Támogatja, mert egyetért a határozati javaslatban foglaltakkal, és ő maga is úgy gondolja, és a Jobbik képviselői is úgy gondolják, hogy a hungarikum védőnői szolgálat egy olyan érték, amelynek elismerése a legmagasabb állami és társadalmi szintre tartozik. Támogatja és fontosnak tartja a határozati javaslatot azért is, mert a problémának, a védőnők hivatásának komplex megértéséhez pontosan a nyilvánosságnak és a tájékoztatás szélességének az érdemi kialakítása szükséges, amely az emléknap által, illetve az itt megrendezett és a határozati javaslathoz fűződő vita által biztosítható, amely kiemeli a védőnők fontos feladatát, és felhívja a figyelmet azokra a problémákra, de eredményekre is, ami a védőnők munkájához kapcsolódik. Nagyon szépen köszönöm, hogy képviselőtársaim részben említették azokat a történelmi tényeket, azokat az eredményeket, amiket a védőnői szolgálat az elmúlt száz évben elért. Úgy gondolom, ezek helytállóak, és nagyon fontos volt, hogy elhangozzanak e Ház falai között. De úgy gondolom, még ezenfelül is érdemes kiemelni pár olyan kérdést, pár olyan eredményt - ezeket három pontban szedtem össze -, amelyekre mindenképp fel kell hívni a plénum figyelmét, és ezen keresztül a nyilvánosság figyelmét is. Az első ilyen a védőnői szolgálat lényege. Ahogy már többször elhangzott, a család igényeihez igazodva a védőnő útmutatásként segítséget nyújt a családtervezéshez, a várandósághoz, a csecsemőtápláláshoz, a mozgásfejlesztéshez, de akár az oltások fontosságához, és az arról szóló problémakörökhöz is tanácsokat tud adni, illetve segítséget nyújt az egészséges életmódra, arra, hogy hogyan lehet a családot az egészséges életmódra nevelni és megtartani az egészségüket. Az eredmények egyébként azt mutatják, és ez a védőnői szolgálat egyik legfontosabb sarokköve, hogy a legfontosabb területeken komoly eredményeket ért el, így a csecsemőhalandóság látványos csökkenésében, szinte az egész világon egyedüli gyermekkori átoltottsági számokban, amit képviselő asszony már említett, valamint azokban a szoptatási arányszámokban, amelyek látványosan javultak. [[12.30]] Természetesen megemlékezve arról, hogy a csecsemőhalandósággal Magyarországon regionális szinten azért még mindig vannak kihívások. Sajnos Északkelet-Magyarországon, Borsod-Abaúj-Zemplén megyében még mindig komoly kihívás, illetve Szabolcs-Szatmár-Bereg megyében is a magas szintű csecsemőhalandóság. Ezt nem csak a védőnők, sőt igazából nem a védőnők rovására kell írni, tehát nem az ő felelősségük, ez egy komplex, rendszerszintű és társadalmi, szociális, szociokulturális probléma ezekben a régiókban. Továbbá vitathatatlan az is, hogy a védőnői szolgálat hungarikum volta az összegyűjtött tapasztalatok alapján is indokolt, és - ez már elhangzott - széles e világon fülébe jutott mindenkinek, és a világ minden tájáról idejárnak vizsgálni a Magyar Védőnői Szolgálatot. Pontosan ez bizonyítja, hogy ez egy hungarikum. Úgy gondolom, ha lehet még valamit hozzátenni, az az, hogy ezt az emléknapot létrehozzuk, illetve kinyilvánítjuk. Ezáltal egy új lépést tehetünk a hungarikummá minősítés érdekében, ami talán az utóbbi időben egy kicsit lelassulni látszott. De minden elismerésre szükség van, visszatérve az eredeti kiindulási ponthoz, ami bármely egészségügyi szakmának elismerést mutat, illetve bármely egészségügyi szakmában dolgozók elismerését méltatja. Így nagyon fontos a jelenlegi nap is, mint ahogy egyébként a magyar ápolók napja is az volt, annak közjogi elismerése is. Talán azonban érdemes arra felhívni a figyelmet, ha már emléknapoknál tartunk, hogy veszélyeket rejt magában az, ha az emléknapokat elaprózzuk, és minden egyes egészségügyi dolgozónak külön emléknapot állítunk. Talán érdemes koncepcionálisan meghatározni, hogy melyek azok a sarokkövek, amelyeket követni lehet. Természetesen a magyar védőnők centenáriuma különös indokot és okot adott arra, hogy ebben az évben a rájuk vonatkozó emléknapot mégis közjogi elismerés szintjére emeljük. Azonban mindenképpen fontos azt is tudni, hogy míg az egészségügyi dolgozók, például ápolók 60 ezer fős létszámmal vannak képviseltetve, addig 4000-4030 közé tehető azoknak a védőnőknek a száma, akik most elismerésben fognak részesülni. Természetesen ezzel nem vitatom el az emléknap fontosságát, csak felhívom a figyelmet arra, hogy bizony lennének még olyan egészségügyi dolgozók, akik szintén hasonló közjogi elismerésben, úgymond erkölcsi elismerésben kellene hogy részesüljenek. Bocsánat, hogy kritikákat fogalmazok meg, de úgy gondolom, ha egyszer egy vitanap alkalmával, bocsánat, egy határozati javaslat vitája alkalmával előkerül a védőnők szerepe, az egész problémaköre, az ember tartozik szakmai igényességgel, és tartozik a szakma felé is olyan kötelezettséggel, hogy a problémás esetekre, gócpontokra felhívja a figyelmet; emellett pedig olyan kritikai megjegyzéseket tegyen, amelyekkel egyrészt a szakmának előrehaladást, előremutatást képes majd nyújtani, és amellyel felhívja a szakmában jelenleg aktuális problémákra adott esetben államtitkár úr, de a törvényhozás figyelmét is. Hiszen mi vagyunk azok, akik ezeket az anomáliákat, ezeket a hiányosságokat, veszélyhelyzeteket meg tudjuk szüntetni. Így hát az egyiket már említettem; ez az emléknapok sora volt. Itt ugye, azt mégis megfontolásra javaslom, majd át kell gondolni azt, hogy mely egészségügyi dolgozókat milyen módon tudunk hasonló megbecsülésben vagy elismerésben részesíteni. El kell talán kerülni azt, hogy nagyon szétaprózódott emléknapok jöjjenek létre, hiszen ezzel egyrészt egy rosszabb társadalmi üzenetet is közvetítünk. És valóban, ahogy Hoffmann Rózsa is mondta, elképzelhető, hogy csak egy napot fog a közvélemény vagy a nyilvánosság is erre a napra szánni, és a maradék háromszázhatvan-jóegypár napon nem fogja olyan volumenben megbecsülni a védőnői hálózatot vagy adott esetben az egyéb egészségügyi dolgozókat. Más aktuális kihívásokkal is meg kell küzdeni, szembe kell nézni. Az egyik ilyen aktuális kihívás egy kicsit régebbi és talán már oldódóban lévő, ez a 2013-as szelektív béremelés fiaskója volt. Ez csak azért érdekes, mert gyakorlatilag változatlan kormány van kormányon, és az egészségügyi államtitkársági azért részben hasonló elveket, illetve irányvonalat próbál képviselni, ami korábban elkezdődött az egészségügyben. Így hát mindenképpen okulnunk kell abból a 2013-as szelektív béremelésből, ami egészen odáig fajult, hogy a védőnők az Alkotmánybírósághoz fordultak saját, egyébként körülbelül féléves csúszásban lévő béremelésükkel kapcsolatban. Itt egyébként a Magyar Egészségügyi Szakdolgozói Kamara és több száz védőnő intézte a beadványt, miszerint az alapellátásban dolgozó védőnőket hátrányosan érintette ez a béremelés. Ez talán egy felkiáltójel és egy villogó jel kell legyen a kormány előtt is, hogy a hasonló szelektív béremelések mindig ilyen bérfeszültségeket fognak eredményezni. Talán itt a védőnők most már két évvel ezelőtti esete rávilágított arra, hogy óvatosan kell bánni az ilyen béremelésekkel. A másik ilyen fiaskó egy új keletű ügy, ami szintén egy érdekes anomáliára hívta fel a figyelmet, ez a méhnyakrákszűréssel kapcsolatos. Ez szintén említésre került. Itt a védőnők által végezhető méhnyakrák-szűrés elhalasztása jött be a 9/2015. szaktárcai vegyes rendeletben. Itt a módosításban a 2015. május 1-jei határidőt október 1-re tolta ki a tárca, amikorra a védőnőket fel kell szerelni a méhnyakrákszűréshez szükséges általános és speciális eszközökkel. Ilyen például egyébként a szélessávú internetelérés vagy a nőgyógyászati vizsgálóasztal. Ez a csúszás is egy felkiáltójel, bár egy apró hibát jelent, de mégis, komolyságot úgy is kell tanúsítanunk, hogy az ilyen hibákat megpróbáljuk kiküszöbölni. A másik nagyon érdekes pontja, hogy az eszközöket, egyelőre úgy néz ki, nem is kapják meg a védőnők, de már határidőt kaptak, és lényegében a 40 órás képzést 2018. december 31-ig el kell végezniük, és igazolniuk is kell. Úgy gondolom, hogy ebben a kérdéskörben is mindenképpen hanyagolni kellene a barátságtalan intézkedéseket. Tudom, hogy egyébként az egészségügyi államtitkárság arra törekszik, hogy a lehető legkomfortosabbá tegye az egészségügyi szakdolgozók életét, és bármilyen újítás van, zökkenőmentes átállás legyen, azonban mindenképpen folyamatosan szűrni kell ezeket a lehetőségeket, hogy ne sikerüljenek esetleg barátságtalanra, például a védőnők vonatkozásában az egyes vegyes rendeletek és rendeletmódosítások. A másik nagyon érdekes kérdéskör a bérezés. Itt az egészségügyet, mondjuk úgy, teljesen sújtó bérrendezési problémával állunk szemben, és azt az egyébként 4 ezer körüli védőnőt is érinti saját bértáblájuk hiányzó volta és a bérrendezés még mindig kiáltó mivolta. Itt hasonló cipőben jár, ezt korábban így mondtam, akár az ápolók, akár az orvosok bérrendezése is. A védőnők sincsenek sokkal jobb helyzetben. Az ő bérezésük is nagyon - csúnyán mondva - kritikán alulira sikerült, és ebben az elmúlt 25 év változása nyomon követhető. Ugyanis szintén meglehetősen alacsony bérért dolgoznak akár a pályájukon kezdő védőnők, és még 40 évnyi szolgálati viszony után is mondhatjuk, hogy egy magyar átlagkeresethez képest is elég gyenge bérben részesülnek. Tehát mindenképpen tisztességes bérezés elérése szükséges, ha szeretnénk biztosítani egyáltalán azt, hogy az egyébként 4400 körzetből legalább az a 4100 körzet, ahol most van ellátás, biztosított legyen. Már azt is megemlítették előttem, hogy közel 300 betöltetlen körzet van. Csak felhívnám a figyelmet a párhuzamosságra és a hasonlóságra, az alapellátás másik vonalára, a tartósan betöltetlen, illetve betöltetlen háziorvosi praxisokra, amely nagyjából hasonló számokat mutat. Tehát nagyon érdekes párhuzamok vannak ebben is. Talán az egyik megoldásával lehet, hogy a másik megoldásához is egy kicsit közelebb kerülünk, az alapellátást így globálisan nézve könnyebben megoldhatók a problémák. A negyedik problémafelvetés egy népegészségügyi cél, ami magában foglaltatott a védőnők működésében, és a népegészségügyi célok és programok konkurálásának problémája. Itt arról van szó, hogy a kormány uniós projektek keretében, de a saját maga által is elindított projektek keretében a népegészségügyi szűrések, illetve a megelőző, preventív medicina alkalmazásával egy komoly versenytársat alkotott a védőnők tevékenysége mellé. Ugyanis azt látjuk, hogy egyszerre futnak akár az OFI… - ez ugyan most névváltozáson ment át, de az egészségfejlesztési irodák is valamilyen szinten konkurenciaként működnek a védőnők mellett, és a védőnők a jelenlegi finanszírozási szinten nem biztos, hogy az egyébként projektkényszerben és időkényszerben lévő európai uniós projekttel fel tudják venni a versenyt. Azt látjuk, hogy nyilván milliárdok mennek el az európai uniós projektek megindítására, amelyek egyébként szintén jó célt szolgálnak. Tehát itt nem azt vitatom, hogy nem szolgálnak jó célt, csak ez egy párhuzamosságot hagy a rendszerben, és maguk a védőnők érzik így, sok esetben az ő rovásukra, az ő tevékenységük rovására működik. Az ötödik problémapont pedig a gyermekbántalmazással és a gyermekelhanyagolással kapcsolatos. [[12.40]] Itt szintén kulcsszerepe van a védőnőknek, és talán ez a pszichésen is legmegterhelőbb területük. Itt is látjuk, hogy azok a számbeli és bérezésbeli hiányosságok egy alapos munka elvégzésében akadályozzák a védőnőket, tehát úgy látjuk, hogy az alapos munkát csak a megfelelő létszámú körzetekkel lehetne elvégezni, és akkor nem kerülhetne sor olyan szomorú esetekre, mint amelyek az elmúlt hetekben, hónapokban a média által is hangoztatott gyermekbántalmazási ügyek voltak, és sokkal hatékonyabban és sokkal gyorsabban tudnának reagálni a gyermekvédelmi jelzőrendszerben benne lévő védőnők. Tehát úgy gondolom, az is egy nagyon fontos előrelépési pont lehetne, hogy a jelenlegi körzetszámok mellett gyakorlatilag a minőségi munka nem biztosítható, tehát valamilyen fejlesztési, bérrendezési, körzetátgondolási tervek a gyermekelhanyagolással és -bántalmazással kapcsolatosan mindenképpen szükségesek. Még egy utolsó problémapont, az magának az utánpótlásnak a kérdése. Mint sajnos egyébként az egészségügyi szakmák nagy része, a védőnői szakma sem egy vonzó hivatást kínál, így az utánpótlás itt is egy kritikus pont, csakúgy, mint egyébként a háziorvosoknál vagy bármely más egészségügyi dolgozóknál. Itt megfogalmazódott korábban is, ez határozottan jó álláspont, hogy indokolt lenne egy védőnői külön bértábla bevezetése is, amely talán megoldást nyújthatna erre. Összegezve mindazonáltal, amit elmondtam, és hogy ne csak úgymond a kellemetlen vagy a kicsit kényelmetlenebb problémák felfedése álljon utolsó szóként, érdemes azért összegezni, hogy az emléknap tényleg jó lehetőség egy ilyen vita lefolytatására, amely egyrészt felhívja azokra az értékekre a figyelmet, amelyeket az országos védőnői szolgálat és az őáltaluk száz éve végzett munka magában hordoz. És felhívja a figyelmet ez a vita mindenképpen a megoldandó problémákra, de felhívja azokra a megoldási javaslatokra is, amelyek részben elhangoztak, illetve talán el fognak hangzani zárszóként államtitkár úrtól. Mint ezt korábban mondtam, a Jobbik a határozati javaslatot támogatja, és az itt megfogalmazott, egyébként problémákként felvetett kérdések ügyében való előrelépést javasolja az államtitkárság és egyébként az Országgyűlés számára is. Köszönöm szépen. [[Taps a Jobbik soraiban.]]"
5,u2019-02-19-273,OTHER,0.556640625,2019-02-19,0.037365831434726715,"Köszönöm szépen a szót. Tisztelt Elnök Úr! Tisztelt Képviselőtársaim! A mai napon immár ötödik éve a magyar ápolók napján méltatjuk az ápolókat, mindazokat, akik a szociális, egészségügyi területen vagy akár a saját otthonaikban vagy a civil szférában az ápolással mint szakmával foglalkoznak.Sokfelé országszerte volt ma rendezvény, központi rendezvények is, és a parlament is azzal kezdte el a mai ülésnapját, hogy a magyar ápolók napjáról megemlékezett és elmondta mindazt, ami a méltatásukra szükséges. Azonban az ápolók napjának méltatásán túl azt kell mondani, hogy ez az ünnep egy felemás ünnep, merthogy az elkötelezettségüket, illetve a lojalitásukat ünnepeljük, de a helyzetükön, a dolgozók helyzetén sokat ünnepelni már nincs mit, mert az nem igazán ünneplésre méltó. De hogy miért is van az a nagyon nehéz helyzet, amely egyaránt a szociális szférában, az egészségügyi területen dolgozó ápolókat, ápolónőket és ápolókat egyaránt érinti, azt érdemes elemezni. A kormány részéről többször próbálják védeni, illetve többször elhangzik az az érvrendszer, miszerint milyen intézkedéseket tettek annak érdekében, hogy az ápolók nagyrabecsültségét és a megbecsülését növeljék, és ebben el is kell ismerni azt és nem szabad elhallgatni, hogy valóban voltak olyan fizetésemelésbeli változások, amelyek a nagyon nehéz helyzetben lévő, és ez főként az egészségügyi dolgozókra vonatkozik, az ő körülményeiken valamilyen szinten javítottak. Viszont semmivel nem voltak és nincsenek előrébb ezek a dolgozók annál a fizetésemelésnél, ami például a bérminimum-emeléssel vagy az egyéb szakképzettséget igénylő munkakörök minimumfizetésének az emelésével elérhető volt. Ha úgy tetszik, ugyanolyan ütemben növekedett az ő fizetésük, az ő hazavihető pénzük, mint egyébként a lakosságnak, a magyar dolgozó embereknek a fizetése. Ez sajnos nem elegendő, sőt ha azt nézzük, hogy kiemelkedően nehéz munkát végeznek a szociális és egészségügyi téren ápolást végző személyek, azt mondhatjuk, hogy még nem is gyógyír, egy tapasz sem az ő sebeikre. Azt is látni kell, hogy a nap végén egyáltalán nem jártak jól, hiszen olyan folyamatok, olyan tendenciák zajlanak ezen a területen, ami sajnos a szakma kiüresedését, a vonzóságának a megszűnését jelenti. Folyamatos az elvándorlás erről a területről. Folyamatos a pályaelhagyás ezen a területen. Talán ez az egyik legfájdalmasabb, hiszen az országon belül olyan szakmák, illetve más olyan, könnyen elérhető állások szívják el az ápolás területéről a dolgozókat, ahol lényegesen nagyobb bért tudnak kínálni, és amely lényegesen kényelmesebb állást biztosít számukra, és a megbecsültsége is nagyobb ezeknek a munkáknak és munkaköröknek. Folyamatos probléma a kiöregedés és az utánpótlás hiánya. Ha Magyarországon valami nagyon rossz helyzetben van, az a szakképzés, és talán a szakképzés egyik legmélyebb bugyra az egészségügyi és szociális dolgozókat érintő ápolói, illetve egészségügyi képzési rendszer, amely soha nem találta meg az elmúlt időszakban a helyét, éppen ezért ez az utánpótlás, az oly vágyott frissen becsatlakozó, ápolásban részt vevő dolgozók hiányát és ezeknek a dolgozóknak és a jövendőbeli fiataloknak az elmaradását okozta. Ami tehát az egyik legfontosabb, hogy nem tudjuk, mennyi a pályaelhagyó. Tisztában lehetünk azzal, hogy körülbelül mennyien hagyják el külföldre ezt a pályát és választanak máshol hivatást, de hogy milyen más hivatást választanak, azt nem tudjuk, így fel sem tudjuk mérni, hogy mekkora a probléma, mint ahogy azt sem tudjuk felmérni, hogy mekkora a probléma a lemorzsolódással és az utánpótlás hiányával. Még egy problémát hadd mondjak, ha már a mai napon a túlóratörvényről beszéltünk. Az egészségügyi és szociális dolgozóknak nem az a problémája, hogy 400 óra túlórát lehet vagy kell, vagy kötelező vállalni. Az egészségügyben az ápolók 1260 óra maximum túlórát vállalhatnak. Ha éves szinten összeadjuk, 1260 órát ilyen vagy olyan jogviszonyban, ilyen vagy olyan túlórával ezeknek a dolgozóknak le kell dolgozniuk. Így tudják egyedül pótolni a rossz fizetéseik mellé a pótlékokat. A mai napon szó volt arról, hogy milyen egészségkárosító dolog ez. Képzeljék el, az egészségügyi dolgozók a saját kamarai felmérésük alapján rosszabb egészségügyi állapotban vannak a szakmájuk vége felé, a pályaívük vége felé, mint azok a betegek, akiket ők ápolnak. Milyen egészségügyet, milyen szociális szférát üzemeltetünk mi, ahol rosszabb állapotban vannak és betegebbek a benne dolgozók, mint akiket ápolni kellene?! A Jobbiknak és a szakmának azonban van megoldása, és a kormánynak is ezt kellene meghallgatnia. Nagyon fontos, hogy egy nagyobb megbecsülést, főként egy életpályamodellel adódó nagyobb megbecsülést adjunk, amelyben a bér, az előremenetel, a munkakörülmények javítása mind olyan körülmény, amelyeken változtatni kell. És persze, meg kell teremteni a stabil utánpótlást is. A magyar ápolók napján tehát sajnos azt tudjuk mondani, hogy a szakma csak egy segélykiáltást tud küldeni a nyilvánosság felé, hiszen égetően sok a tennivaló. Arra bátorítom képviselőtársainkat, kezdjünk hozzá mihamarabb ezeknek a problémáknak a megoldásához. Köszönöm szépen. [[Taps a Jobbik soraiban.]]"
5,u2014-12-01-270,OTHER,0.2919921875,2014-12-01,0.11037878692150116,"Köszönöm. Tisztelt Elnök Úr! Tisztelt Államtitkár Úr! Képviselőtársaim! Valóban késő van már, de kétségtelenül fontos ez a törvénymódosító csomag, ami előttünk fekszik. Hiszen, ahogy államtitkár úr is említette, mindannyiunk érdeke, hogy jól működő, megfelelő hatékonysággal működő egészségügy legyen az országban, és képviselő asszony kérésének megfelelően mi alapvetően úgy készültünk ezzel a hozzászólással, hogy azokra a pontokra világítsunk rá, amikben szerintünk van egy kis probléma, és ha azt megreparáljuk, akkor részünkről is elfogadható törvénymódosító csomagot lehetne létrehozni. Egyrészt az egészségügyi és a hozzájuk kapcsolódó személyes adatok kezeléséről és védelméről szóló törvényt módosítaná az előterjesztés 13. §-a, amely értelmében a jövőben a szűrővizsgálatot végző egészségügyi szolgáltató a szűrővizsgálaton részt vett emberek személyes és a szűrővizsgálatokra vonatkozó egészségügyi adatait, valamint a szűrővizsgálat időpontját továbbítja az egészségügyi államigazgatási szerv részére. Számunkra a kérdés igazából csak az ezzel kapcsolatban, hogy mi lesz az adatok sorsa. A szűrővizsgálatok eredményeinek végső soron a biztosítottak háziorvosánál kellene landolniuk, hiszen akkor van értelme, így lehetne megelőzni a további felesleges vizsgálatokat, illetve a kóros eredmények beépítése is értelemszerűen csak így lehetséges a beteg gondozásába. A biztosított háziorvosának beazonosítását, illetve a szűrési adatok továbbítását az egészségbiztosítási szerv, magyarul az OEP tudja végezni, ezért a szűrési adatoknak az államigazgatási szervtől vagy az egészségbiztosítási szervhez kellene kerülnie, amely aztán tudná továbbítani a háziorvosnak, vagy egy más megoldás esetén az államigazgatási szervnek az OEP-től nyolc napon belül ki kellene kérni szerintünk a szűrésen részt vevő háziorvos adatait, és ezek után tudná az adatokat továbbítani a háziorvosnak. Másrészt a háziorvosnak a szűrővizsgálat eredményét rögzíteni kellene a biztosított betegdokumentációjában, hiszen csak így lehet megtenni a szükséges szakmai lépéseket, diagnosztikai és terápiás lépéseket, gondozásba vételt, és a többi. Így lenne értelme a szűrővizsgálatoknak, és a szűrővizsgálatok eredményei is így épülhetnének be a betegekkel kapcsolatos gyógyító-megelőző tevékenységbe. A kötelező egészségbiztosítás ellátásairól szóló törvényt módosítaná az előterjesztés 17. §-a, az I. fejezet „Egészségügyi szolgáltatók” alcím egészülne ki azzal, hogy az Egészségbiztosítási Alap terhére igénybe vett szolgáltatásra a biztosítottól nem lehet térítési díjat kérni. Államtitkár úr erre említette, hogy térben, időben szétválasztanák ezt a tevékenységet. Itt számunkra igazából az a kérdés, hogy a finanszírozási szerződéssel rendelkező egészségügyi szolgáltató az egyébként rendelkezésre álló, de a finanszírozási szerződéssel le nem kötött szabad kapacitását miként értékesítheti. Számunkra az a kérdés: jó az, ha ezek a drága diagnosztikai berendezések vagy terápiás eszközök ott állnak kihasználatlanul? A dolgozók, mármint az egészségügyben dolgozók meg nyilván akkor ebben az esetben egy magán-egészségügyi intézményben fognak mellékállást vállalni, ahelyett, hogy térben és időben egyébként magán az intézményen belül választanák szét a tevékenységet, és akkor így gyakorlatilag saját bevételt is tudna a kórház termelni. Miért probléma az, ha saját, tegyük hozzá, javarészt jelentősen alulfinanszírozott intézményüket juttatnák bevételhez, miközben maguk is többletjövedelmet szereznének? Megmondom őszintén, mi azon a párton lennénk, hogy szabályozni kellene igazából ezt a dolgot, és nem tiltani ennyire karakteresen. Attól félünk ugyanis, hogy ha jelen formájában elfogadják ezt a javaslatot, akkor egyszerűen csak magánintézményekbe fogjuk irányítani azokat a betegeket, akik türelmetlenek, mert hosszú a várólista, de egyébként képesek kifizetni a szolgáltatást. Ráadásul az is egy félelmünk, hogy a jól képzett egészségügyi szakemberek esetleg elvándorolnak az állami egészségügyi intézményekből. Ez főleg a közepes és nagyobb városok egészségügyi intézményeiben dolgozóknál lehet érdekes, ahol megjelenhetnek ezek a párhuzamos magánintézmények. Ráadásul a magánszféra az igények növekedésére expanzióval fog minden bizonnyal válaszolni, és egyszerűen magasabb bért fognak tudni fizetni az egészségügyi szakembereknek. [[22.00]] Az egész beavatkozás eredménye félelmünk szerint az lesz, hogy az állami intézmények így voltaképpen csak még inkább eladósodnak, meg a szakemberhiányuk nőni fog.Hogy abszolút pozitívumot is említsek ? itt több képviselőtársam ezt már említette ?, az egészségügyről szóló törvény módosítását jelentené az 54. §, amelyik egyértelműen meghatározza az Országos Mentőszolgálat szerepét az orvosi ügyeletek működtetésében. Ebben abszolút egyetértünk, ez egy olyan szabályozás, aminek itt volt az ideje, és ez jó helyen is avatkozik be a problémába.Az egészségügyről szóló törvény módosítását jelentené a javaslat 63. §-a: a törvény egy olyan paragrafussal egészülne ki, amely szerint az egészségügyi válsághelyzetek megelőzése érdekében együttműködési kötelezettség terheli az egészségügyi szolgáltatókat. Itt az merül fel kérdésként, hogy ennek formái, szabályozása ? például a kirendelés térbeli, időbeli korlátai, a kivételek, a mentességek, a díjazás, a költségek megtérítése ? mikor és milyen formában fog megvalósulni; itt egy kicsit hiányosnak érezzük a szabályozást.Az önálló orvosi tevékenységről szóló törvény módosítását jelentené a 68. §, amely szerint az önkormányzatoknak 45 napon belül nyilatkozni kell arról, ha nem akar a praxisjogot megszerezni kívánó orvossal feladatellátási szerződést kötni. Ez volt az, amit az államtitkár úr is említett, hogy eddig korlátlan idő állt erre rendelkezésre. Ettől függetlenül mi annak a pártján lennénk, hogy legyen inkább még rövidebb a szabályozásba most bekerült határidő. Háziorvosokkal konzultáltunk ez ügyben, mi a 30 napos határidőt javasolnánk, ezzel is az ellátatlanság esetleges idejét tudnánk még inkább korlátozni; hiszen az alapellátás megerősítése valóban nagyon fontos, így ezt még inkább tudnánk egy picit javítani. Szintén ugyanez a paragrafus szabályozná azt, hogy ha az önkormányzat nem nyilatkozik, akkor úgy kell tekinteni, hogy az önkormányzat meg kívánja kötni ezt a feladatellátási szerződést, és itt pedig 90 napon belül meg kell ezt kötni. Szintén hasonló okokból, mint amit az előbb említettem, mi itt egy 60 napos határidőt javasolnánk.Szintén az önálló orvosi tevékenységről szóló törvény módosítását jelentené a 69. §, amely szerint a feladatellátási szerződés megkötésekor a felmerülő vitás kérdések rendezésében az engedélyezésre jogosult egészségügyi államigazgatási szerv segítséget nyújt. Meglátásunk szerint ez így elég homályos. Ha valóban cél az állami felelősségvállalás erősítése az egészségügyi alapellátás vonatkozásában, akkor az egészségügyi államigazgatási szerv gyakoroljon törvényességi felügyeletet az adott helyzetben, magyarul hozzon döntést, ráadásul akkor a döntés az államigazgatási eljárások szabályai szerint fellebbezhető lesz, és akkor így ez megnyugtatóan rendeződne. Az egészségügyben működő szakmai kamarákról szóló törvény módosítását jelentené többek között a 86. §, erre több képviselőtársam már kitért egyébként. Konkrétan a 86. § szerint a területi szervezetek és az országos szervek jogi személyek lennének, a területi szervezeteket és az országos szerveket a törvényszék nem venné nyilvántartásba. Ez a rész nyilvánvalóan azért került be a salátatörvénybe, mert a Magyar Orvosi Kamara több mint tíz éve elfelejtette nyilvántartásba vetetni önmagát és országos szerveit, emiatt sok, jelenleg folyó és már jogerősen lezárt perben az Orvosi Kamara jogképessége nem volt bizonyítható, többek között több mint húszezer orvosi kamarai tag ellen lefolytatott tagdíjelmaradás miatti perben. Ezekben a perekben a Magyar Orvosi Kamarát a vele egyébként évtizedek óta szerződéses kapcsolatban álló ügyvédi iroda képviselte, amely ezzel több millió forint extrabevételhez is jutott, ráadásul úgy, hogy ügyfele voltaképpen nem volt jogképes. Szintén a kamarák működését érintené a javaslat 87. §-a, amely a kamarai választás szabályait írja elő. Itt a képviselőtársaim említették már, hogy a működőképesség biztosítása miatt fontos, hogy egy picit lazítsanak a szabályokon. Egyrészt a kamarai választás első fordulója az új javaslat szerint érvényes lenne, ha a választásra jogosult kamarai tagok több mint 25 százaléka szavaz, míg eredménytelenség vagy érvénytelenség esetén a második fordulóban nem ír elő érvényességi küszöböt, vagyis a szavazatot leadott tagok számát nem veszi figyelembe, ettől függetlenül érvényes lesz.Igazából az előző kamarai választásoknak is véleményünk szerint az volt a legfőbb, a legitimációt kérdésessé tevő eleme, hogy a jelenlegi kamarai vezetést és a küldötteket a tagság kevesebb mint 4 százaléka választotta meg. Azt gondoljuk, ez a módosítás igazából súlytalanítja csak a szakmai kamarákat, alacsony legitimitású kamarát hoz létre, pontosabban tart fenn, vagy még inkább alacsonyabb legitimitásúvá teszi őket. Talán inkább valahogy ösztönözni kellene, hogy vegyenek részt a választásokon; nyilván ezt nagyon nehéz elérni, ebben egyetértünk.Az egészségügyi ellátórendszer fejlesztéséről szóló törvény módosítását jelentené a 106. §. Eszerint az állami tulajdonba került vagyon felett az Állami Egészségügyi Ellátó Központ gyakorolja a tulajdonosi jogokat és kötelezettségeket, amint arról itt valóban már több képviselőtársam beszélt. Igazából mi erről azt gondoljuk, hogy önmagában az, hogy a kórházak adósságát a GYEMSZI helyett az újonnan alakult állami ellátó központhoz helyezzük így gyakorlatilag át, az még ugyanannyi marad, és ugyanúgy újra fog termelődni. Úgy gondoljuk, hogy ez inkább pótcselekvés ilyen értelemben, tehát az alapvető problémát nem oldjuk meg azzal, hogy ezeket a jogokat áthelyezzük egy állami központhoz, a finanszírozási problémákat kéne inkább megoldani.Ezek voltak a legfontosabb észrevételeink és javaslataink, ezekhez kapcsolódóan majd módosítókat is fogunk benyújtani. Azt gondoljuk, ha ezeket a pontokat tudják majd támogatni, akkor mi is tudjuk támogatni az egész törvényjavaslatot. Köszönöm, hogy meghallgattak."
5,u2020-10-26-33,OTHER,-0.9326171875,2020-10-26,0.09295389801263809,"Tisztelt Elnök Úr! Tisztelt Ház! Próbáltunk javaslatokat tenni ennek a törvényjavaslatnak a kapcsán az ügyben, hogy hogyan lehetne ezt észszerűbbé tenni, és hogyan lehetne elhagyni azokat az elemeket, melyek finoman szólva sem növelik a bizalmat aziránt, hogy ez a törvényjavaslat valóban közcélokat és valóban a járványügyi védekezést szolgálja.Többek közt javasoltuk, hogy hagyjuk el ebből a törvényjavaslatból azt a szabályt, ami az egészségügyi dolgozók korlátlan átvezényelhetőségét teszi lehetővé, lévén, hogy ez ilyen módon nyilván szükség lehet az egészségügyi dolgozók átvezénylésére egy egészségügyi válsághelyzet idején , ahogy ezt önök most írják és hozzáteszem, ahogy gyakorolják , nagyon komoly problémákat és kérdéseket vet föl, hiszen egyrészt gondot okoz azoknál az egészségügyi intézményeknél, ahonnan elhozzák a dolgozókat. Ott is betegellátás folyik, ott is nagyon súlyos kérdések vannak. Ha önök ilyenkor úgy döntenek, hogy onnan elvesznek minden szakdolgozót, minden szakorvost egyes szakterületekről, akkor ezzel ott kerülnek veszélybe emberek, más oldalról pedig természetesen vannak az egészségügyi dolgozóknak is személyes körülményeik, személyes szempontjaik, amelyeket figyelembe kell vagy kellene venni. Ehelyett egy bürokratikus eljárási rendszer van. Vezénylik jobbra-balra az egészségügyi dolgozókat, betömnek egy lyukat azért, de ezzel újabb lékeket támasztanak az egészségügy hajóján. Vannak dolgok, amiket nem lehet már rendbe hozni, mert az elmúlt évtized elhibázott egészségpolitikájának a következménye az, hogy kevés szakdolgozó van egy sor területen, és kevés orvos van. De ennek nem az a módja, hogy a meglévő egészségügyi dolgozókra ész nélkül és átgondolás nélkül raknak nagyobb terhet, hanem az, hogy megpróbálnak megállapodni egy olyan vezérlési rendben az egészségügyi dolgozókat képviselő szervezetekkel és magukkal a dolgozókkal, ami biztosítja azt, hogy egyébként a betegellátás az egészségügy egészében optimális módon folyhasson. Elképesztően nagy terhet kérünk az egészségügyi dolgozóktól az ország, úgy értem ebben az időszakban, és ez sajnos nem megoldható másképp. De legalább annyiban becsüljük meg az ő áldozatukat, hogy nem egy ilyen katonás parancsnoki rendszert vezetünk be, hanem belátással, észszerűen, a szükséglethez igazodóan és minden szempontot figyelembe véve próbáljuk vagy próbálja a kormány megoldani a felmerülő problémákat. A másik olyan pontja ennek a törvényjavaslatnak, ami szokásosan leleplezi azt, hogy azért a fő cél természetesen még ilyen rendkívül súlyos válsághelyzetben is a haverok kimentése, a haverok támogatása, ez a koncessziós törvény és a szerencsejáték-törvény módosítása. Nem volt képes a kormány egyik vitában sem sem az indoklásban, sem pedig a parlamenti és a bizottsági vitában értelmes választ adni arra, hogy erre miért van szükség. Az az ember gyanúja, hogy itt magánérdekekről van szó, az az ember gyanúja, amit megalapoz az önök tevékenysége a válság idején is, amikor mindig a Fidesz-közeli vállalkozók megmentése az elsődleges cél, és megalapozza általában is az egész kaszinóbiznisz kapcsán, amiből a NER egyik bár persze nem egyetlen nagy pénzkifizető rendszere lett, hogy itt is arról van szó, hogy bajba kerültek az önök haverjai, rokonai, barátai és üzletfelei, akiket a kaszinóbizniszbe beengedtek, és most próbálják őket valamilyen módon kisegíteni. Lehet, hogy ebben tévedek, nem tudom, még egyszer mondom, mert nem válaszoltak erre a kérdésre. Nem adtak magyarázatot arra, hogy miért kell a koncessziós törvényt és szerencsejáték-törvényt módosítani, mindenesetre erősen fönnáll az a gyanú, hogy erről van szó, ezért matatnak ezekkel a törvényekkel. A kaszinók és persze nemcsak a kaszinók, de más üzleti érdekek is vannak annak a hátterében, hogy önök megpróbálják a járványügyi védekezésre hivatkozva áttolni ezt a törvényjavaslatot. Mint mindig, megpróbáltunk kompromisszumot keresni, megpróbáltunk jó megoldást keresni a bizottsági vitában és a parlamenti vitában is, és mint mindig, elutasítottak minket. Azt kell mondanom, hogy ezek után teljesen természetes, hogy felelős ellenzék egy ilyen törvényjavaslatot, amelyben össze vannak keverve különböző elemek, nem tud támogatni. Ismét azt tudjuk mondani, hogy ami a járvány elleni védekezéshez kell, azt mindig támogattuk eddig is, és támogatni fogjuk ezután is, ami meg az önök politikai hatalmát és üzleti érdekeit szolgálja, ahhoz nem fogjuk a nevünket adni. Köszönöm szépen. [[Taps a DK padsoraiban. Kocsis Máté: Szégyen!]]"
5,u2016-04-12-173,OTHER,-0.94482421875,2016-04-12,0.016678113490343094,"Köszönöm a szót. Elnök Úr! Tisztelt Államtitkár Úr! Tisztelt Képviselőtársaim! Lukács képviselőtársam nagyon nehéz helyzetbe hozott, hiszen minden olyan témát felvetett, ami egy erőteljes vitát kiválthatna, és ha nem is vitát, akkor legalábbis egy gondolatébresztő beszélgetést. Rám testálták megint az e-cigarettát. El kell mondanom, hogy szintén nem értünk egyet vele. Nem állítottuk soha, hogy ez egy egészséges termék, amit ezek az egyének szívnak. Azt se mondjuk, hogy káros, de azt viszont mondjuk, hogy abba a boltba bevinni, amit képviselő asszony is elmondott, ahol dohányterméket árulnak, az egy nagyon groteszk dolog. Én sejtem, hogy mi van a háttérben, valószínűleg ez a dohánylobbinak egy olyan ága, hogy még több bevételhez jusson, hiszen ha én árulom, akkor én gazdagszom belőle. Véleményem szerint még mindig egy járhatóbb út lenne, hogyha azokat a szaküzleteket, ahol ezeket árulják, lefóliázzuk, és ugyanúgy megteremthetnénk a nemdohányzók védelmét, gyermekek nem láthatnának be, egy 18-as karikát ugyanúgy rátehetnénk, aztán maximum tényleg valami ugyanannak néznék, mint a dohányboltokat a külföldről ideérkező úriemberek.Egy-két felvetésem lenne, és erre szeretnék inkább választ kapni. Ezek szakmai jellegűek, hiszen nagyon sok olyan jogszabály-módosítás van, amit miniszteri rendeletben, kormányrendeletben próbálnak szabályozni, amibe nem látunk bele; többek között például a prehospitális gyógyszerek alkalmazásának kiterjesztése. Van nagyon sok OMSZ-on belüli szabályozás akár az RSI-re vonatkozóan, hogy ezeket próbálják változtatni, és ezt az OMSZ-főigazgató kezdeményezte, és milyen irányba próbálta meg, hogy lehetőséget ad arra, hogy a helyszíni sürgősségi betegellátás keretein belül tekintsenek el az RSI alkalmazásától, vagy az egy választható forma. Hogyha erre tudna államtitkár úr egy korrekt választ adni.Képviselőtársam említette itt az egészségügyi veszélyhelyzet kihirdetését. Ez már 2010-ben is egy működő ágazat volt, egy működő, bevett jogszabály, hogyha - és ezt Tapolca tekintetében megtapasztaltam - olyan helyzet áll elő, ami akár az alapellátást, akár a szakellátást, akár a fekvőbeteg-gyógyellátást veszélyezteti, akkor az ÁNTSZ vezetője, az országos tiszti főorvos egymaga kihirdethette az egészségügyi vészhelyzetet, és akkor más kórház kapacitását kellett igénybe venni. Például, amikor a Medisyst Kft. visszaadta a működési engedélyét, de egyéb szervezet még nem rendelkezett működési engedéllyel, két-három napig egészségügyi vészhelyzet volt a tapolcai kórházban. Nagyon sok olyan dolog van a válsághelyzet kihirdetésében is, hiszen akkor is válsághelyzet lehetséges, hogyha egy adott kórházban, egy fekvőbeteg-gyógyintézetben, ahol van akut betegellátás, a minimumfeltételnek nem felelnek meg, vagy hirtelen feláll három-négy olyan orvos, aki szaktekintélynek számít, elhagyja a kórházat, ez is egy válsághelyzet, és így lehet dolgozókat mozgatni egyik intézményből a másikba, és így megoldani. Véleményem szerint ez egy átmeneti problémát megold, de a véglegeset sajnos nem.A Gyógyszerészi Kamara, ha jól tudom, letett egy javaslatot az önök asztalára a gyógyszertári ügyeletekkel kapcsolatosan, hogy országos szinten több olyan járás, illetve megye is van, amelyben egyetlenegy olyan ügyletes gyógyszertár található, ami a nap 24 órájában fellelhető. Viszont, ha csak a saját választókerületemet nézem, ott is ugyanez a helyzet, Veszprém megyében, Veszprémben van egy 24 órás ügyeletes gyógyszertár, az összes többi csak egy meghosszabbított nyitvatartási idővel rendelkezik. És ha jól tudom, egy sarokszámot adtak meg, hogy 25 ezer kilométer és 25 ezer lakosonként, hogyha erről is tudna egy kis felvilágosítást adni, államtitkár úr, azt nagyon megköszönném. Tehát ezt szerettük volna látni ebben a salátatörvényben, hogy legalább ilyen sarokszámok már teljesülnek, és ezek határidőhöz kötöttek, például, hogy ez év nyarától, júniusától életbe lépnek, és újra megállapodás születik, illetve állami támogatást kapnak azok a gyógyszertárak, amelyek ügyeleti rendszert működtetnek, hiszen lehet, hogy saját bevételből nem tudták finanszírozni, ezért is szüntették meg az ügyeleti ellátási rendszert.A közalkalmazotti bértábla is kiegészül két olyan plusztáblázattal, ami a 65 éves nyugdíjkorhatár emelése miatt volt szükséges. Ez sajnos egy szomorú szám, a 65 év, ha figyelembe vesszük, hogy az Országos Mentőszolgálatnál egy 63 éves gépkocsivezető vagy egy 63 éves ápoló a negyedik emeletről nagyon nehezen tud betegeket lehozni. Inkább azon kellene gondolkodni, hogy 60 évre levinni ezeknek az embereknek is a szolgálati jogviszonya határát, hogy egy tisztességes nyugdíjat érjenek meg, egy tisztességes olyan kort, amiben még az unokáikat el tudják vinni játszótérre, és ne azon kelljen gondolkodni, hogy megnézik, hogy ők most a 15-ös, a 16-os és a 17-es fokozatba is belekerülnek. [[19.50]] A nők tekintetében ugyan lehetőség van arra, hogy negyven év munkaviszony után elmehessenek nyugdíjba, de az egészségügy az az ágazat, ahol nem tudnak nyugdíjba menni, átmennek egy másik egészségügyi intézménybe, ott viszont valószínűleg nem a Kjt. szerint fogják őket díjazni, hanem egyedi megbízási szerződés alapján kiemeltebb, magasabb bérezést fognak kapni. Lehet, hogy ez is egyfajta irányvonal lenne, hogy ne egy 16. vagy 17. táblázatot vegyünk be, hanem inkább megbízási szerződéssel ösztökéljük őket arra - igen, van ebben egy életpályamodell-szerű dolog is -, hogy próbáljanak a pályán maradni. Ha már a fiatalokat nem tudjuk itt tartani, akkor az itt maradt időseket honoráljuk olyan bérezéssel, hogy ne azt mondják, hogy elmegyünk nyugdíjba, hanem inkább tovább dolgozunk addig, amíg a helyettünk beálló fiatalok nem látják azt a stratégiát, amit az egészségügyi kormányzat számukra felkínál. Lukács képviselőtársam elmondta a VOLT fesztivál, illetve a nagyobb, tíz- vagy húszezres tömeget vonzó fesztiválok tekintetében, hogy három-négy napra fiókgyógyszertárakat helyezhetnek ki. Nekem is az a meglátásom, hogy van benne jó szándék, hiszen ott nagyon sok lesz a fejfájós, és az Algopyrin meg az aszpirinek nagyon fogynak. Viszont abban bízom, hogy lesz benne egy korlát, hogy ezek a hangulatjavítók, nem dizájnerdrogok, hanem azok, amiket a börtönben is stílszerűen használnak, a vényre kapható Rivotril, Xanax és hasonló gyógyszerkészítmények vénykiváltással ne lehessenek ott kaphatók, hiszen az nonszensz, hogy azért megy el valaki ezekre a fesztiválokra, hogy ott a felírt Rivotrilját kiválthassa, és jóval olcsóbban hozzájut egy olyan dizájnerdroghoz, ami nagyon népszerű a fiatalok körében. Bízom benne, hogy arra fogják használni a fiókgyógyszergyárakat, valóban gyógyulási szándékkal, és tényleg fejfájás-csillapítók és egyéb hasonló dolgok lesznek ott kaphatók. Szeretném, ha államtitkár úr válaszolna ezekre a felvetésekre. Felmerült a szociális és egészségügyi rendszer átalakítása, illetve az, hogy egy - ahogy meg is van fogalmazva - új egészségügyi és szociális rendszer áll fel. Elhangzott a 17 ezer ágy is, amiről a kórházigazgatók még nem nagyon tudnak semmit. Képviselő asszony elmondta a felszólalásában, bízik benne, hogy nem térítéses lesz. Én félek tőle, hogy igen, az lesz, hiszen átkerül egy másik szférába, és ahogy az ápolási ágyak után is kell fizetni egy bizonyos összeget, 3-4 ezer forintot, valószínűsítem, hogy ezek után az ágyak után is kell, mivel kiveszik az egészségügyi ellátórendszerből, és átkerül a szociális szférába. Aztán az idősek otthonának a rendszere is átalakul, ami valószínűleg fizetős rendszer lesz. Ha államtitkár úr erről is tudna egy kis felvilágosítást adni, akkor én is hálás lennék, és a kórházigazgatók is többet tudnának meg. Köszönöm szépen. [[Taps a Jobbik soraiban.]]"
5,u2018-07-16-200,OTHER,-0.98388671875,2018-07-16,0.21205909550189972,"Köszönöm, elnök úr. Tisztelt Ház! Tisztelt Államtitkár Úr! A kormány most arra készül, hogy kancellárokat vagy ahogy Varga Mihály fogalmazott költségvetési felügyelőket ültessen a kórházak nyakára. A kórházak 70-80 milliárd forint adósságot halmoznak fel minden évben, és önök most úgy tesznek, mintha ez a kórházak felelőtlen gazdálkodásának lenne az eredménye, holott ez éppen fordítva igaz. Mivel önök kevesebb pénzt adnak a gyógyítás valós költségeinél, a kórházaknak adósságba kell verniük magukat, hogy a betegeket elláthassák. Nem a kórházak felelőtlenek, hanem az a kormány, amely nem biztosít elegendő pénzt a költségvetésben. Kérdezem hát a kormányt, mégis mi értelme van ebben a helyzetben kancellárokat küldeni a kórházakba pénz helyett. Ők majd eldöntik, hogy kit lássanak el, és kit nem? Majd meghatározzák, hogy egyes embereket ne gyógyíthassanak, nehogy adósság keletkezzen?Tisztelt Ház! Én 16 éven át voltam kórházigazgató, tehát pontosan tudom, hogy miről beszélek. De ha nekem nem hisznek, legalább hallgassák meg a saját egészségügyi államtitkárukat, aki szintén kórházigazgató volt. Nagy Anikó nem véletlenül nyilatkozta azt a Magyar Hírlapnak, hogy károsnak tartaná a kórházi kancellárok rendszerét, mert ő is tudja, én is tudom, de önök is tudják, hogy nem újabb pártkatonák kellenek az egészségügybe, hanem pénz. De hadd idézzem önöknek a Magyar Nemzeti Bank egészségügyi finanszírozási rendszerével kapcsolatos csomag, javaslat megállapítás 1. pontját: valós költségekre épülő állami finanszírozási rendszer kialakítása. Tehát még Matolcsy György is elismeri, hogy a kormány jelenleg nem fizeti meg a kórházaknak a gyógyítás valós költségeit. Kérdezem tehát [[Az elnök a csengő megkocogtatásával jelzi az idő leteltét.]] hogy miért mennek szembe a szakmával, az MNB javaslatával, sőt a saját államtitkárukkal is. Miért akarnak továbbra is kancellárokat küldeni a kórházakba? Érdeklődéssel várom a válaszát. [[Taps a DK soraiból.]]"
6,u2021-11-15-221,Fidesz-KDNP,0.94482421875,2021-11-15,0.9916160702705383,"Köszönöm szépen a szót, elnök úr. Tisztelt Országgyűlés! Dunakeszi, Fót, Göd, Csomád, Csömör, Erdőkertes és Veresegyház olyan közösségeket alkotnak, amelyek igen erős közösségek, kiváló emberekből állnak ezek a közösségek, és hozzájárulnak ahhoz, hogy ez a térség az ország egyik leggyorsabban fejlődő térsége, ha nem a leggyorsabban, legdinamikusabban fejlődő térsége, hozzájárulnak ahhoz, hogy ez a térség biztonságos térség, az ország legbiztonságosabb térségeihez tartozik, erős a fejlődés, amint mondtam erre egyébként már korábbi felszólalásaimban is kitértem , és ezeknek a településeknek erős a jövőképük is. A jövő rendkívül fontos, mert a jövő a fejlesztésekről is szól, azokról a fejlesztésekről, amelyek az embereket érintik. Ebben a körzetben, ezen a környéken nagyon odafigyeltünk arra, hogy olyan fejlesztések valósuljanak meg, amelyek az embereknek, az ott élő embereknek a közvetlen érdekeit szolgálják. Ezért valósultak meg komoly közlekedésfejlesztési beruházások, ezért valósultak meg komoly iskolaépítések, iskolafelújítások, óvodaépítések, óvodafelújítások, és ezért valósultak meg ebben a térségben komoly egészségügyi fejlesztések is. Az elmúlt időszakban, mióta én országgyűlési képviselő vagyok, 2014 óta 15 nagyobb beruházás valósulhatott meg, ami az egészségügyi fejlesztéseket illeti, és több kisebb beruházás. Ezek a beruházások azért is fontosak, mert az egyik legfontosabb dolog a legfontosabb dolog! az emberek egészsége. Itt ki kell térnünk arra is, hogy nemcsak a közvetlen gyógyításról van szó, hanem bizony a szemléletről is a szemléletről! , hiszen ezen a területen nagyon sok fiatal él, és bizony sok sportos fiatal él; a sportberuházások is mind az egészség fejlesztését és az egészség megőrzését segítik. Ha most kifejezetten egészséget közvetlenül megőrző vagy pedig egészséget fejlesztő beruházásokról beszélünk, akkor bizony Dunakeszi, Fót, Göd, Csomád, Csömör, Erdőkertes és Veresegyház fejlesztéséről is kell néhány szót beszélnünk. Engedjék meg azt, hogy a teljesség igénye nélkül felsoroljak néhány olyan beruházást, amely ezen a területen megvalósulhatott. Csomádon például, amely a választókerület legkisebb települése, egy új egészségház jöhetett létre, és ez az egészségház nemrégiben újabb eszközökkel, korszerű eszközökkel is kiegészülhetett. Csömörön is megvalósult egy régi elképzelés, egy régi álom, ott is új egészségház épülhetett. Dunakeszin pedig egy komoly összefogás valósult meg, hiszen Dunakeszi egy nagyobb térségnek az egészségügyi központja is. Polgármester úrral és Erdész Zoltán alpolgármester úrral tettünk egy komoly vállalást, ami azt jelentette, hogy szinte az összes orvosi rendelőt meg fogjuk újítani, illetve, ami nagyon fontos ott, az egészségügyi központot, a szakorvosi rendelőt is fel fogjuk újítani. Ez a felújítás megtörtént, mind kívülről, mind belülről megvalósulhatott, megújulhatott a szakorvosi rendelő Dunakeszin, és ezenkívül Dunakeszin még a pszichiátriai gondozó is megújulhatott. A Liget utcában két újabb rendelő jött létre, és ezen a területen egyébként a mentőállomás is megvalósulhatott, sőt még új mentőautója is van a városnak. Emellett Dunakeszi-alsón is orvosi rendelő újulhatott meg, és a Fóti úton is megvalósulhatott az a felújítás, amit már régóta szerettünk volna elérni. Megújult a Széchenyi utcai orvosi rendelő is. És ha nemcsak Dunakesziről szeretnénk beszélni, hanem más városokról is, meg kell említenünk egy gödi komoly beruházást is, hiszen itt is új egészségház valósulhatott meg a termálfürdővel szemben, ahhoz egészen közel. Természetesen vannak előttünk álló beruházások is, amelyekről nem szabad megfeledkeznünk, hiszen Veresegyházon egy nagyon komoly és nagyon jó szaktudással rendelkező rendelőintézet, a Misszió Egészségügyi Központ működik, amelynek a megújítása régóta tervben van. [[16.00]] Elindulhat most már ez a felújítás is. Most van folyamatban a közbeszerzési eljárás, ennek lezárását követően ez a régi tervünk is megvalósulhat, megújulhat ez a rendelőintézetünk is. Ezenkívül még Fóton tervezünk egy komolyabb beruházást. Ott a tervezés már megvalósult, ott is szeretnénk egy új egészségházat építeni. A választókerületet egyébként szűrőbuszok is folyamatosan járják, ezért szeretnék mindenkit felhívni arra, hogy aki teheti, az egészsége megőrzése érdekében, a megelőzés érdekében keresse fel ezeket a szűrőbuszokat is. Köszönöm szépen, elnök úr. [[Taps a kormánypártok soraiból.]]"
6,u2019-07-02-60,Fidesz-KDNP,0.80126953125,2019-07-02,0.3151688873767853,"Tisztelt Elnök Úr! Köszönöm szépen a szót. A térségünket már sokfajtaképpen mutattuk itt be az Országgyűlésben, most egy új pontot szeretnék kiemelni, amelyre méltán büszkék vagyunk. Veszprém megye 1-es számú választókerületéhez 25 település tartozik, Veszprém mellett 24 kistelepülés lakóinak érdekeit képviselem. A 24 kistelepülés közül nagy büszkeség, hogy a települések több mint fele igazi sváb, német nemzetiségi gyökerekkel rendelkezik. Nagyon fontosnak tartom kiemelni, hogy az ott élők büszkén és aktívan őrzik és ápolják hagyományaikat. Magyarországon az 1990-es évek közepén alakultak meg a nemzetiségi önkormányzatok. A választókerületben Bakonynánán, Bándon, Csehbányán, Hárskúton, Herenden, Kislődön, Lókúton, Márkón, Úrkúton, Városlődön, valamint Veszprémben működik német nemzetiségi önkormányzat. Ez fontos lépés volt, hiszen létrejött a magukat nemzetiségieknek vallók választott, legitim intézménye, amely a kultúra, a nyelv, a hagyományok és az identitás őrzője, ápolója lett. A kormány nyújtotta lehetőségeknek és támogatásoknak hála, ma már sokkal több hagyományőrző csoport tud aktívan működni a közösségekben. A településeken nemzetiségi önkormányzatok segítenek abban, hogy az érdekképviselet a lehető legmegfelelőbben legyen ellátva a helyi önkormányzatoknál. A polgári kormány az elmúlt években megtöbbszörözte a nemzetiségi támogatásokat, amelyből a nemzetiségi önkormányzatok újra tudnak működtetni óvodákat, iskolákat. Jó látni és tapasztalni, hogy a választókerületben élő nemzetiségi csoportok működnek, ápolják hagyományaikat, őrzik európai és keresztény kultúránkat, hiszen a sváb kultúra gazdagítja a magyar kultúrát, gazdagítja a keresztény európai kultúrát. A választókerület tíz településén működik nemzetiségi óvoda, hét településen pedig nemzetiségi iskola, ahol a gyermekek már egészen kis kortól megismerkednek a nemzetiségi tradíciókkal. A hagyományőrzés nemcsak az oktatás terén mutatkozik meg, hanem népdalkörök, néptánckörök, valamint hagyományőrző nemzetiségi csoportok, civil egyesületek működnek minden településen. Kiemelt szerepe van a pedagógusoknak, hagyományőrzőknek, hiszen az ő munkájuk az egyik záloga annak, hogy évek múltán is fennmaradnak a tradíciók, népdalok, táncok. Folklórrendezvények tárházából válogathatunk, melyek hangulatát különleges családi légkör járja át. Ilyen például a teljesség igénye nélkül a bándi „ősök napja”, a bakonynánai gombócfesztivál, a márkói nemzetiségi nap, a csehbányai sváb nap, a hárskúti „szomszédolás”, az úrkúti nemzetiségi kórustalálkozó, a kislődi nemzetiségi és falunap, a városlődi sváb bálok. Utóbbi akkora népszerűségnek örvend, hogy évente több alkalommal is megrendezésre kerül. Előfordult, hogy a választókerületemben egy napon akár három-négy német nemzetiségi rendezvényre is hivatalos voltam. Nem megterhelő, hanem felemelő volt. Minden egyes rendezvény egy örömünnep volt, amely feltöltött. Egy-egy ilyen esemény alkalmával már azt is érzem, hogy a szívem velük tiszteletbeli svábként dobban. Olyan büszke szeletei ők a térségnek, akik színesítik, nemzetiségi öntudatukkal erősítik azt. A települések német nemzetiségi vezetőinek köszönettel tartozunk, hiszen az ő munkájuk is hozzájárul ahhoz, hogy a Bakony amúgy is színes kulturális tárháza még bővebb lehet. Megérdemelnek hát minden segítséget és támogatást ahhoz, hogy a nemzetiségi hagyományok ápolása minél tovább maradhasson fenn, minél többen megismerhessék azt. Nagy öröm, hogy a kormány lehetőségéhez mérten példátlan támogatásban részesíti mind a 13 magyarországi nemzetiséget, köztük a német nemzetiséget is a 2020-as költségvetésben. Köszönöm, hogy meghallgattak. [[Szórványos taps a kormánypártok soraiban.]]"
6,u2019-10-28-197,Fidesz-KDNP,0.80078125,2019-10-28,0.2681857943534851,"Köszönöm szépen. Tisztelt Elnök Úr! Tisztelt Ház! Az első szó a köszöneté, köszönet mindenkinek, aki részt vett az október 13-ai önkormányzati választáson. Külön köszönöm a nyíregyházi választópolgároknak, hogy meggyőző többséggel a Fidesz-KDNP-pártszövetségnek szavaztak bizalmat.A város egyéni országgyűlési képviselőjeként is hangsúlyozom, hogy elkötelezettek vagyunk városunk fejlesztésének folytatásában, és érdemes felidézni a teljesség igénye nélkül, hogy milyen fejlesztések valósultak meg az elmúlt időszakban és milyen előttünk álló feladatok vannak, amelyek megvalósításához bizalmat kértünk és kaptunk a nyíregyháziaktól. Az elmúlt esztendőben befejeződött a nyíregyházi szabadtéri színpad rekonstrukciója 1,2 milliárd forint forrásból, és felújításra került a Benczúr, a Bessenyei tér, amellyel egy vonzó, modern és korszerű park létesült. 32 önkormányzati fenntartásban lévő óvoda, 9 bölcsőde teljesen megújult, és új óvoda is épült, amellyel nőtt a férőhelyek száma. 14 Ovi-Sport pálya került átadásra, valamint az önkormányzat támogatja a gyermekek úszás- és korcsolyaoktatását is. A városi rendelőintézet két program keretében teljesen megújult, és az elmúlt időszakban a Jósa András Oktatókórház sürgősségi osztálya 1400 négyzetméteren új épületet kapott. Valamint a fejlesztések között új parkolóházzal is gazdagodott a megyei kórház. Az elmúlt esztendő végén a nyíregyháziak birtokba vehették az új multifunkcionális jégcsarnokot, amellyel a versenysport és a szabadidősport mellett lehetőséget kaptak a testnevelő tanárok, hogy a jégcsarnokban is megtarthassák a testnevelésórájukat. Mindemellett a Vasvári Pál Gimnázium, a Zrínyi Gimnázium, a múzeum és az önkormányzati épületek energetikai korszerűsítése is teljes mértékben megújult. Emellett megújult Nyíregyháza tömegközlekedése is, amelyhez környezetbarát technológiai megoldásokat alkalmazhattunk, ehhez kiszolgáló létesítmények, utak, településhelyek épültek meg, és 41 modern buszt tudtunk megvásárolni, mindezt 7 milliárd forint értékben. A közelmúltban a nyugati elkerülő út teljes mértékben megújult és átadásra is került, a barnamezős területek rehabilitációja keretében megújultak a Tiszavasvári úti laktanyák, ami növeli a gazdasági fejlődés lehetőségét, az üzleti park és a technológiai központ kialakítását. Átadásra került a Pangea Szálloda, amely a „Modern városok” program keretében 1,6 milliárd forint támogatásból valósult meg, és megépült egy négycsillagos hotel Sóstógyógyfürdőn, valamint felújításra került az Ózon Hotel és a Bencs Villa épülete a turisztikai és a kulturális örökségünk megőrzése érdekében. A nyíregyházi lakók életminőségét növelve útfejlesztések, körforgalmak, parkok és sétányok valósulhattak meg, ligeteket és területeket, tereket építhettünk és újíthattunk fel. Az elmúlt években átadtuk a Sóstói Múzeumfalu fejlesztésének keretén belül a rendezvényházat is, valamint megvalósult a Nyíregyházát Tokajjal összekötő biztonságos kerékpárút, amellyel a város kerékpárút-hálózata elérte a 71 kilométert. Mindezen túlmenően folyamatban van a régi Kállay-kúria felújítása. Hamarosan átadásra kerül a nyíregyházi városi fedett uszoda és a Kisfaludy-program keretében megújuló Fürdőház, a Svájci Lak, valamint tervezzük a Krúdy Szálló és a park teljes megújítását. Folytathatjuk az orvosi rendelők felújítását, a helyőrségi művelődési ház fejlesztését, zajlik a nyíregyházi atlétikai centrum fejlesztése és építése is, és egy új, modern stadionaréna fejlesztése is hamarosan elindul, amellyel egyidejűleg megújul a stadion teniszpályaközpontja is. Mindemellett új ipari parkot alakítunk ki a nemzetközi versenyképesség előmozdítása érdekében. Mindezen fejlesztések eredményezik, hogy a város munkanélküliségi rátája mára 4 százalékra csökkent, ami óriási eredmény, hiszen a 2010-es években ez a mutató 8,5 százalékos volt. Befejezésül, még egyszer köszönöm a nyíregyháziak bizalmát. A jövőben is felelősséggel és elhivatottsággal fogjuk szolgálni tovább a városunkban élőket, és azt, hogy Nyíregyháza még élhetőbb és a XXI. század kihívásainak megfelelő, csodálatos és vonzó városunk legyen. Köszönöm szépen. [[Taps a kormánypártok padsoraiból.]]"
6,u2020-10-20-3,Fidesz-KDNP,-0.86328125,2020-10-20,0.30523088574409485,"Köszönöm a szót, elnök úr. Tisztelt Képviselő Úr! Az az érzésünk, hogy amikor az önkormányzatokról beszélnek, akkor egyre kevésbé tudnak mit kezdeni azzal a felelősséggel, ami most már egy éve az önöké.Ami a kormányzat hozzáállását illeti, kezdődik az egész azzal, hogy óriási tehertől szabadította meg ez a kormányzat az önkormányzatokat akkor, amikor egy óriási adósságállományt átvállalt, és folyamatosak a támogatások, a fejlesztések az ország minden részében, függetlenül attól, hogy milyen polgármesterről van szó, illetve milyen térségről. Azt is szeretném önnek elmondani, hogy a költségvetési támogatása az önkormányzatoknak folyamatosan növekedett. Ha megnézi a jövő évi költségvetési számokat, akkor a járványidőszak ellenére is magasabb számot talál majd benne önkormányzati támogatásként. És akkor arról még nem is beszéltem, hogy az iparűzési adó, merthogy szépen növekedett a gazdaság, az iparűzésiadó-bevételek is az önkormányzatok kasszáját gazdagították elsősorban, és ez Budapest esetében is igaz. Ami az ön által említett uniós támogatásokat illeti, azt látjuk, hogy megint felmelegítették azt a kampányt, amelynek az a lényege, hogy a kormány minél kevesebb uniós forrásról rendelkezzen. Ezzel kapcsolatban azért van nekünk egy fontos tapasztalatunk, mégpedig az, hogy csak azokkal az uniós forrásokkal számolhatunk biztosan, amelyeket a nemzeti kormányoknak címkéznek fel. Ha külön kell pályázni ezekért a forrásokért, ott azt látjuk, hogy arányaiban nagyobb összeg áramlik vissza a régi tagországoknak, a gazdagabbaknak. [[Dr. Rétvári Bence: Így van!]] Szóval, amit javasolnak, az magában javasolja az óriási forrásvesztés kockázatát, így hát nem más, mint önző, pártpolitikai célú hazardírozás. Arra kérem, hogy ne tegyék! Azt, hogy egyébként önök milyen teljesítményre képesek az önkormányzatokban, nagyon szépen összefoglalja az elmúlt egy év, például Budapesten. Egy év távlatából egyre többen láthatják azt, hogy ára van a baloldali tehetetlenségnek és az összevisszaságnak. Kezdjük ott, hogy bár ön most megköszöni az orvosoknak és az ápolóknak a helytállást, de a fővárosi vezetés semmit nem tett hozzá a járványügyi védekezéshez. A siránkozós és a felelősségből kibúvós Facebook-posztokat aligha lehet az érdemi cselekvések közé sorolni. Máshol is látványos a vezetettség hiánya. Továbbra is csak húzódik a Lánchíd-beruházás. Egyelőre ebben az ügyben is csak az ujjal mutogatás megy. Egy dolgot szeretnék itt is egyértelművé tenni. Ha a főváros nem tud megbirkózni a Lánchíd-beruházással, akkor a kormány kész átvállalni ezt az ügyet. Kisebb dolgok is történtek, mert valahol azért történtek, például a közlekedés terén, de abban viszont nem volt sok köszönet. Például úgy tették sok helyen egysávossá a Nagykörutat, hogy az jelentősen növelte a dugókat, és azt ön is nagyon jól tudja, hogy ha az autók több időt kell eltöltsenek a dugóban, az jelentősen növeli a környezeti terhelést, azt pedig önök sem akarhatják. Súlyosbító körülmény, hogy a döntésük előtt egyáltalán nem kérdezték meg az érintetteket. Párbeszédre hivatkoztak, még a pártjuk neve is az, de nem kérdezték meg őket. Ami a gazdasági kérdéseket illeti, amint említettem, az önkormányzatok jövőre is több forrást kapnak, és azt is tudjuk, hogy Budapest több mint 100 milliárdos vagyonon ül, ennek ellenére úgy látszik, hogy nem akar áldozni a bajbajutottak megsegítésére. Például hiába ígérték, nem kap minden nyugdíjas fűtéstámogatást a télen. A főpolgármester úr már magyarázkodik, hogy miért nincs így, azt mondja, hogy nem is a főváros tett ilyen ígéretet, hanem a pártok tették. Azért ez eléggé megmosolyogtató. Aztán hiába van bajban a budapesti turizmus, eddig csak rovarhotelek átadásával és darázsgarázsok kialakításával büszkélkedtek. Jó lenne, hogyha az emberekkel is épp ennyire foglalkoznának. Ráadásul, hogyha jól értjük, akkor adóemelésen is törik a fejüket, egy drasztikus adóemelésen. [[9.10]] Tisztelt Képviselő Úr! Azt láttuk, hogy hova vezet az, hogyha a baloldal adóemeléssel akar válságot kezelni. Ne akarják még egyszer ezt az utat bejárni, mert az nemcsak Budapestnek, hanem az egész országnak fájna! Köszönöm, hogy meghallgatott. [[Taps a kormánypárti padsorokban.]]"
6,u2020-02-25-159,Fidesz-KDNP,-0.927734375,2020-02-25,0.30487918853759766,"Köszönöm a szót. Tisztelt Elnök Úr! Én azon gondolkoztam, hogy irigylem az önök problémáját. Én egy olyan vidékről származom, ahol bármely polgármester, bármely önkormányzati vezető [[Molnár Gyula közbeszól.]] ha leég egy kórház, egy iskola, egy kollégium, és az állam és a közadakozásból az emberek odaadják rá a pénzt, és azt mondja az önkormányzat, hogy elengedem, mert kérik, elengedem a közterület-használati díjat, a két kezüket összeteszik, hogy csak építsék meg azt az épületet. Én ezt mohóságnak tartom, egy olyan mohóságnak, hogy egy tragédián is hasznot húzni, egy tragédián is pluszbevételt kell szerezni. [[Z. Kárpát Dániel közbeszól.]] Most gondoljanak bele akár a konkrét esetbe, hogy itt volt ez a tűzeset, ez a tragédia, az emberek a saját adózott pénzükből több mint százmillió forintot adakoztak ennek a kollégiumnak az újjáépítésére. Mit csinál az önkormányzat? Ezt a százmillió forint körüli összeget közterület-használati díjban beszedi saját magához, hogy elköltse propagandára, elköltse fizetésekre, elköltse bizottsági helyekre. Hogy fognak ezután az emberek adakozni ilyen célra? Azt fogják mondani, hogy miért adakozzak az én adózott jövedelmemből, amikor ezeket elveszik. Én azt látom, hogy kérik egyrészt azt, hogy a kormány építsen közfeladatokat ellátó intézményeket Budapesten, majd ezeknek az intézményeknek az építéséből sápot szednek le, nem arra költik, hogy szebb és jobb legyen. Mondhatná ez az önkormányzat, a ferencvárosi önkormányzat, hogy elengedi az építményadót, de ennek fejében kéri, hogy parkosabb, szebb legyen a kollégium környezete, vagy kérhet ezért valamit. Nem! Pénzt akar beszedni, teljesen anyagi okokból. Köszönöm szépen. [[Taps a kormánypártok soraiban.]]"
6,u2015-04-13-173,Fidesz-KDNP,-0.96435546875,2015-04-13,0.24325993657112122,"Köszönöm a szót, elnök úr. Tisztelt Országgyűlés! Tisztelt Képviselő Úr! Jászberénynek ez az esete egy elég szomorú iskolapéldája annak, hogy hogyan lehet egy városvezetésnek felelőtlenül dönteni, döntések sorozatát hozni, majd azt követően mindazt az utódokra hagyni és utólag azokat megvádolni, akiknek az a feladat maradt, hogy eltakarítsáka romokat, amelyeket az előző városvezetés otthagyott. Köttetett egy szerződés, amely tulajdonképpen megkezdte a privatizációt a jászberényi kórházban. A működtetés kiszervezése elindult, majd azt követően 2008-ban nemcsak a működtetés kiszervezésére tettek kísérletet, hanem az egészségügy teljes privatizálására, a kórház üzemeltetésének privatizálására tettek kísérletet, miközben a megkötött szerződések kötelezettségeivel nem foglalkoztak. Valóban ennek következménye az, hogy a szolgáltató beperelte az önkormányzatot, azt az önkormányzatot, azon polgármester által vezetett önkormányzatot, amely minderről az előzetes esetről nem tehetett, és amikor a pervesztés bekövetkezett, amikor kiderült, hogy Jászberénynek fizetnie kell, valóban megpróbálják azt a látszatot kelteni, hogy a mostani önkormányzat a felelős mindezért. A kormány megvizsgálta, mit tehet Jászberény érdekében, megvizsgáltuk, hogy milyen lehetőségek vannak. Valóban, egyfelől egyezkedni kell a Dalkiával, másfelől a fizetési kötelezettséget teljesíteni kell. A kormány döntést hozott, amely szerint a maximum 750 millió forintnyi támogatást biztosítani fogja Jászberénynek, Jászberény nem kerülhet a működésképtelenség állapotába. Jászberény működni fog."
6,u2016-05-11-153,Opposition,0.7392578125,2016-05-11,0.2596120238304138,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Május 11-e van, és ez Miskolc város ünnepe is. Ma volt a miskolci ünnepi közgyűlés, és ez jó alkalom volt áttekinteni azt, hogy hol tart a város. Ezúton gratulálnék a város díjazottjainak. Egyszóval ma délelőtt, részint a városvezetés részéről, túl azon, hogy igazi nagy miskolci teljesítményeket becsülhettünk meg és köszönthettünk, emellett hallgathattam egyébként egy sikerpropagandát is a városvezetés részéről, mint a valóság egyfajta interpretációját. A másik oldala az éremnek pedig az, hogy tegnap délután egy utcai fogadóórám volt a Bükk Áruház előtt, az Újgyőri főtéren, és elképesztő problémákkal jöttek hozzám az emberek. Túl azon, hogy ma egy ünnepi nap is van, azt gondolom, hogy egy költségvetés vitájában illő mind a kettőről beszélni, merthogy mind a kettő olyan kérdés, amely igenis meghatározza Magyarország jövőjét. Az a probléma, hogy önök a negatívumokról kevesebbet ejtenek szót, pedig ezekről beszélnek elsősorban az emberek, ami az ő életüket határozza meg. A sikerpropaganda mellett el kell mondani, hogy milyen helyzetben vagyunk ma a régióban. Valóban van egy 2,5 százalékos gazdasági növekedés, ami az idei költségvetésben tetten érhető, de gyakorlatilag a visegrádi négyek közül mindenki magasabb növekedéssel számol. Szlovákia 3,2-vel, Lengyelország 3,7-tel, Románia 4,2-vel. Ez a magyar növekedés nem másból áll össze elsősorban, mint a multik, tehát korábban idetelepült nemzetközi cégek, elsősorban az autóipar fejlesztéseiből, növekedéseiből, illetve az uniós források felhasználásából. Én bizony azt tapasztalom a közvetlen környezetemben, Borsod megyében járva, Kelet-Magyarországon járva, hogy a magyar kkv-k bizony sokszor nehezen vágnak bele egy-egy fejlesztésbe, sokszor bizonytalanok ebben, és ebben bizony benne van az a politika is, amely bizony versenyellenesnek tűnik, magyarán, hogy egy-egy pályázaton, egy-egy támogatási rendszerben nagyon sokszor a Fideszhez közeli vállalkozók kerülnek elő, és nem igazán a tehetség határozza meg azt, hogy ki hogy tud érvényesülni. Magyarán a kkv-k, amik érdemben szolgálhatnák hosszú távon is, az európai uniós források felhasználása után is a magyar gazdasági növekedést, így nehezebben tudnak érvényesülni. Sokszor ér minket az a vád az államadóság kapcsán, hogy mennyivel nőtt a kormányzati ciklusunk során, ez egy nehezen eltagadható helyzet egyébként, valóban nőtt, de akkor hogy értékelik azt, hogy egy 20 ezer milliárd nominális szint alatt lévő 2010-es állapothoz képest ma 25 ezer milliárd fölött van az államadóság, és ezt úgy sikerült elérni, hogy egyébként még 3 ezer milliárdnyi magánnyugdíjpénztári vagyont elköltöttek. Megerősíteném most, hogy azért mondom el ezt újra, mert vagy az akkori államadósságba nem kellene ezt a 3 ezer milliárdot beleszámolni, vagy ehhez hozzászámolni, így kapunk egy valós képet az ország állapotáról, tehát több mint 8 ezer milliárdnyival nőtt tulajdonképpen az államadósság ebben az időszakban. Sokszor elhangzott, de nem elégszer az önök politikájának legnagyobb problémája, és ez az elmúlt hat év eredménye. Az elmúlt hat évben a legszegényebbek és a leggazdagabbak között, tehát a legszegényebb tized és a leggazdagabb tized között tízszeresére nőtt a különbség. Ez elképesztő növekedés. Talán azért is kezdtem egy kicsit távolról a felszólalásomat, hogy megvan az a valóság, az a szűk társadalmi réteg, ami az önök politikájának kedvezményezettje, és valóban azt érezheti, hogy lényegesen jobban él, mint egyébként adott esetben 2010 előtt, de több mint négymillió ember él létminimum alatt, és bizony ezek az emberek egyre kevesebb forrással rendelkeznek, egyre rosszabb az ő reálpozíciójuk, és egyre nehezebben élik meg a hétköznapjaikat. Nő a különbség, ezért is indítottuk el a fizetésemelésért folytatott kampányunkat. Az az állításom, hogy az elvándorlás kérdésére is ez a megoldás. Tehát nemcsak egy szociális kérdésről van szó, elsősorban nyilván ez a fontossága, de Magyarország versenyképességi korlátját jelenti, és a gazdasági növekedés akadályát, hogy ilyen alacsony bérek mellett a szakképzett munkaerő elvándorol. Tehát egyszerre van jelen bizonyos térségben a magas munkanélküliség, ugyanakkor a szakképzett munkaerő hiánya. Erre a válasz egyébként nyilván az lenne, hogy nem teszik szét a kezüket és mondják azt, hogy majd a szakszervezetek meg a munkáltatók valahogy megállapodnak, hanem adott esetben többpárti konszenzussal egy nagyon markáns minimálbér-emelés szükséges, és a garantált bérminimumot is emelni kell. 2010-hez képest több mint 15 százalékot gyengült a forint. Ez is elhangzott már. Ezt a devizahitelesek megérezték egyébként. Látszik, hogy az MNB-nek egy politikája is most ez a gyenge forint. Szerintem ez egy helytelen történet. A nyereség jelentős része ebből képződött, amit az MNB-botrányok kapcsán látjuk, hogy mire fordítottak, miközben a devizahitelesek bizony jóval magasabb áron voltak kénytelenek forintosítani a saját hitelüket. [[22.20]] Ez világos pozícióromlást jelentett nekik; nem az MNB alapítványaira kellett volna tehát ráfordítani, hanem a devizahitelesek problémáját valóban megoldani.2009-ben a szociális területre 17,7 százaléka fordítódott a költségvetésnek, a 2017-re tervezett szerint ez nagyjából 14 százalék. Nyilván erre rögtön azt fogják mondani, hogy mert a foglalkoztatás. Nyilván itt a közmunkáról is beszélhetnénk, meg annak a lényegi és valóban értéktelen részéről. Újra az asztalra tenném azt, hogy túlságosan függ a helyi kreativitástól az, hogy mi történik a közmunkában. Sokszor, ha van egy-egy innovatív helyi közösség vagy polgármester, akkor ebből lehet értéket teremteni, de többnyire nagyon rossz vélemény van a közmunkáról. A közmunkásoknak is, nekik is kellene sokkal ambiciózusabb munka. Elhangzott, hogy 47 ezerből meg lehet élni, sokáig önök ezt képviselték. Bizony, szeretnének ők jobban élni, többet keresni, de valódi értéket teremteni, mert ez nem túl motiváló, és csak a töredékük tud az elsődleges munkaerőpiacon elhelyezkedni. Úgy érzem, hogy ez a helyzet beragadt. Ha ebben nem tud valami változást elérni a kormánytöbbség, akkor ebből bizony nehezen lehet kilábalni, miközben egyébként valóban szakképzett munkaerőhiány van. Szerintem ezzel sok dolog van, és amíg ezeket a kérdéseket nem oldjuk meg, addig bizony a magyar társadalom mintegy fele totális vesztesnek fogja érezni magát. És erre nem az a megoldás, hogy a KSH nem közli a létminimum-adatokat vagy más metodikát használ, hanem bizony érdemi megoldásokat kellene használni. Egyszóval, én abszolút azt javaslom már ezek alapján is önöknek, hogy érjék önöket nagyobb kihívások intellektuálisan a politikában a nyolcévezésnél. Hat év eltelt az önök kormányzásából. Eljön annak a pillanata is, és szerintem ’18 erről fog szólni, hogy majd azt a nyolc évet értékeli a magyar társadalom a ’10-ből való elinduláshoz képest a ’18-at, és természetesen mindig vannak örökségek egy kormányzásnál, meg mindig vannak perspektívák, mindig vannak ígéretek, aztán meglátjuk, és a nép is, remélem, látni fogja, hogy mik valósultak meg ebből. Azt mondom, hogy a magyar társadalom visszaesett a ’90-es évek első felének állapotába, amikor totálisan nyílik a társadalmi olló, és valóban, egyébként elhiszem, lehet, hogy az önök környezetében nagyon sokan nem tapasztalják ezeket a társadalmi problémákat, de bizony az utca emberei Miskolcon, Borsod megyében, Kelet-Magyarországon ezeket a problémákat teszik az asztalra. Két olyan rendszerről beszélnék még röviden, amelyről két vitanap is volt az Országgyűlés előtt: egyrészt az egészségügy rendszere, másrészt az oktatás rendszere. Mind a kettővel elsősorban szerintem az a probléma, hogy az a tévhit vezette önöket, hogy ha ezeket központosítják, akkor rendkívül sok forrás takarítható meg, mert ezek nagyon pazarló alrendszerek. Részben ebben lehettek igazságok egyes tekintetben, tehát elhangzott még, hogy a gyógyszerkasszán meg lehet nyerni vaklicitekkel például pénzeket, de azt gondolom, hogy összességében az egészségügyből kivont források azt eredményezték például - hogy csak a szűkebb pátriámról beszéljek -, hogy mondjuk, Diósgyőrben megszűnt a felnőtt háziorvosi ügyelet, hogy egyébként a vasgyári kórház kiürítésre kerül gyakorlatilag, hogy egyetlen kórházban, megyei kórházban összpontosul az ellátás Miskolcon, ahol elképesztő sorok vannak, ingerült emberek vannak. Nyilván ez egy megalázó helyzet az egészségügyi dolgozóknak is, akik egyébként alul vannak fizetve és a reálpozícióik jelentősen romlottak. Ez a helyzet azt eredményezi, hogy az átlagember úgy szembesül az egészségüggyel, hogy jelentősen romlott az ellátás színvonala. Miközben egyébként európai uniós forrásokból, jelentős részben egyébként 2010 előtti döntések révén pedig sok megy fejlesztésre. Nem lehet megtakarítani ebben a tekintetben. Az egészségügy össze fog omlani, ha nem lesz markáns béremelés ebben a tekintetben. Ezt egy legutóbbi vitanapon egyébként ellenzéki képviselőtársaimmal ismételten elmondtuk, ez nem várhat. Ez alapvető kérdés.Az oktatás kapcsán pont Miskolcról indult ez a tüntetéshullám, amely január elején indult, és február 3-án a vidék legnagyobb tüntetése révén 5 ezer ember gyűlt össze Miskolcon, majd utána országos tiltakozás is alakult. A mai napig azt érzem, hogy az érdemi dolgokat nem hallják meg ebben a tekintetben, tisztán politikai válaszokat próbálnak adni, és azt gondolják, hogy a pedagógusoknak elsősorban a saját fizetésükkel voltak problémáik, amikor számtalan problémát tettek az asztalra. És mi a válasz? Szerintem a központosítás eleve rossz válasz volt. Most jön a totális központosítás, ha jól értem, ami még kevesebb autonómiát fog majd nyújtani a helyben dolgozó pedagógusoknak. Hogy itt is tegyek egy kitételt: azt gondolom, hogy kistelepüléseken nagyon hátrányos helyzetű járásokban jó lehet az állami fenntartás. Lehet, hogy ez egy innovatív dolog, mert egyébként ráfordítást tudtak tenni a települések. De nagy településeken, iskolavárosokban, Szegeden - itt van Szabó Sándor képviselőtársam - vagy Miskolcon, ahol tényleg nagy hagyománya van az oktatásnak, ott bizony azt kell hogy mondjam, hogy a város érdeke is az volna, hogy kérjük vissza az iskoláinkat. És én akkor is ezt mondom, hogyha a mi önkormányzatunk - nyilván kormánypárti - ezt nem harsogja, mert képes az a város ellátni ezt a feladatot, és én úgy érzem, az egészségügynél egyébként, de az oktatásnál is, hogy amikor a helyi közösségek által megválasztott testületekhez, a polgármesterekhez volt közvetlenül visszacsatolva ez a történet, akkor bizony sokkal inkább a helyi politika is a saját bőrén érezte, hogy ennek a két szférának jobban kell működnie, és közvetlenebbül reagált ezekre a problémákra. Nagyon remélem, hogy ezekben sikerül majd előrelépni, és nemcsak ilyen anyagi tekintetben, hanem a rendszer egészének tekintetében. De amit hallok általában az önkormányzatok jövőjéről, az bizony nem ebbe az irányba mutat, sajnos. Végezetül egy dolog: idén is beadtam számtalan módosítót, választókerületem érdekében Miskolc országgyűlési képviselőjeként, de említhetem itt Varbót, Parasznyát, Radostyánt, Sajólászlófalvát és Sajóbábonyt is, tehát a körzetem összes települését. Ezek mind olyan problémák, amelyek szerintem pártpolitikán felül kell hogy emelkedjenek. Régi, nagyon régen várt beruházásokról szólnak, olyan társadalmi problémákról, amiket helyben kell megoldani. Arra kérem önöket, hogy ha az önök bizottsága elé kerül bármely módosító indítványom, akkor gondolják meg ezt a helyi közösség szempontjából. Én ellenzéki képviselő vagyok, de egyéni képviselője ennek a körzetnek, és küzdeni fogok azért, hogy itt bizony további fejlesztések valósuljanak meg. Kérem, fontolják meg az indítványaimat, és legalább néhányat támogassanak közülük. Köszönöm, elnök úr."
6,u2018-02-21-78,Opposition,0.68603515625,2018-02-21,0.251168817281723,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Jómagam Borsod-Abaúj-Zemplén megye 2. számú választókerületének egyéni képviselőjeként vagyok most itt. Az itt élőket képviseltem az elmúlt négy évben az Országgyűlésben, és nagyon remélem, hogy elnyerem a bizalmukat április 8-án és képviselhetem őket újabb négy évre. Azért mondom el ezt, mert ez egy olyan választókerület, ahol nagyon sokféle településtípus található, ebben a választókerületben található Miskolc nyugati része, a Győri kapu, a belváros egy része, Diósgyőr és nagyon sok peremkerület. Itt található egy olyan kisváros, amely mintegy 2800 lakossal bír, Sajóbábony, és négy kisebb település, négy község, Varbó, Parasznya, Radostyán és Sajólászlófalva. Én azokat a problémákat, amelyek itt felvetődtek, nagyon konkrétan, az itt élők szemszögéből vizsgáltam az elmúlt években, ezeknek a problémáknak a megoldásáért küzdöttem itt az elmúlt négy évben, és azt szeretném mondani, hogy sokan hiányolták a konkrétumokat a kormányoldalról, szeretném ezeket a konkrétumokat az itt élők szemszögéből most elmondani. Az első kérdéskör, amiről ez a vitanap szól és nagyon sok említés történt, az az egészségügy, az egészségügy kérdései, ezért is örülök, hogy itt van államtitkár úr. Sokan beszéltek azokról az elképesztő állapotokról, arról a leépülésről, ami egyes egészségügyi intézményekben történt, illetve történik. Sokan beszéltek emellett persze az egészségügyi dolgozók áldozatkész munkájáról is, amit itt is mindannyiunknak meg kell köszönni. De sokan mondták el, hogy bizony alacsony béreik vannak mind a mai napig, és közel sem kapták meg azokat a béreket, amiket önök ígértek nekik. [[13.50]] Ha valahol érezhető az egészségügyi dolgozók elvándorlása, a szakképzett dolgozók hiánya, az Kelet-Magyarország, Észak-Magyarország. Ez a térség is, tehát Borsod-Abaúj-Zemplén megye egésze is ilyen. Három nagyon konkrét szemszögből szeretném vizsgálni választókerületem lakosainak szempontjából az egészségügy problémáit. Először is önök egy évvel ezelőtt, nagyjából pontosan mondom, egy évvel ezelőtt létrehoztak egy szuperkórházat Miskolcon. Ezt úgy sikerült, hogy semmilyen újabb fejlesztés nem történt, egész egyszerűen négy állami fenntartású telephelyen működő egészségügyi intézményt összevontak. Itt két korábbi megyei önkormányzat által fenntartott intézményről van szó, a Megyei Kórházról és a Szent Ferenc Kórházról, illetve két korábbi városi intézményről, a Semmelweis Kórházról, illetve a vasgyári, diósgyőri telephelyről. Ezeket összevonták, és nagyon gyorsan munkához láttak, sajnos nem igazán jó irányban, hiszen az elmúlt egy év nagyon sok botránytól és problémától is hangos volt az új szuperkórház kapcsán. Nagyon sok nagy múltú, nagyon komoly szakember hagyta ott az egészségügyi intézményt, többek között egy nagyon-nagyon komoly gyermekgyógyász is. Nagyon komolyan küzdenek a szakdolgozói hiánnyal, és a város lakosai érezhetik a várólisták hosszúságát vagy az óriási sorakozást a szakrendeléseken is. Ráadásul nem régi fejlemény, hogy néhány hete leváltották ennek a szuperkórháznak az igazgatóját is, aki problémás szerződésekről, problémás ügyekről is beszélt több nyilatkozatában azóta. Felmerül a kérdés, hogy miért kellett őt leváltani, ha éppen ezeknek a feltárásába fektetett nagyon komoly munkát. Tehát azt tudom mondani, hogy a szuperkórház az elmúlt egy évben és az állami hatókörbe teljesen bevont egészségügy Miskolcon bizony nem sikertörténet. Miért mondom ezt? Azért mondom, mert nézzük meg ezt a történetet a diósgyőriek szemszögéből is, tehát a Miskolc nyugati részén élők szemszögéből és a környező településeken élők szemszögéből is. Azt tudom mondani, hogy 2010 óta mind a három szintje az egészségügyi ellátásnak leépült ebben a térségben. Kezdődött azzal, hogy még az előző ciklusban, már a Fidesz kormányzása és a Fidesz városvezetése idején megszüntették a felnőtt háziorvosi ügyeletet Diósgyőrben. Tiltakoztunk, aláírásokat gyűjtöttünk, a környék lakói felháborodtak, mégsem változtatták meg azt a döntésüket, hogy csak egyetlen telephelyen, a belvárosban működhet háziorvosi ügyelet. Másodikként mondanám, hogy mára gyakorlatilag kiürítették a vasgyári sztk-t, a szakrendelések túlnyomó részét vagy megszüntették az itt élők számára, vagy a belvárosba, a Csabai kapui telephelyre vitték át. Ez egyértelmű csökkenés, romlás az ellátás színvonalában a diósgyőrieknek, még akkor is, ha a szakrendelések egy részét a diósgyőri telephelyre, a diósgyőri kórházba tették át, hiszen a diósgyőri kórházat mint aktív betegellátó helyet, aktív ágyakkal teli kórházat gyakorlatilag kiüresítették az elmúlt években. Tehát el lehet mondani, hogy ez a telephely egyértelmű vesztese a szuperkórházi projektnek. Mondhatom tehát, hogy sajnos sok küzdelmem ellenére az önök kormánya Diósgyőrben leépítette az egészségügyi ellátást. Bizonyítja ezt az is, és ez is konkrét szám, konkrét statisztika, amit harmadikként szeretnék elmondani ebben a témában, hogy az Európai Unió régióit összehasonlító statisztikai mutatók, versenyképességi szempontból összehasonlító statisztikai mutatók szerint Észak-Magyarország az egészségügy paraméterében a 262. helyen áll az Európai Unió régiói között. 263 régió van az Európai Unióban, tehát az utolsó előtti. Mielőtt azt mondanák válaszképpen, hogy ezek biztos régi folyamatok, szeretném elmondani, hogy 2016-os számok ezek, és a 2013-as számokkal vetették ezt össze legutóbb. Egyértelműen romlott a térségünk versenyképessége, ezen belül az egészségügy helyzete is. Nem véletlenül mondjuk tehát, hogy az egészségügyben dolgozók áldozatkész munkája ellenére a feltételek romlottak, és nem véletlenül követeljük azt, hogy ez változzon, fejlődjön a térség egészségügye. Ezért mondjuk azt, hogy kormányváltásra van szükség ahhoz, hogy ez megtörténjen. Áttérve egy másik fontos területre, ami érinti a választókerületemet és persze az egész országot: ez az oktatás ügye. Az oktatásban is nagyon komoly átszervezések történtek, nemcsak az elmúlt négy évben, hanem az azt megelőző ciklusban is. Gyakorlatilag az önkormányzatok intézményfenntartó szerepüket az óvodák kivételével elvesztették. Miskolc bár iskolaváros, nem fenntartója általános iskoláinak, nem fenntartója gimnáziumainak. Ez nagyon komoly problémákat okoz a hétköznapokban, és az emberek által helyben választott képviselők döntési körétől távol viszi az iskolák kérdését, nem tudnak a városlakók általuk érdemben beleszólni abba, hogy milyen szakmai munka történjen és milyen feltételek között ezekben az intézményekben. Azt tudom mondani, hogy egyértelmű vesztese az elmúlt években az állami fenntartású oktatási intézményrendszer az önök kormányzásának. Azt tudom mondani, hogy számtalan olyan fejlesztéspolitikai lépés történt az elmúlt években, ami adott esetben támogatott egyházi oktatási intézményeket. Hadd mondjam el, hogy a választókerületemben például a parasznyai református általános iskolát sajnálatos módon pont nem, amire pedig nagyon nagy szükség lenne, hiszen térségi ellátó szerepe van ennek az általános iskolának. De egyértelműen tetten érhető volt például az év végi maradványösszegek kiosztásánál is, hogy az egyházi oktatás irányába mozdultak el. Nem ez ellen, de az állami oktatás mellett szeretnék érvelni, amikor azt mondom, hogy gyermek és gyermek között ne tegyünk különbséget, kapják meg ugyanazokat a feltételeket az állami intézményrendszerben tanuló gyermekek is, illetve kapjanak lehetőséget az önkormányzatok, elsősorban azok az iskolavárosok, amelyektől elvették ezeket az intézményeket, hogy újra működtethessék az iskoláikat, újra fenntarthassák az iskoláikat. Nem arról beszélek, hogy egy-egy kistelepülésen vagy egy nehezebb sorsú járásban ne lenne fontos az állami fenntartás, ahol ez nehézséget okoz az önkormányzatoknak, de határozottan azt mondom és érvelek amellett, hogy az iskolavárosokban mindenképpen lehetőséget kell nyújtani az önkormányzatoknak arra, hogy újra fenntartókká váljanak. Nem véletlen tehát, hogy Miskolcról indultak az elmúlt években a pedagógusdemonstrációk, és hogy a Herman Ottó Gimnázium bátor pedagógusainak nyílt levele rávilágított arra, hogy milyen állapotok vannak a magyar oktatásban. Harmadikként egy önkormányzatokat és az ott élőket érintő fontos kérdésről beszélnék, a fejlesztések kérdéséről. A fejlesztéspolitika egyre jobban távolodott az önkormányzatoktól az elmúlt években. 2010-2014 között azt figyeltem meg a választókerületemet érintően, hogy tulajdonképpen zömmel a 2010 előtt megkezdett, illetve akkor leszerződött beruházások befejezése történt meg úgy-ahogy ebben a ciklusban, néhány kivételtől eltekintve. Hogy mondjak a választókerületet érintő ilyen elképzeléseket: a diósgyőri vár felújítása, ami összefüggött a lillafüredi függőkert felújításával, ami egy projekt volt, egy 2010 előtti projekt volt, aztán a főutca felújítása Miskolcon, és egy olyan projektet szeretnék említeni, amelyet a Fidesz 2010 előtt le akart állítani, majd most talán erre a legbüszkébb, ez a miskolci villamosprojekt, hiszen nálunk új villamosok felújított pályán futhatnak. Ez egy fontos eredmény, de ez a forrás is 2010 előtt érkezett Miskolcra, akkor került sor a szerződésre, és a kivitelezés is akkor indult meg. Újabb beruházások akkor nem történtek. Nagyon kíváncsian vártam egyéni képviselőként, hogy hogy indul meg az újabb ciklus. Ott voltam akkor, amikor a miniszterelnök több minisztere jelenlétében az elsők között jelentette be Miskolcon a „Modern városok” programot, és nagyon reméltem, hogy ez jelenthet újabb fejlesztéseket a városnak. Ennek gyakorlatilag már három éve, és azt tudom mondani, hogy érdemben egy kapavágás sem történt a városban ezekben a fejlesztésekben. Tudom ezt mondani a tapolcai fürdő tekintetében, tehát a strandberuházás folytatása tekintetében, de a várfelújítás újabb lépcsője tekintetében sem történt semmi, ugyanakkor bezárták az itteni környéken nagyon fontos diósgyőri strandot négy éve, és nem nyitják újra. Az M30-as befejezést 2018-19 fordulójára ígérték, hogy meglesz a Kassa irányában való összekötés. Másfél kilométer épült meg belőle, pedig ez nem is a miskolciaknak tett ígéret elsősorban, hanem egy nemzetközi szerződés, a Via Carpatia egyezmény részeként kell hogy megépüljön. Hiába ígértek Y-hidat vagy intermodális csomópontot, ezekből sem látszik semmi a Tiszai pályaudvar környékén, pedig ezeket is nyolc éve ígérgették. [[14.00]] Próbáltam konstruktív javaslatokat tenni, ezeket letettem az asztalra. Ilyen volt, hogy a vasgyári kórház felújítása is kerüljön be ezek közé a projektek közé, a Várfürdő, tehát a diósgyőri strand felújítása is. A légszennyezettség felszámolása kapcsán, ami a térségben hatalmas probléma, szintén innovatív javaslatok vannak, a Miskolci Egyetem nagyon komoly munkája révén. Sajnálom, hogy ezek sem kerültek be a „Modern városok” program támogatott projektjei közé egyelőre, csakúgy, mint a DAM-rehabilitáció, a DAM területének rehabilitációja. De tovább fogok küzdeni ezekért is. Azért is van szükség kormányváltásra, hogy ezek is megvalósuljanak. A „Modern városok” program kapcsán egy ígéretügyi minisztert kaptunk Kósa Lajos személyében, aki ugyanazokat megígérte most még egyszer, egy bő hónapja. Értem én azt, de azt látom, hogy ősz magasságában nagyjából 10 százalékot fizettek ki mindössze az önkormányzatoknak. A kistelepüléseket érintőleg az a hír járja, és elég sok helyen lehetett erről olvasni, hogy ha önök folytatják a kormányzásukat, akkor az 5 ezer fő alatti településeken a mai értelemben vett önkormányzatiságot felszámolják, egyfajta elöljárói rendszert terveznek bevezetni. Azt gondolom, ez méltatlan lenne, és tulajdonképpen csak a kormány kegyétől tenné függővé az ottani intézmények sorsát, az emberek életét, illetve a fejlesztések tekintetében is teljesen kiszolgáltatná a településeket még jobban a kormánynak. Tehát ezt határozottan elutasítjuk. Azt szeretném mondani még egyszer, összefoglalva tehát, hogy konkrétumokat mondtam a konkrét ügyekben, amik itt ma felmerültek, ezek az ügyek így néznek ki konkrétan a választókerületemben élők szemszögéből. Nagyon büszke vagyok, hogy őket képviselhettem itt az elmúlt négy évben, és nagyon remélem, hogy elnyerem újra a bizalmukat, küzdeni fogok értük a továbbiakban is. Most azonban meg kell állapítsam, hogy az elmúlt nyolc évben Miskolc és térsége az önök kormányzásával rosszabbul járt. Ezért is van szükség változásra az országban. Ezért van szükség kormányváltásra. Köszönöm, elnök úr."
6,u2014-09-26-5,Opposition,0.5478515625,2014-09-26,0.07664331793785095,"Nagyon köszönöm, elnök úr. Tisztelt Elnök Úr! Tisztelt Képviselőtársaim! Budapest, hazánk fővárosa a változás városa. A nagy események, országunk nagy fordulatai mindig itt kezdődtek, Budapesten. Sokszor a jobb élet reményében, a szabadságot akaró és vágyó budapesti polgárok sokasága vonult az utcára, ha elnyomással találták szemben magukat. A város sajátos és egyedi találkozóhelye, központja gazdaságunknak, politikánknak, kultúránknak, a maga egészében egyedi és autonóm, önálló akarattal, önálló politikai akarattal rendelkező közösség. Hát éppen ez az! Ezért a Fidesz-kormány természetes ellenlábasa Budapest. Ugyanis az önök kormánya és pártja semmitől nem tart jobban, mint az önálló akarattól és a függetlenségtől. A bizalmat, a párbeszédet önök hírből sem ismerik, el sem tudják képzelni. Kizárólag azt képesek elviselni, amit uralni tudnak. Most is ez a helyzet. Sajnos a budapesti lakosok most ismét egy olyan hatalommal találták, találják szemben magukat, amely természeténél fogva, a hatalmi logikájukból fakadóan képtelen elviselni a város függetlenségét, a budapestiek szabadság iránti vágyát, szabadságszeretetét, önálló politikai akaratát és váltani akarását. Ezért van az, kérem, hogy önök mindent megtettek az elmúlt négy évben, hogy megtörjék Budapestet. Erről szólt, kérem, a kultúrharcuk, amelynek során senki érzékenységére a fővárosban nem voltak tekintettel. Vagy erről szólt például az, hogy leállították egy tollvonással a Budapestet érintő fejlesztéseket; de erről szólt a közösségi közlekedés bénító alulfinanszírozása is; vagy az a vagyonvesztés, amely példátlan a főváros életében. A főváros korábban óvott és fejlesztett intézményrendszerét, iskoláit, kórházait egy tollvonással vitte el az állam. És ma már látjuk, hogy az állam igenis rossz gazdája ezeknek az intézményeknek. De ha megnézzük, hogy a főváros költségvetését gyakorlatilag megfelezték, és összességében az elmúlt négy évben hogyan gyengítették le a város gazdaságát és gazdálkodását: láthatóan a Fidesz-kormány és a párt nem érti azt vagy nem akarja érteni azt, hogy ha a fővárost, az ország központját gyengítik, akkor végső soron sajnos az egész országot gyengítik. Ezt a fővárosi lakosok ugyanakkor felismerték. És amikor ennek a politikának az országgyűlési választásokon Budapesten megálljt parancsoltak, és azt mondták, hogy állj, ne tovább - ugyanis tavasszal több váltani akaró voks és több baloldali szavazat született a városban -, akkor önök a kétharmadukkal újra visszaélve Budapest nyakába akasztottak egy új Budapest-törvényt, amellyel korlátozni kívánják a politikai akaratnyilvánítását! De ha azt hiszik önök, hogy ez elég lesz, nagyon tévednek! A budapestiek nem kérnek többet azokból a polgármesterekből, akik például számla nélkül fizettetik ki közpénzből intézett saját bevásárlásaikat [[L. Simon László: Hunvald!]] , mint például a XVIII. kerületi fideszes polgármester, Ughy Attila. De akkor nézzük Észak-Pestet, Újpestet! Ott van Wintermantel Zsolt, fideszes polgármester, aki a Fővárosi Közgyűlésben szintén közlekedési tanácsnokként az elmúlt négy évben egyetlenegyszer nem szólalt fel a 3-as metró ügyében, ami ott indul, Újpesten, miközben 400 ezer utas alatt omlik össze a metró naponta! [[L. Simon László: Demszky!]] Apropó! Hogy van egyébként az, hogy ha ebben az országban nyíltan kiderül egy fideszes polgármesterről, hogy a közpénzzel visszaél, a hatalmával törvénysértést követ el, az Üllői út 400. alatt miért nem jelenik meg az Állami Számvevőszék a Készenléti Rendőrséggel azonnal? A mai napig nem mentek ki. Úgy látszik, csak a civileket tudják vegzálni. Elegük van a fővárosiaknak ebből a politikából, és tudják, abból is elegük van, hogy közpénzből kampányolnak, és a fideszes polgármesterek nem a választókat képviselik a kerületben, hanem sajnos csak a saját pártjukat, a Fideszt. De önöknek ez sem elég. Kiszivárgott hírek szerint, kérem, még a kerületeket is meg kívánják szüntetni, és a választás, a valódi választás helyett állítólag kinevezett helytartókat akarnak a budapesti kerületek élére majd kivezényelni. Ezek után kérdezem [[Az elnök a csengő megkocogtatásával jelzi az időkeret leteltét.]] - elnök úr, utolsó mondatom - a tisztelt fideszes polgármester-jelölteket és önkormányzati képviselőket: mihez kérik a felhatalmazást? Tavasszal a fővárosiak váltani akartak, és váltani fognak most is. Köszönöm szépen."
6,u2017-09-25-6,Opposition,-0.7216796875,2017-09-25,0.28548839688301086,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Sokat hallottunk most az alulról szerveződésről, a szubszidiaritásról, a központosítás rosszságáról. Én úgy gondolom, hogy valamikor 1989 környékén, 1990-ben ezért kellett lecserélni az akkori tanácsrendszert. Úgy gondolom, a helyi önkormányzatok napján erről fontos beszélni. Azért váltották le elődeink és azért váltottuk le közösen a tanácsrendszert, mert nem szerettük volna, hogy fölülről, ha úgy tetszik, egy párt központjából mondják meg azt, hogy mi történjen a településeken. Ez volt az önkormányzatiság, ez volt a rendszerváltásnak talán az egyik legnagyobb, ha nem a legnagyobb vívmánya. Olyan dolgok jöttek elő, amit úgy hívunk, hogy önkormányzati vagyon. Teljesen új dolog volt, hogy hozzá lehetett rendelni a feladatokhoz vagyont, feladatokat lehetett vállalni, szabad volt a feladatok vállalása. Ezzel persze ki lehetett domborítani a helyi sajátosságokat, vagy éppen meg lehetett oldani a helyben fontos dolgokat. És persze ott volt a hatáskör, hogy a helyi dolgok helyben oldódjanak meg, hiszen erről szól az önkormányzatiság, nem másról, mint a helyi emberek közös jogáról, hogy helyi vezetőket válasszanak. Ez így volt egészen 2010-ig. Majd 2010-ben önök egy hátraarcot csináltak. Ha egy sommás képet nézünk, akkor azt látjuk, hogy megint egy párt központjában születnek meg azok a döntések, amelyek alapján a helyi közösségeknek kell élni az életüket. Azt látjuk, hogy kineveztek önök megyés ispánokat, akiket most valójában a kormányhivatalok vezetőinek hívnak. Semmifajta szakmai múltjuk nincs, pártkatonák, politikai szereplők, innen, az önök padsoraiból kerültek ki, s most nekik kell dönteni oktatásról, kultúráról, s a fogyasztóvédelmen keresztül, ha kell, még a bányakapitánynak a feladatát is nekik kell ellátni. Megjelentek a járási hivatalok, azt mondták, olcsóbb lesz és gyorsabb; a járási hivatal kétszer akkora lassan, mint egy régi polgármesteri hivatal, és el is látja az önkormányzati, a volt polgármesteri hivatalok feladatának a 10-15 százalékát. Nagyjában-egészében ezt tették önök. Nem lett gyorsabb, lassabb lett. Nem lett olcsóbb, drágább lett. Ez az az önkormányzati reform, amit még önök megfejeltek azzal, hogy elvitték az önkormányzatok büszkeségeit, amit mindenki szeretett, elvitték az egészségügyi intézményeinket, amelyeket felújítottunk, hitelt vettünk rá, embereket csábítottunk oda dolgozni, orvosokat, ápolókat. Önök elvitték. Az oktatási intézményeink, amikért rengeteget pályáztunk az Európai Uniónál, rengeteget dolgoztunk, amelyekért szintén hiteleket vettünk fel, önök észszerűsítés címén elvitték. Elvitték, hogy mások üzemeltessék. És látjuk, hogy szegény Klebelsberg Kunóról elnevezett intézményrendszerük, illetve az Állami Egészségügyi Ellátó Központ bukdácsolása inkább drámába illik, mint egy sikertörténetbe. Pécsett most újra ugrottak egy szintet, ott teljesen visszajön a tanácsköztársaság. Pécsett megalakult a fideszes pártbizottság, ők vezetik Pécs városát. S ha már csődbe vittek egy várost, egy haldokló városból már elkezdik elvinni a családi ezüstöt, most már eladó a reptér is. Eladók lesznek majd a közműszolgáltató cégek is? Elvitték az egészségügyi intézményeket, az oktatást, elviszik a működtethető vagyont. Úgy gondoljuk, hogy ezzel önök megcsúfolják a rendszerváltásnak azt az eszméjét, amiről úgy gondoltuk, hogy önkormányzatiság, s hogy a helyi ügyek helyben dőlhessenek el. Amikor majd ezen változtatni fogunk a kormányváltás után, akkor visszaadjuk a helyi önkormányzatok hatáskörét, és visszaadjuk a helyi önkormányzatok szabadságát arra, hogy a helyi ügyeket ők szervezzék, ők intézzék és ők dönthessék el. Visszaadjuk az oktatási intézményeket, csak azoknak nem, akik nem kérik. Megszervezzük a helyi egészségügyi alapellátást, a helyi járóbeteg-szakellátást, és helyben lehetőséget kapnak arra az önkormányzatok, hogy a civil kapcsolataikat úgy építsék ki, ahogy azt ők jónak látják, nem ahogyan az az önök pártközpontjában eldőlhet. Köszönöm szépen a figyelmet."
6,u2020-05-20-29,Opposition,-0.82275390625,2020-05-20,0.09385966509580612,"Köszönöm a szót, elnök úr. Tisztelt Képviselőtársaim! Tisztelt Államtitkár Úr! Önök azt mondják, hogy semmi köze az önkormányzati választásoknak ahhoz, hogy most ez a javaslatcsomag idekerül a parlament elé. Akkor szeretném megkérdezni az államtitkár urat és ha majd részt vesz esetleg a vitában, akkor tud is rá válaszolni, és akkor lehetne vitatkozni, ha nem csak a zárszóban szólna hozzá , hogy miért nem öt éve jutott ez eszükbe. Miért nem akkor? Akkor még kiegyenlítődöttebbek voltak az önkormányzati fejlesztések? Vagy akkor még rendben voltak azok a beszedett adók mindenütt, amelyeket nem akartak központosítani? Vagy csak az után jutott ez eszükbe, miután elvesztettek nagyon sok megyei jogú várost, elvesztettek sok kisebb települést, és ezután ezeknek a településeknek a forrásait önök el akarják venni?Az sem igaz, hogy nem volt olyan mechanizmus, amit pontosan ezt adóerő-képességnek hívják, ugye ezeknél a településeknél nem akartak kiegyenlíteni, hiszen nem minden település volt ugyanabban a helyzetben az elejétől fogva, hogy ugyanannyi adót tudott volna beszedni, ugyanannyi kötelező feladatot ugyanolyan színvonalon, ugyanannyi vállalt feladatot el tudott volna látni, vagy éppen ugyanannyi fejlesztést tudott volna csinálni. Éppen ezért a területi kiegyenlítődési normatíva arra szolgált meg a helyben maradó helyiadó-többlet vagy éppen a központiadó-többlet, mint a súlyadó vagy az szja , hogy ezt próbálták egyensúlyozni objektív alapon. Nem politikai alapon, államtitkár úr! Objektív számítási alapon a Belügyminisztériumban, a Pénzügyminisztériumban elvégezték ezt a számítást, és több pénzt hagytak az önkormányzatoknál. Aztán jöttek önök, és elkezdtek központosítani. Először létrejöttek a kormányhivatalok, elvették az önkormányzatok hatásköreit, utána most elveszik az önkormányzatok pénzét, és elvették az önkormányzatok intézményeit, oktatási intézményeit, egészségügyi intézményeit. Nem tudom kimondani az idézőjelet, nagyon jól sikerült a központosítás az oktatási intézményeknél, amikor létrehozták a Klebelsberg Kunóról elnevezett intézetet, az bukdácsolt három-négy évet, aztán akkor önök most attól várják, ugye, hogy ez jobb legyen, hogy az egy nagy intézmény helyett 19-et csináltak, és akkor talán majd fog működni. Az egészségügyi intézményeknél is elvették az önkormányzatok kórházait, begyömöszölték önök egy hatalmas minisztériumba, aztán attól sem működtek jobban. Én sokáig nem gondoltam azt komolyan, amikor azt mondták nekem, hogy Pécset önök egy ilyen laboratóriumként használják, ahol kipróbálnak egyes dolgokat, aztán, ha működik, akkor lehet, hogy be lehet vezetni egyébként máshol is, vagy ha nem, akkor csak a pécsieknek lesz rossz. Ugye, önök Pécsett hozták először létre azt a fideszes pártbizottságot, amelyik döntött a polgármester helyett: Hoppál Péter országgyűlési képviselő, Csizi Péter akkor még országgyűlési képviselő, és Páva Zsolt egyébként mint polgármester részt is vehetett benne, vagy a városát, ahol megválasztották, vezette. És ezt a pártbizottságot önök létrehozták, egyébként a kedves vezető miniszterelnök nagyobb dicsőségére, bár, ha jól hallottuk, akkor annyira nem örvendett ő ennek, hogy létrehozták ezt a pártbizottságot, de a helyzet az, hogy ennek meg is lett az eredménye: Csizi Pétert is leváltották, meg Páva Zsoltot is leváltották. De önök most mégis pártbizottságot akarnak csinálni a megyei közgyűlésből. Azért lássuk be, hogy miután az önkormányzatoktól már elvonták a feladatokat, a megyei önkormányzatoknál nem öt évvel ezelőtt, nem két évvel ezelőtt, nem tíz évvel ezelőtt jutott az önök eszébe, hogy most akkor odatelepítsenek többletfeladatokat, hanem most jutott eszükbe, hogy odatelepítsenek több feladatot, nem áll mindenfajta gyakorlat nélkül az, hogy hogyan osztja el a megyei önkormányzat a fejlesztési pénzeket. Hát, mekkora botrány volt abból, államtitkár úr, amikor a TOP-os pályázatokat, a területi operatív program fejlesztési pályázatait még a megválasztott megyei képviselők is csak titoktartási nyilatkozat aláírása után nézhették meg, hogy miről fognak dönteni?! Azok voltak a központi források. Önök elsorvasztották a normatív finanszírozási rendszert, és a helyére idetették ezt a kijárós, kilincselős, előszobában ücsörgős, hajbókolós rendszert, hogy kérem, aki a jó barát hogy így mondjuk a jó elvtársat , akkor az majd kaphat többletfinanszírozást erre-arra-amarra, hát, másoknak meg majd nem jut. És ezt önök most törvényi szintre akarják emelni. Nagyon helyesen mondta egyébként minden szónok, aki azt mondta, hogy ez semmi másról nem szól, csak a pénzről; ez 710 milliárd forintról szól, ennyi az iparűzésiadó-bevétele általában a városoknak. Ennek a legnagyobb része Budapesten csapódik le, nagyjában-egészében a 70 százaléka Budapesten és a megyei jogú városokban. Ezekre önök rá akarják tenni a kezüket, és a kérdés csak az, hogy megálle itt ez a fajta központosítás. Vegyük újra ez elejéről! Először a hatósági jogköröket vették el az önkormányzatoktól, aztán intézményeket vettek el az önkormányzatoktól, oktatási, egészségügyi intézményeket vettek el az önkormányzatoktól, aztán most elvették az adóbevételüket az önkormányzatoktól, és most még területeket is vesznek el. Hát, képzeljék el, hogyan alkották meg önök ezt a törvényt! Egy önkormányzatnál, egy önkormányzat közigazgatási területén, ahol törvény szerint csak a helyi önkormányzat szabhat ki helyi adót, ott most hányféle adó lesz, államtitkár úr? [[11.10]] A megyei önkormányzat is szabhat ki adót? Vagy a megyei önkormányzatnak is lesz egy olyan területe, amit kihasítanak az önkormányzatból, és önök onnan majd elveszik ezeket a forrásokat? Hogyan fogják ezt végigcsinálni? Természetesen tudjuk, hogy hogyan. Ugyanúgy, ahogyan önök majd mazsolázni fognak, majd cseresznyézni fognak a beruházások között, amik 5 milliárd forintot meghaladnak. Azokat önök majd szépen kiválogatják, hogy melyik önkormányzatot akarják büntetni, melyik önkormányzatot akarják jutalmazni, melyik beruházásra akarnak rányúlni, melyik beruházásra nem akarnak rányúlni. Szó esett itt ma az önkormányzati szövetségekről. Egyetlenegy olyan önkormányzati szövetségről nem tudunk, még a Schmidt Jenő tabi polgármester által vezetett TÖOSZ sem támogatja ezt a javaslatot. Hát persze, hogy nem támogatja, miért támogatnák?! [[Dr. Orbán Balázs közbeszól.]] Miközben önök itt ebben a Házban folyamatosan papolnak egyébként a népszuverenitásról meg az önrendelkezésről, aközben önök pontosan az önkormányzatok rendelkezési jogát folyamatosan vonják el, központosítanak, megint létrehozzák az önkormányzatok között a hierarchikus rendszert, és pontosan azt a rendszert építik föl, ami ellen állítólag önök küzdöttek. A városi ügyeket majd megint a megyén fogják eldönteni, ott se más, mint a pártbizottság. Ezt a rendszert építik most fel önök. Amit az egyik városban megtermeltek, majd a megye eldönti, hiszen hierarchikus rendszerben fognak egymás alá-fölérendeltségében állni. Elvonhatja a megyei önkormányzat majd ezeket a forrásokat, és az ott ülő pártemberek pedig el fogják dönteni, hogy abban a megyében hol és milyen fejlesztések azok, amelyek megalapozottak önök szerint, vagy nem megalapozottak. Fölmondják ezzel önök az önkormányzati chartát, szembemennek a saját helyi adóról szóló törvényükkel, de ez önöket persze nem érdekli, mert önöket egy dolog érdekli, az a pénz. Ez 710 milliárd forint, amit önök jutalomfalatként akarnak osztogatni azoknak, akik elég sokat kilincselnek, előszobáznak, hajbókolnak, ott majd lehetnek fejlesztések, és persze lesznek olyanok, akik ezzel egészen biztosan rosszul járnak. Na de mi lesz azokkal, akik rosszul járnak? Mi lesz azokkal az ott élőkkel, akik rosszul járnak? Lesz állami oktatási rendszerük, amihez nem tud majd hozzájárulni az önkormányzat, mert a saját bevételeit már elvették önök vagy a járványveszélyre hivatkozással, vagy ezzel a törvénnyel. Lesz nekik állami egészségügyi rendszerük, már ahol van. Ha meg fejleszteni akarnak, meg egyáltalán az alapfeladataikat megfelelően el akarják látni, akkor majd vesznek föl hitelt. Önök azt mondják, hogy eladósodtak 2010 előtt az önkormányzatok. Hát, ne csináljunk már úgy, mintha 2010-ben kezdődött volna a világ! Hát, melyik önkormányzatok voltak a legjobban eladósodva? Hódmezővásárhely Lázár János polgármestersége alatt, Szita Károly Kaposvárja, Debrecen Kósa Lajos polgármestersége alatt. Pécset kétszer kellett konszolidálni, mert egyszer konszolidálták, majd utána négy év alatt megtermelték ugyanazt a mennyiségű hiányt, amit még egyszer kellett konszolidálni a fideszes vezetés alatt. Azóta, amióta önök konszolidáltak, mit mondott ön, 1300 milliárd forintot, azóta még 1300 milliárd forintot a jegybank kimutatása szerint 1268 milliárd forintot vettek föl hitelbe ezek az önkormányzatok. És, államtitkár úr, ehhez már az önök hozzájárulása is kellett. Legalább akkor ezeket ne hozzuk fel érvként! Önök egészen egyszerűen központosítanak, elveszik az önkormányzatok maradék önrendelkezési jogát, elveszik a bevételeiket, majd a megyén pártkatonák el fogják dönteni azt, hogy milyen fejlesztések lehetnek majd a megyében és a városokban, méghozzá azoknak, akik önöknek kedvesek, és ezzel kiüresítik teljes mértékben az önkormányzatiságot, ami a rendszerváltásnak az egyik legnagyobb érdeme volt. Ezért mi ezt nem fogjuk támogatni. Köszönöm a megtisztelő figyelmet."
6,u2015-05-11-157,Opposition,-0.98046875,2015-05-11,0.9939029812812805,"Köszönöm, elnök úr. Tisztelt Miniszter Úr! Ismét egy piac újraosztásába kezdtek, most éppen a vasárnapi boltbezárással hozzák helyzetbe a CBA-s haverokat. Ezt eddig értem. De azt már képtelen vagyok fölfogni, hogy azok után, hogy látják, hogy milyen hatalmas károkat okoz a Balaton turizmusában ez az intézkedés, miért nem adnak kivételt a Balaton turizmusának ezen eszement ötletük alól. Szombatonként nem lehet Siófok városközpontjában közlekedni, mert a boltoknak a parkolójába sem tudnak már az autók behajtani, hiszen már azok is tele vannak. Így mind szombatra, mind vasárnapra az emberek életét megkeserítik ezzel az intézkedéssel, és ezzel fogják elüldözni az embereket a hétvégi balatoni turizmusról. És ha már a Balatonról beszélünk, abban szeretném kérni az ön közbenjárását, hogy nemcsak a balatoni vasárnapi zárva tartás ügyében, hanem egy másik konkrét ügyben is segítsen közbenjárni. Ez a konkrét ügy pedig Balatonvilágoson egy környezetvédelmi katasztrofális helyzet, amiben egy magáncég ingatlanán nyilvánvalóan alkalmatlan tárolási körülmények között, elviselhetetlen bűzzel kísérve hatalmas szemétkupacok halmozódtak föl. Történt egy vizsgálat is, amely megállapította, hogy tűzveszélyes, közegészségügyi problémákat okozhat, a felszín alatti vizekre is veszélyt jelent, és így a Balatonra is veszélyt jelenthetnek ezek a szemétkupacok. Azt várnánk, hogy az államigazgatás gépezete ilyenkor azonnal beindul, és napokon belül felszámolja az emberek ezreinek egészségét és nem utolsósorban az egész Balatont veszélyeztető szemétkupacot, azonban egy, Fazekas Sándor minisztertársához intézett válaszból az derül ki, hogy totálisan impotens a minisztérium, káoszba fulladt az egész államigazgatás, hiszen az intézkedések egy részét a Fejér megyei katasztrófavédelemhez rakták át, egy másik részét Baranya megyéhez, közben a szemétkupacok hónapok óta ott állnak Somogy megyében, Balatonvilágoson. Kérem miniszter urat, segítsen elintézni ezt az elviselhetetlen helyzetet. Köszönöm."
6,u2021-09-20-270,OTHER,0.82470703125,2021-09-20,0.11088374257087708,"Köszönöm a szót, elnök úr. Tisztelt Országgyűlés! Mozgalmas és alapvetően örömteli nyarunk volt idén, Somogyországban is számos közösségi rendezvényen vehettünk részt, falunapon, városi rendezvényen, fesztiválon, immár diszkriminatív korlátozások és szájmaszk használata nélkül. Ezeknek én is részese lehettem, és nagyon örültem, hogy somogyi honfitársainkkal együtt örülhettünk ezeknek a közösségi élményeknek, nem egy esetben egyébként csupa szívvel és nagy gondossággal elkészített ételek elfogyasztása közben. A választókerületet érintően még két, alapvetően fontos ügyről szeretnék itt most a tisztelt Ház falai között megemlékezni, amelyek részben megvalósultak, illetve részben megvalósulhatnak a jövőben. Az egyik a fonyódligeti gyermektábor ügye, amely az eklatáns somogyi példája annak, hogy a Fidesz-kormány a közösség vagyonát hogyan változtatta át az elmúlt időszakban egyesek vagyonává. Tudják, ez a több tízmilliárd forint értékű korábbi közvagyon most már egy alapítvány tulajdonában van, egy olyan alapítvány tulajdonában, amelyik 2008 óta az ígéretek ellenére sem üdültetett gyermekeket Fonyódligeten egészen most nyár végéig, augusztusban ugyanis hosszú idő után megjöttek a gyermekek Fonyódligetre. Az azonban más lapra tartozik, hogy milyen körülmények fogadták őket. Aki mostanában járt Fonyódligeten, az láthatta, hogy ebben a táborban, amelyet Mészáros Lőrinc cégei 4,5 milliárd forint közpénzből újítottak fel ezt tessék idézőjelben érteni és írni majd! , milyen látvány fogadja őket. Ez leginkább egy menekülttáborra hasonlító tábor szögesdróttal körülvéve, egy fémkeretre ráhúzott, műanyag kamionponyvákkal ellátott sátortábor, ahol húsz gyermek zsúfolódik össze egy ablaktalan, alapvetően levegőtlen, jurtának mondott sátorba emeletes ágyakon, ahol még egyébként vizesblokk sincs. El lehet képzelni, hogy ezekben a helyiségekben például egy negyvenfokos nyári melegben milyen klimatikus viszonyok uralkodnak, különösen úgy, hogy a táborban lévő fákat egyébként bár Móring József Attila ezt nem tudta kivágták, és egyébként minden mást eldózeroltak, a földdel tettek egyenlővé. Tehát egyszerűen siralmas, hogy ennyi pénzből, a korábbi ígéretekkel és a korábbi látványtervekkel ellentétben mit csináltak, különösképpen ennyi pénzből. Én azt gondolom, hogy emellett nem lehet szó nélkül elmenni. A másik ilyen ügy, amelyet szintén itt a tisztelt Ház falai is már régóta tudnak és rendszeresen hallhatnak tőlem, a marcali kórház fejlesztésének az ügye, amely kezdeményezéshez az elmúlt hónapokban több ezer somogyi polgár csatlakozott, és én azt gondolom, hogy ennek hatására is augusztus 4-én megjelent az a kormányhatározat, amely a marcali kórház kastélyának és környezetének felújítására és egyébként eszközbeszerzésekre több milliárd forintot irányoz elő. Azonban hogy a kastély funkcióváltása, a felújítás és hogy milyen eszközbeszerzések konkrétan mikor fognak megvalósulni, és ezek mit jelentenek, és milyen határidővel történik mindez, arra a térség fideszes országgyűlési képviselőjétől, Móring József Attilától sem kaphattunk választ. Minket elsősorban az érdekel, hogy ezeknek a fejlesztéseknek a hatására lesze több új orvos a marcali kórházban, növelike végre az ápolók brutálisan alacsony bérét, illetőleg hogy beszerzike azokat az eszközöket, amelyeket már régóta ígérnek, azokat a gyógyászati és diagnosztikai eszközöket, amelyek által az ellátás színvonala is javulhat Marcaliban. [[20.30]] Azt reméljük egyébként ettől a fejlesztéstől, hogy nem kell majd többet Kaposvárra utazniuk, és végre lesz egy szakmailag, szervezetileg és gazdaságilag is valóban önálló, erős kórházunk, amit a marcaliak és a járásban élő több tízezer ember megérdemelne. Mivel a kormányzati oldalon nem látok válaszadásra kijelöltet, ezért ezekkel a konkrét kérdésekkel, több tízezer somogyi polgár húsbavágó kérdéseivel az illetékes miniszterhez, az illetékes minisztérium képviselőjéhez fogok majd fordulni, mert ezek a kérdések nem maradhatnak válasz nélkül. Köszönöm, hogy meghallgattak."
6,u2019-11-11-213,OTHER,0.78955078125,2019-11-11,0.16736342012882233,"Tisztelt Elnök Úr! Tisztelt Ház! Köszönöm a szót. Engedjék meg, hogy elsőként a Jobbik Magyarországért Mozgalom Jász-Nagykun-Szolnok megyei elnökeként gratuláljak Budai Lórántnak, aki tegnap fényes győzelmet aratott Jászberényben, és elnyerte a polgármesteri címet. [[Taps a Jobbik soraiban.]] Ötéves mandátumához kitartást, jó egészséget és bölcs döntéseket kívánok a település érdekében.Ahogyan azt önök is tudják, majdnem napra pontosan egy hónapja zajlottak le az önkormányzati választások Magyarországon, ezért úgy gondoltam, hogy néhány percben összegezném tapasztalataimat e Ház falai között is. Ha megengedik, elsősorban saját választókerületemre, a Jász-Nagykun-Szolnok megyei 4. választókerületre koncentrálnék, itt ugyanis 23 változatos struktúrájú település található, városok, községek, falvak, ahogyan azt a mozaikrendszer annak idején megkívánta. A választási eredményeket vizsgálva megállapítható, hogy a választókerületünkben egyre több olyan település van, ahol nem a fideszes jelöltet támogatták a választók, egyértelmű üzenetet küldtek a NER helyi helytartójának, Boldog Istvánnak, hogy a munkamódszereivel, eszközeivel nem tudnak tovább azonosulni. Engedjék meg, hogy mint jobbikos országgyűlési képviselő, örömömet fejezzem ki emiatt és bátorítsam a településvezetőket és az ott élőket, hogy helyesen cselekedtek, megtették az első lépést a legújabb kori hűbéri rendszer felszámolásának útján. Gratulálok, jó egészséget kívánok mindőjüknek. Tudom, hogy többen nézik és várják a megerősítést. Október 13-a után sorra alakultak meg a képviselő-testületek, álltak föl az önkormányzatok. Volt, ahol mindez zökkenőmentesen zajlott, úgy, ahogy annak zajlania kell, de sajnos ismerek olyan eseteket is, ahol az újonnan megválasztott polgármester munkáját inkább hátráltatták, mintsem segítették volna a kezdeti napokban, sőt van olyan önkormányzat, ahol még mindig nem tudja megkezdeni érdemi munkáját a megválasztott településvezető, mert nem állnak rendelkezésére szerződések, leltár, hogy csak két dolgot említsek, amelyek megléte nélkül nagyon nehéz felelősségteljes munkát végezni. Emlékszünk rá, hogy a választások után Orbán Viktor miniszterelnök is és a többi, itt a Házban fölszólaló fideszes képviselő is minden győztesnek gratulált, nagyon helyesen. A súlyos valóság azonban ezzel szemben az, hogy a NER-helytartók bizony komoly különbségeket tettek település és település között. Ahol számukra kedvezően alakultak a körülmények, oda koncentrálták a forrásokat, lásd például szülővárosomat, Mezőtúrt a választókerületemben, ahová az elmúlt ciklusban annyi TOP-os pályázat érkezett, hogy azok megvalósításának megindításához már 350 millió forintos hitel fölvételére volt szükség. Nem lehetett volna észszerűbben elosztani a forrásokat a települések között? tehetnénk föl a kérdést naivan. A válasz azonban nagyon egyértelmű: a fideszes helytartók az ideológiai hovatartozás durva kettős mércéjét zsinórmértékként maguk előtt tartva mintha a saját zsebükből adnák, osztogatják az EU-s forrásokat. Arról most ne is beszéljünk, hogy ez a folyamat meg van fűszerezve egy olyan korrupciós mechanizmussal, amely már a hatóságoknak is szemet szúrt, nem mehettek el szó nélkül mellette. Polt Péter legfőbb ügyész tájékoztatása alapján ügyészségi nyomozás zajlik a választókerületben, bűnszövetkezetben elkövetett költségvetési csalás többek között a vád, ha hihetünk a választókerületben hallható híreknek. Reméljük, minél hamarabb megtudhatjuk, hogy Boldog István mellett kik érintettek még ebben az ügyben. Éppen ezért nagyon fontos lenne, hogy a választókerület minden újra megválasztott településvezetője nyilatkozzon az új ciklus elején az érintettségéről ebben az ügyben. Véleményem szerint mindez elengedhetetlen lenne a településekért végzett közös munka megkezdéséhez. Éppen ezért kérem innen, az Országház falai közül, hogy az érintett polgármesterek, amennyiben nincs takargatnivalójuk, álljanak a nyilvánosság elé és tisztázzák a nevüket. Ellenkező esetben ugyanis sajnos az érintettségük válik nyilvánvalóvá. Ugyanakkor egy hónappal a választások után arra kérem a települési jegyzőket, illetve hivatali vezetőket, munkatársakat, hogy tegyék lehetővé azon településeken is a munka elkezdését, ahol eddig ez nem történt meg maradéktalanul. Ahogyan napirend előtti fölszólalásában Jakab Péter frakcióvezetőnk mondta: fogadják el a választók akaratát, tanuljanak meg veszíteni! Ha így folytatják, lesz még benne részük bőven. Köszönöm szépen a figyelmet. [[Taps a Jobbik soraiban.]]"
6,u2021-09-28-107,OTHER,0.63134765625,2021-09-28,0.9907227754592896,"Köszönöm a szót, elnök úr. Tisztelt Országgyűlés! A 125 éves Balatonfenyves település méltán híres egyébként a fenyveseiről, fenyőfáiról, melyek különösen a Balaton vidékén rendkívül népszerűek mind a település bel-, mind külterületén is. És nemcsak erről híres, hanem az itt élők nagyon szeretik a megújult strandjait, játszótereit, én magam is egyébként gyermekeimmel sűrűn látogatjuk az itt lévő játszóteret, különösképpen a tobozos játszóteret. De hát a kisgyermekes családok körében is igen népszerű üdülőhely, már hogyha el tudnak jutni Balatonfenyves-alsóra. Erről majd később fogok beszélni, amikor a balatonfenyvesi ügyeket említem. De Balatonfenyvesnek egyébként a sportélete is virágzik, hiszen 25 éves múltra tekint vissza a Balatonfenyvesi Vitorlás Sportegyesület, mely a vitorlázás szerelmesei számára nyújt egyfajta keretet, és a sokak által bírált, 500 méter hosszan benyúló fenyvesi móló, a vitorláskikötő is új lendületet adott itt a vitorláséletnek. Említettem a közlekedést és az eljutást. Mondhatom, hogy a parkolási gondok évtizedes problémák Balatonfenyvesen, de bizony Balatonfenyves-alsóra vasúttal eljutni is az idén nyáron különösen nehéz volt, hiszen ritkán álltak meg a vonatok. De hogy miért is? Tisztelt képviselőtársaim, talán emlékeznek még a tavaszi ülésszak végén, amikor itt a tisztelt Ház falai között is szóvá tettem, hogy Balatonmáriafürdőn, Máriahullámtelepen a vonat csak hajnali 4 óra 51 perckor állt meg az itt élők, az idelátogatók közlekedését elnehezítve, egy olyan vasútvonalon egyébként, amelyet néhány évvel ezelőtt Mészáros Lőrinc cégei 72 milliárd forint közpénzből újítottak fel. Most ez nyilván botrányt kavart, Galácz György polgármester úr is és jómagam is szóvá tettük, illetőleg írásbeli kérdést is intéztem az illetékes ITM államtitkárához. Azóta ezek a közlekedési gondok megoldódtak Balatonmáriafürdőn, de hát ennek nagy ára volt, és azt is elmondom, hogy miért. Engedjék meg, hogy idézzem a Magyar Államvasutakat: „A Balatonmáriafürdő települést érintő megállóhelyek kihagyása miatt érkező észrevételek hatására arról született döntés, hogy 2021. május 17-étől a vonatok Balatonfenyves-alsón nem, de Máriahullámtelepen megállnak.” Szóval, ami egyrészt jó volt a Máriahullámtelepen élőknek, az most feketelevesként érintette az egyébként szomszédos településen élőket, akik ily módon nem tudnak vasúttal, a felújított vasúttal, a peronon, a vasúti megállóhelyen nem megálló vonattal elmenni például Fonyódra bevásárolni, nem tudnak elmenni a kaposvári kórházba szakrendelésre, illetőleg az idelátogatók sem tudnak Balatonfenyves-alsón vonattal megállni, a szomszédos megállókon van erre lehetőség. Most képzeljük el, hogy a nyaralóknak a batyukat, táskákat kilométereken át kell cipelniük, hogy eljussanak a szálláshelyükre. Azt gondolom, hogy ez méltatlan, túl azon, hogy felháborító is. Sokkal inkább kellett volna gondolni ennek a vasútvonalnak a felújításánál a megnövekedett nyári forgalomra, arról nem is beszélve, hogy a dél-balatoni vasútvonal rendkívüli mennyiségű teherforgalmat is biztosít. Tehát valóban ideje lenne elgondolkozni a menetrendek átszervezésén. Lakossági panaszra az Államvasutak válaszolt, és engedjék meg, hogy ezt is idézzem: „A MÁV vizsgálja a megoldási lehetőségeket, a Balatonfenyves megállóhely közelében lévő táborokba érkező vagy onnan távozó, bejelentett csoportos utazások alkalmával kérésre eseti vonatmegállásra van lehetőség.” Itt a bejelentésen van a hangsúly és az esetin. Tehát megdöbbentő az, hogy, még egyszer mondom, 72 milliárd forintból felújítunk egy vasútvonalat, megújulnak a megállóhelyek, a vonat pedig csak előre bejelentésre és eseti módon áll meg. Ez mindenféleképpen megkeseríti a Balatonfenyves-alsón élők életét is. Szeretném, hogyha ezen változtatnánk, és csak a szép és csak a jó dolgok jutnának majd az eszünkbe a jövőben, hogyha a Balaton-parton élünk, illetőleg a Balaton-parton nyaralunk. Köszönöm szépen, hogy meghallgattak. [[Z. Kárpát Dániel tapsol.]]"
6,u2019-04-02-66,OTHER,-0.93603515625,2019-04-02,0.06832321733236313,"Köszönöm szépen. Tisztelt Elnök Úr! Tisztelt Ház! Bizony azért kellett ezt a kicsit keserű hangvételű kérdést föltennem, mert hosszú évtizedek óta azt érezzük, hol balliberális kormányok, hol éppen Fidesz-kormány idején, hogy sokadrangú állampolgárai vagyunk ennek a hazának, akár úgy, mint Szabolcs-Szatmár-Bereg megyében élő emberek, legfőképpen pedig a keleti végeken, a szatmári térségben, Mátészalka és Csenger környékén élő emberek többségének sajnos az az érzése, hogy ugyanazokat a kötelezettségeket teljesítjük, ugyanazok a törvények vonatkoznak ránk, ugyanazt a mértékű adót fizetjük, és kisebb beruházások, kisebb fejlesztések tagadhatatlanul történnek, de amikor nagy, átfogó jellegű beruházásokra, fejlesztésekre lenne szükség, akkor azt látjuk, hogy nincs elég lobbiereje a térségnek, nem megfelelő az érdekérvényesítő képesség, és komoly beruházások kapcsán mindig háttérbe szorítanak, hátra sorolnak, ha úgy tetszik, hátrányosan különböztetnek meg minket, hátrányos megkülönböztetést kell elszenvednünk. A teljesség igénye nélkül mondanék néhány konkrét példát, hogy nehogy túl általánosnak tűnjön a mondanivalóm. Mindjárt rátérnék az egészségügy területére. Akár a csengeri, akár legfőképpen a mátészalkai mentőszolgálat komoly fejlesztésre szorulna, folyamatosan, évről évre nyújtok be a költségvetési törvény vitájában erre vonatkozó javaslatokat, de ezeket sorra lesöprik egyébként a Szabolcs-Szatmár-Bereg megyei kormánypárti képviselők is , holott néhány tízmillió forintból vagy fel lehetne újítani a meglévő mentőszolgálati felszereltséget, vagy akár futná új mentőautókra, rohammentőkre, és akár a térség megérdemelné egy koraszülöttmentő beszerzését is, hiszen nagyon nagy vonzáskörzetről beszélünk a mátészalkai kórház esetén. Ehhez képest orvoshiány, szakszemélyzettel kapcsolatos létszámbeli hiányosságok vannak, ami nyilván nem a szakszemélyzet hibája. Minden tiszteletem az övék, hogy ilyen nehéz körülmények között is a vállukon viszik még a környékbeli egészségügy problémáit. Ezenkívül kértem azt mindössze bő kétmillió euróból meg lehetne oldani több alkalommal, de ezt is lesöpörték az asztalról, hogy modern ultrahang, CT-, MRI-berendezés beszerzésére kerüljön sor, illetve modern szem- és béldiagnosztikai eszközök beszerzésére, hiszen a térségben jóval az országos átlag fölött fordulnak elő a rosszindulatú daganatos betegségek. És mivel elvileg ugyanolyan rangú, egyenrangú polgárai lennénk ennek a hazának, ne legyen szükség arra, hogy egy mátészalkai vagy egy csengeri ember Nyíregyházára, Debrecenbe, Budapestre utazzon be egy olyan vizsgálat elvégzéséért, amit egyébként el lehetne végezni helyben is, ha lenne hozzá kellő felszereltség, politikai jó szándék és akarat. Nagyon örülünk annak, hogy a kisvárdai kórházban található az ország egyik legmodernebb MRI-berendezése, de ugyanezt megérdemelnék a mátészalkaiak is. Aztán ott van az ipari park kérdése mind Csenger, mind Mátészalka esetében. Csengerben azt látjuk, hogy leginkább legelő-szántó művelési ágban maradtak ezek a területek, ami mezőgazdasági szempontból örvendetes, de hát az ipari park fejlesztése, úgy látszik, várat magára; még a kerékpárút építése is éppen hogy csak akadozik. Ugyanez igaz a mátészalkai ipari park bővítésére; folyamatosan hangzanak el ígéretek, de ebből nagyon-nagyon kevés valósul meg. Aztán a végére hagytam két miniszterelnöki ígéretet, amelyet addig fogok ismételgetni, amíg egyrészről erre a választópolgárok nekem lehetőséget biztosítanak, másrészről míg meg nem valósul. Mind a kettő ígéret 2017. május 4-éhez kapcsolódik, a Csengeri Járási Tanuszoda átadásához, amikor Orbán Viktor miniszterelnök úr a késő délelőtti órákban határozott ígéretet tett mind a csengeri börtön, mind az M49-es út megépítésére. Megjegyzem, az M49-es vonatkozásában néhány hónappal korábban, 2016 végén, a román választási kampány vége felé Szatmárnémetiben is tett egy határozott ígéretet. Ehhez képest úgy néz ki, hogy a csengeri börtönből nem lesz semmi, hiszen bár a kivitelező kiválasztása valamennyi börtönépítés kapcsán megtörtént, de egyelőre ismeretlen okból ezek a források nem állnak rendelkezésre. Úgy néz ki, hogy a nagyon távoli jövőbe ismét háttérbe szorították, hátra sorolták ezt a térséget a börtönfejlesztési projekt szempontjából. És ott van az M49-es útvonal kérdése, amelyet legalább húsz éve ígérgetnek. Én még javában Kocsordon dolgoztam aljegyzőként, amikor már évekkel korábban lehetetett hallani, ott pedig szinte minden évben, hogy most fog megépülni, most fog megépülni, ehhez képest egyetlen méter út meg nem épült. A napokban olvashattuk a jó hírt, hogy 1,5 milliárd forint értékben szerződést kötöttek a tervek elkészítésére. Ennek én nagyon örülök, csak attól félek, hogy ha nem lépünk a gázra, és a térség érdekében nem fogunk össze, nem lesz elég érdekérvényesítő ereje ennek a sokkal jobb és szebb sorsra érdemes térségnek, akkor hosszú éveket, évtizedeket kell még várni ennek az útnak a megépítéséhez. Megint mondom: ahogy megérdemli az ország szerencsésebb része, megérdemli a Nyugat-Dunántúl, ugyanúgy megérdemelné ezt végre Szabolcs-Szatmár-Bereg megye, különösen pedig Mátészalka és Csenger környéke. Ehhez kérek mindenkitől megfelelő támogatást. Köszönöm szépen. [[13.30]]"
6,u2020-07-02-103,OTHER,-0.970703125,2020-07-02,0.9948524832725525,"Kevés időm van. Mátrai képviselő asszonynak szeretnék reagálni. Képviselő asszony, ha nem lakásépítés kapcsán jött volna be ez a rozsdaövezeti dolog, ami mögött sok mindent lehet sejteni, hanem azért jött volna be, mert az országban sok ezer helyen van elszennyezett környezet, ahol a talajt veszélyezteti, ahol az ivóvizet veszélyezteti, akkor mi is örülnénk. De semmi nem történt. Önök leállították ezt a kármentesítési programot sok-sok éven keresztül. Most hirtelen fontos lett? Miért? Miért nem fontos az emberek egészsége vidéken, és miért nem fontos azoknak a problémáknak a megoldása, ami több tíz éve húzódik, és ami most már nem annyiba fog kerülni, mint régen, de az emberek egészségébe fog kerülni? Ez pedig nem lesz más, mint az, hogy az önök holdudvarában érdekelteknek, valószínűleg Mészáros Lőrincnek meg nem tudjuk, kicsodának fogják átjátszani ezeket a területeket, és ezek sem lesznek rendesen kármentesítve."
6,u2022-06-13-248,OTHER,-0.9765625,2022-06-13,0.059302158653736115,"Tisztelt Elnök Úr! Tisztelt Ház! Kár, nagy kár, hogy így alakult a helyzet, átgondolatlanság, észszerűtlenség, logikátlanság és előrelátás hiánya. Miért és kire mondom mindezeket? A Fideszre illő jelzők, mert már megint rosszul jár a miskolci lakosság. Szó szerint rosszul járnak, ugyanis az úgynevezett Y-híd átépítése, mely két éve tart, már-már fájdalom a mindennapi közlekedésben a hosszú kerülő utak miatt, testközelből éli meg több mint 20 ezer ember ennek a hídnak a tervezés, kivitelezés szakaszait. Szükség van erre a hídra, de milyen árat fizet érte a lakosság? Lett volna jó megoldás, ha megfogadják a várost jól ismerők tanácsát, és a 2004-ben elkészült M30-as autópálya építésének terveiben szereplő Martinkertváros és Szirma közötti leágazó utat építik meg. Az Y-híd lezárásával a mentő útvonalakon a közlekedés menetideje az eredetinek a háromszorosára nőtt, a reggeli és a délutáni csúcsforgalomban eléri az egy órát. Ami két évvel ezelőtt 10 perc, az most már 40-50 perc. Kit érint az anomália? Az óvodásokat, az iskolásokat és szüleiket, akiknek a felüljáró építése miatt sokkal korábban kell felkelniük, hogy beérjenek időben a csoportszobába, a tantermekbe és a munkahelyekre. A kisnyugdíjasokat, akik ledolgoztak egy életet ezért az országért, még sincsenek megbecsülve. Ők nem sietnek ugyan időre a munkahelyükre, de a koruknál fogva és kialakult betegségeik miatt felülvizsgálatra, orvosi rendelőbe utaznak, ami szintén hosszú menetidővel jár. A többórás orvosi vizsgálatra várás miatt kora hajnalban már közlekedési eszközön kell lenniük, ha nem akarják az egész napjukat a rendelőintézetekben tölteni. Azokat az időskorúakat is érinti, akik még jó egészségnek örvendenek és piacra igyekeznek, hogy több standot végigjárjanak, mert az egekbe szökő élelmiszer-drágulás miatt a legolcsóbb termékeket keresik, hiszen a 28 500 forintos minimálnyugdíjat be kell osztani. Az autósokat is érinti, akik aggódnak a nagyobb üzemanyagköltség, a gépjármű amortizálódása miatt. Benzinárstop ide vagy oda, többet fizetnek, mert a belváros megközelítéséhez a tankolásnál a dupla út dupla kiadással jár. És az ott élőket is érinti. A felüljáró építéséhez szükséges építőanyagot szállító kamionok, tehergépkocsik zaja és a megnövekedett forgalom az eddig csendes, madárcsicsergős kertvárosi részek lakosainak nyugalmát tönkretették. Megjegyzem, hogy az állami belterületi közutak állaga a beruházás miatt a szekérutak minőségével vetekszik. Érinti a kis- és középvállalkozókat is, az áruszállítókat, idegőrlő számukra is eljutni a város egyik pontjáról a másikra. Amíg A-ból B-be araszolgatnak, van idejük azon gondolkodni, hogy a rezsicsökkentés megvonása miatti pluszt hogyan fogják kigazdálkodni, és elkerülni a csődöt. Az eddigi gondok mellé, gondolok itt a készlethiányra, a nyersanyaghiányra, a munkaerőhiányra, jön most az energiaárak többszörösére emelkedése. Nem volt a kormány előrelátó, hogy mekkora probléma adódik abból, ha késve érkezik a mentő, a rendőr, a tűzoltó ezekbe az elszigetelt városrészekbe. És ez megy két éve. Egykor azt a tájékoztatást kapták az itt élők, hogy az átadás dátumát tartani fogják. Hát, tartsák is! A lakosság már a tanévkezdésre várja, hogy megszűnjön végre ez a közlekedési káosz. Olvasható bizonyos hírforrásokból az októberi és a novemberi átadási dátum. Nem, szeptemberben ezt adják át! 2020-ban csúszott a munka elkezdése. Az emberek türelmetlenek, és nyögik a már eddigi megszorítások terheit is, így ehhez plusz közlekedési nehézség már nem hiányzik. Köszönöm megtisztelő figyelmüket. [[Taps a DK soraiból.]]"
7,u2020-11-23-123,Fidesz-KDNP,0.33740234375,2020-11-23,0.9932520985603333,"Köszönöm, elnök úr. Tisztelt Ház! Tisztelt Képviselő Asszony! A Miniszterelnök úr 105/2020. határozata alapján országos kórház-főigazgató kinevezéséről döntött. Ennek alapján, az országos kórházi főigazgatóságról szóló kormányrendelet adta jogkörnél fogva, az emberi erőforrások miniszterének javaslatára Jenei Zoltánt nevezték ki november 18-ai hatállyal országos kórház-főigazgatóvá. Szeretnénk ezúton is gratulálni Jenei úrnak, és jó munkát kívánni valamennyiünk érdekében. Amit ön kifogásol, nem része semmiféle jogszabálynak, sőt azt kell mondanom, hogy az egészségügy mostani helyzete és az egészségügy kezelése, a járványhelyzet kezelése legalább olyan katonai pontosságot és fegyelmet igényel [[Dr. Varga-Damm Andrea: Hát, ez vicc!]] mint amit Jenei úr is birtokol. [[Rig Lajos közbeszól.]] Ott vannak most is a katonák a kórházakban, szervezik a mindennapi védekezés eszközeit, szervezik a szükséges forrásokat. Tehát azt gondolom, hogy hasznos munkát végeznek el. De ha képviselő asszony ebből a szempontból egy ilyen foglalkozássovinizmussal rendelkezik, akkor azt javaslom, gondoljon bele abba, hogy mondjuk, Kossuth Lajos, aki jogász végzettségű volt, az ország első pénzügyminisztereként kitűnő munkát végzett annak idején. Ő vezette be egyébként a Kossuth-bankókat, stabilizálta az akkori hazai valutát. Tehát azt kérem öntől, hogy egy kicsit rugaszkodjon el a szakmájától, és ne gondolja azt, hogy az egészségügyben csak egészségügyi szakemberek dolgozhatnak, a gazdaságban csak közgazdászok dolgozhatnak. Vannak olyan képességek, amelyek főleg így veszélyhelyzet idején felértékelődnek, és ha valaki jó szervezőkészséggel rendelkezik, ha képes arra, hogy az országos kórházi főigazgatóság hatáskörét, ami a stratégiai döntésektől elkezdve a fenntartói, irányítási jogig terjed, ellássa, akkor én az gondolom, hogy alkalmas lehet rá. Száz nap türelmi időt legalább ennek az úrnak ön is adjon meg. Köszönöm szépen. [[Taps a kormánypártok soraiból.]]"
7,u2015-03-30-183,Fidesz-KDNP,0.302734375,2015-03-30,0.995178759098053,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! A kamarával természetesen folyamatos a kapcsolata minisztériumunknak, Balogh Zoltán elnök úrral én magam is találkoztam, miniszter úrral is találkozott, államtitkár úr is folyamatosan tartja vele a kapcsolatot, és ismerjük azokat a problémákat, amelyeket felvázoltak. Amiket ön mondott, hadd egészítsem még ki azzal, hogy a nővérszállások helyzetével kapcsolatban is vannak felvetéseik, és még sok olyan egyéb javaslatuk van, amely teljesen megalapozott és méltányos. Ez a kormány az elmúlt négy évben, az Európai Unióban is formabontó módon olyasfajta új forrásokat próbált teremteni az egészségügyben - elsősorban a chipsadó, a népegészségügyi termékdíj formájában -, amely más országban nem szolgálja a gyógyítás pluszfedezetét, de mivel Magyarországon láttuk, hogy az egészségügyi dolgozók bére mennyivel elmarad attól, mint amire jogosan tarthatnak igényt, ezért vontuk be ezeket a pluszforrásokat. Összesen 95 ezer dolgozónak tudtunk valamekkora, átlagban 27 százalékos béremelést adni - ebbe az orvosok is beleértendők, az ápolók is beleértendők -, bízunk benne, hogy az a több mint 70 milliárd forint, amit itt pluszbérre fordítottunk, az ő helyzetüket is javította. De kétségtelen, hogy akár a nővérszállók esetében vagy más, munkakörülményt befolyásoló tényezők esetében még van szükség további fejlesztésekre. Ennek a fedezetét jelenti többek között az a plusz 6 százalék, ami az egészségügyi ágazat idei költségvetésében szerepel a tavalyihoz képest. Az a program, amelyben igyekszünk megszüntetni a kórházak adósságállományát abban az esetben, hogyha vállalják azokat a változtatásokat, amelyek az adósság újratermelődését megakadályozzák, szintén javítani fogja az egészségügyben dolgozók körülményeit. Az, hogy 2012 óta most már egyre inkább csökken évről évre azok száma, akik különböző hatósági bizonyítványokat kérnek ahhoz, hogy külföldön dolgozhassanak, külföldön végezzenek egészségügyi tevékenységet, az azt hiszem, jelzi azt, hogy vannak, akik ebből most már itt Magyarországon próbálják a jövőjüket elképzelni, bár kétségtelen, hogy kirívó esetek - amelyeket képviselő úr is mondott - voltak, de azokban az esetekben a kormányzat rögtön intézkedett. [[Az elnök a csengő megkocogtatásával jelzi az időkeret leteltét.]] Akár a csecsemők gondozásáról volt szó, akár másról, azonnal intézkedtünk és léptünk, hogy ilyenekre még egyszer példa ne legyen. Köszönöm szépen. [[Taps a kormánypárti padsorokban.]]"
7,u2020-10-26-92,Fidesz-KDNP,0.23876953125,2020-10-26,0.22464193403720856,"Köszönöm a szót. Tisztelt Elnök Úr! Tisztelt Országgyűlés! Tisztelt Képviselő Úr! A járvánnyal kapcsolatos halálozási adatoknál üdvözlöm azt a méltányos megközelítést, hogy egészében érdemes a számokat nézni. Azt is elfogadom, hogy ki lehet ragadni rövidebb időszakot, egy hetet vagy két hetet, de javaslom, hogy akkor a tesztek esetén is tegye ezt. Ha az elmúlt öt nap tesztelését nézi, akkor az a magasabbak között van, hiszen az elmúlt öt napban radikálisan megnőtt a tesztek száma. Nyilván ez összefüggésben van azzal, ahogy a járvány terjed. Azt tudjuk mondani, hogy a magyar egészségügy felkészült arra, hogy a jelenlegi tendenciák folytatódása esetén is mindenkinek megfelelő színvonalú, a ma ismert, lehető legmagasabb színvonalú egészségügyi ellátást tudjuk nyújtani. Ezenkívül pedig természetesen van felelőssége az államnak, elsősorban az, hogy senki ne maradhasson ellátatlanul, másodsorban pedig mindannyiunknak van az a felelőssége, hogy azokat a járványügyi szabályokat, amelyeket az Országgyűlés, illetve a kormány meghozott, a lehető legnagyobb mértékben próbáljuk meg betartani. Ez egyébként nehéz, de ha ezt meg tudjuk tenni, akkor egyidejűleg fenntartható az ország működőképessége, és mérsékelni lehet azokat a károkat, amelyeket a járvány okoz az emberi egészségben és egyébként a gazdaságban is. Természetesen mi örülünk annak, ha az ellenzéki képviselők, pártok pozitív javaslatokat tesznek, és ezekre eddig is nyitottak voltunk, és ezután is nyitottak leszünk. Azt szeretném hozzátenni, hogy az egészségügyi védekezés alapvetően egy olyan szakmai kérdés, ahol a kormánynak az a feladata, hogy minden szükséges eszközt biztosítson. Ezt mi az elmúlt időszakban megtettük, ezután is meg fogjuk tenni. Korábban is sokszor elmondtuk, hogy a WHO-protokollnak megfelelően tesztelünk, ezután is ennek megfelelően fogunk tesztelni. Ahogy sajnos a fertőzés terjed, úgy nőnek a számok, így a tesztszámok is nőni fognak. Bárcsak azok olyan alacsonyan lennének, mint ahogy tavasszal okkal voltak, hiszen akkor Magyarországon nagyon kevés volt a fertőzés! Azonban, ha a terjedést nézzük, akkor Magyarországot ki lehet ebből emelni, de sok értelme nincsen, mindenhol ugrásszerűen, nagymértékben nő a fertőzöttek száma és sajnos a halálesetek száma is. Abban bízunk, hogy a magyar egészségügy később képes lesz ezt a helyzetet eredményesen kezelni, a feltételek mindenesetre ehhez adottak. Köszönöm. [[Taps a kormánypártok padsoraiból.]]"
7,u2020-11-18-35,Fidesz-KDNP,-1.0,2020-11-18,0.344980388879776,"Emberi méltóságukban támadják a járványügyi szakembereket. Arról beszéljen inkább, képviselő úr, hogy ön vagy Gyurcsány Ferenc rendelte meg az áramlopást! Arról beszéljen [[Dr. Oláh Lajos: Téged, téged!]] , tisztelt képviselő úr! Mindenki a járványügyi védekezésben dolgozik, miközben önök ezt akadályozzák. Pozíciójában tartják a kamuvideós Korózst, támadják a járványügyi szakembereket, álhíreket kreálnak és folyamatosan terjesztenek. Erről beszéljen, tisztelt képviselő úr, mert felháborító az, hogy önök mindig ki akarják vonni magukat a közös védekezésből és a nemzeti egységből! A Demokratikus Koalíciónak ez a magatartása nem új keletű, folyamatosan ezt csinálják, miközben egyébként az álhíreikkel, a kamuvideóikkal és a kamustatisztikáikkal az egészségügyben dolgozókat járatják le: a mentősöket, az orvosokat, az ápolókat, a rendvédelmi dolgozókat, a szociális otthonokban dolgozókat. Kérem szépen, hogy fejezze be a hangulatkeltést, álljon oda azok mellé, akik a frontvonalban dolgoznak, köszönje meg nekik a munkájukat, mert ezt öntől még sosem hallottuk, pedig itt mindig elhangzik a parlamentben sok frakciótól, hogy igenis meg kell köszönni a védekezésben részt vevőknek a munkáját, és inkább ezzel foglalkozzon, illetve azzal, hogy miért ön vagy miért Gyurcsány Ferenc rendelte meg az áramlopást az ön kerületében! Köszönöm. [[Taps a kormánypártok padsoraiból.]]"
7,u2021-12-13-11,Fidesz-KDNP,-1.0,2021-12-13,0.29008710384368896,"…befutásközeli helyekre jut a baloldalnak a listáin. Önök azt az embert mentik át [[Kunhalmi Ágnes: Vegye fel ön a maszkját!]] , aki a járványkezelésben az egyik legnagyobb támadást intézte az orvosok és az ápolók ellen, és nem kért bocsánatot érte! Nemcsak hogy Gyurcsány Ferenc nem kért 17 éve bocsánatot azért, amit 2006-ban mondott és tett, nemcsak hogy Bangóné és társai nem kérnek bocsánatot azért, amit iksz évvel ezelőtt tettek akár a népszavazás kapcsán, akár 2006. október 23-a kapcsán, hanem senki semmiért a baloldalon ilyet még sosem tett. Tisztelt Képviselő Úr! Ebben az évben lenne miért lelkiismereti vizsgálatot tartania a baloldalnak, de amíg Czeglédy Csabák állnak a Gyurcsány által összeállított lista élén [[Az elnök csenget.]] addig ilyesfajta dolgot a baloldaltól nem várhatunk, azt hiszem. [[Taps a kormánypárti padsorokban.]]"
7,u2021-06-07-159,Fidesz-KDNP,-1.0,2021-06-07,0.23919501900672913,"Köszönöm szépen a szót, elnök úr. Tisztelt Képviselő Úr! Tisztelt Ház! Engem megdöbbent, hogy ön még a mai napon is Korózs Lajost és az ő kamuvideóját védi, tisztelt képviselő úr, és azt mondja, hogy az egészségügyi dolgozók segítése volt az MSZP részéről, hogy egy nem egészségügyi dolgozót, egy álmentőst odaállítottak a kamera elé, azt mondta, hogy ő mentős, miközben nem mentős, semmilyen egészségügyi dolgozói nyilvántartásban nem szerepelt, és valótlanságokkal vádolta meg az egészségügyi dolgozókat. Furcsán értékelik önök a „segítség” kifejezést. Ezek szerint az is segítség volt az önök részéről, amikor 2008 környékén minden orvostól meg minden ápolótól elvettek egyhavi bért? Vagy nem tudom, hogy önöknél a „segítség” szó a szótárban pontosan mit is jelent, tisztelt képviselő úr. Ahogy említettem önnek, az, hogy az egészségügyi dolgozóknak ez a többletpihenési lehetősége hogyan valósul meg, ennek részleteit a kormány később fogja kidolgozni, később tudja nyilvánosságra hozni. Most az biztos, hogy a kormánynak szándéka az egészségügyi dolgozók béremelése, ez az orvosoknál is meg fog valósulni, erre a példákat elmondtam önnek. [[16.40]] Az ápolók esetében januárban egy 30 százalékos béremelés lesz, és ezenkívül a továbbiak részleteit, ahogy mondtam, a kormány majd a későbbiekben fogja kidolgozni. Köszönöm szépen. [[Taps a kormánypártok padsoraiból.]]"
7,u2015-10-06-100,Opposition,-0.24072265625,2015-10-06,0.9886648058891296,"Köszönöm szépen a szót. Tisztelt Képviselőtársaim! A menedékjogi kérelmet benyújtókat érintően mondja az államtitkár úr az egészségügyi szűrővizsgálatokra való kötelezést. A dolog lényege, hogy ez a mondat a korábbi hónapokban is megállta volna a helyét. Azt szeretném mondani, hogy a meglévő jogszabályok, a meglévő törvények lehetőséget is adtak volna a kormánynak erre. Az államtitkár úr is tudja - de ha nem tudja, segítek majd benne, hogy utánanézhessen, hol, hogyan és milyen formában lehetett volna megtenni mindezt -, nem jó az, ha bármilyen ilyen típusú kérdést, amely tényleg fajsúlyos kérdésként kezelendő, propagandaügyként akar kezelni a kormány. Jó, tudom, propagandaminisztériumot már csinálnak, meg sok minden mást, de ezekkel az ügyekkel nem érdemes játszani. Nem érdemes játszani, mert ha létezik probléma, a problémára megoldást kell találni, és ezt a megoldást lehetőség szerint idejében kell megtenni. Létezett megoldás hónapokkal ezelőtt is. A kötelem oldaláról nézve a menedékjog elismerését kérők kötelessége abban az időszakban is fennállt arra, hogy az egészségügyi ellátórendszer szolgáltatásait igénybe vegyék, szűrések vagy ha szükségszerű, gyógykezelések vagy védőoltás pótlásának formájában. Tehát arra hivatkozni, hogy nem volt lehetőség, nem jó, államtitkár úr. Hatályos jogszabályok voltak, ezeket kell vagy kellett volna betartani, és ha ezeket betartották volna, akkor a kialakult problémák, ha vannak ilyenek, nagy valószínűséggel nem születtek volna meg. Hogy tényszerűek legyünk, Tukacs képviselőtársam hivatkozott is az előbbiekben különféle megszólalásokra. A Magyar Szocialista Párt egyébként júniusban és júliusban is többször felhívta a figyelmet erre, mármint a szűrések elvégzésének szükségszerűségére. Több százezer ember átvonulásáról beszél az államtitkár úr. Itt néhány ezer ember, kevesebb, mint tízezer ember az, akinél a mai napig - nem akkor, a mai napig - elvégeztek szűréseket. Tehát azt szeretném jelezni, hogy 2015 júliusáig, amikor a közel 67 ezer menedékjogot kérő regisztrálására sort kerítettek, a titokzatos szám az a 737, ami elénk tárulkozik, mármint ők azok, akiknek a szűrését elvégezték. Tudja, mennyi ez az érintetti kör vonatkozásában? Ikotity képviselőtársam használt egy aránypárt, de szeretném jelezni, ez alig több, mint 1 százaléka; alig több, mint 1 százaléka azoknak, akiket regisztráltak.Ön arról beszél, hogy a bevándorlók, a menekültek, a migránsok 5 százaléka mutat hajlandóságot arra vonatkozóan, hogy szűrés alanya legyen. Ha ez igaz, ha ez igaz, akkor önök meg azt a felelőtlenséget követték el, hogy a szándékkal bíró emberek közül is csak minden ötödiket szűrték meg, 67 ezer emberből 737-et. Ha 5 százalék hajlandóságot mutat, önök még arra sem voltak hajlandóak, hogy az 5 százalék szűréséről gondoskodjanak, nemhogy a többiek vonatkozásában megtegyék azt, amit meg lehetett volna tenni. Az egészségügyi szűrőhelyek tekintetében Lukács képviselőtársam mondta a zárt szűrőhelyek fontosságát. Én nem emlékszem arra, hogy a Magyar Szocialista Párt részéről lett volna ebben ellenvélekedés, amikor erről szó esett. [[Révész Máriusz: Jaj, jaj!]] Nem emlékszem rá, hogy lett volna ilyen. De szeretném hozzátenni, a mondatunknak a másik fele mindig hozzákapcsolódott ezekhez a gondolatokhoz, hogy nem elég a zárt férőhelyek léte. A zárt férőhelyeken egészségügyi szakemberi háttér kell és gyógyszer rendelkezésre állása is kell. Nem úgy, ahogy itt az elmúlt hónapokban, mondjuk, a Keleti pályaudvaron és bárhol másutt, ahol semmi helyük nem volt ezeknek az embereknek [[Révész Máriusz: Törvénytelenül mentek oda!]] ott gyakorlatilag a civil szféra vagy épp az egészségügyi ellátórendszerek képviseletében… [[Révész Máriusz: Miért kell hazudozni?]] Gombot kell nyomni, tudja, képviselőtársam, úgy működik, gombot kell nyomni, és akkor lehet beszélni. Szóval, az egészségügyi ellátórendszer e tekintetben oldalágon volt, a civil szféra jelen volt, vagy épp az egészségügyi ellátórendszerben megfelelő humánummal megáldott emberek önként vállalva, a munkaidejükön túl végeztek el bizonyosféle egészségügyi segítségnyújtásokat. Önök akkor, amikor hónapok eltelte után ehhez a kérdéshez hozzányúlnak, mindig jusson eszükbe az, amit az elmúlt időszakban, az elmúlt fél esztendőben e kérdéskör kapcsán tettek. Jusson az is eszükbe, amit mondjuk, a határ felületén lévő magyar rendőrök, katonák kiszolgálásával kapcsolatosan biztosítottak. Nem egy, nem két eset, hanem számtalan fogható példa volt arra, hogy ezek az emberek sem kapták meg azt a normál tisztességes ellátást, amire az ő munkavégzésük kapcsán szükség lett volna. Szóval, eléggé ellentmondásos az önök viselkedése ebben a kérdéskörben. [[16.50]] S azt kell mondjam, hogy amikor 300 ezer illegális bevándorlóról beszél az államtitkár, akkor a szűrési hajlandóság 5 százalékát mindig vesse össze azzal, amit csináltak: az 1 százalékát szűrték ezeknek az embereknek. Ha egy mondatban akarom ezt az egész történetet rögzíteni, akkor azt kell mondjam, hogy önök felelőtlen tevékenységet folytattak vagy felelőtlenül folytatták a tevékenységet. Egyszerűen azért, mert ha problémák lehettek vagy voltak, akkor önök a magyar emberek érdekében ezeknek a problémáknak az ellátásáról nem gondoskodtak. Márpedig nem másoknak, nem az ellenzék szerepvállalóinak, nem a civil szférának kell elsődlegesen ezekben a kérdéskörökben szerepet vállalni, hanem az aktuális kormánynak. Igenis az aktuális kormánynak van feladata és felelőssége. Nemcsak propagandát kell csinálni az ügyekből, nemcsak plakáthegyeket kell az emberek elé gurítani, nem, hanem a problémák megoldásában is szerepet kell vállalni. Önök ebben a problémamegoldásban nem szerepet vállaltak, hanem feszültséget gerjesztettek, próbáltak káoszt szülni, majd a kialakult feszültség és a káosz szülését követően megoldóként megjelenni, mint aki mindenekfelettiként a problémát megoldja, és mindenki őrzője, védője. Nem, önök nem őrzői és védői, önök nem a magyar emberek érdekeit szem előtt tartva cselekedtek az elmúlt időszakban meggyőződésem szerint, hanem elmulasztották azt a feladatot, igen, igen, államtitkár úr, elmulasztották azt a feladatot, vagy annak a teljesítését, a kötelességüket mulasztották el, amit ezekben a kérdésekben megtehettek volna. Persze arra mindig figyelni és vigyázni kell önöknek is, hogy van alkotmány, van Alaptörvény. Önök szülték, ugye, emlékszik rá, tudja, az a kőbe vésett, vagy nem is tudom, mibe vésett. Az Alaptörvény passzusait be kell tartani, és törvényesen kell eljárni. Nem úgy, ahogy azt eljátszották annak idején a határvonalak mentén történt tevékenységük kapcsán! Szóval, jó lenne, ha legalább azzal tisztában lennének, amit saját maguk hoznak az erőltetett kétharmados küszködésükkel, ami most már a múlté. Azt szeretném mondani még egyszer és ismételten, hogy bármit írnak a papírra és bármit mondanak, önöknek ebben feladatuk és felelősségük van. Feladatuk és felelősségük azokért az emberekért is, akik adott esetben menekültként, migránsként átmennek ezen az országon, és azokért a magyar állampolgárokért, akik pedig itt élik a mindennapjaikat. E tekintetben talán még halmozottabb felelősség is felruházható az önök irányában. Egy szó, mint száz, azt kell mondjam, hogy önök nem tettek eleget annak a normális, elvárható kötelezettségüknek, ami arról szól, hogy a magyar emberek érdekeit szem előtt tartva, de a Magyarországon áthaladó, a Magyarországot elhagyó migránsokat, menekülteket humánus módon segítve végezzék a munkájukat. Nem, önök nem ezt tették, hanem feszültséget gerjesztettek, és még egyszer mondom, megpróbáltak káoszt szülni és megoldóként feltünteti önmagukat ebben a történetben. Ez nem egy dicső tevékenység. A dicső tevékenység az, ha abban veszik ki a részüket, ami a feladatuk, ha annak tesznek eleget, amiért önöket kormányra emelték és megválasztották. Még két gondolatot kell hogy mondjak. Az egyik a Révész Máriusz által elmondott dolgokhoz kapcsolódik. Sajnálom, hogy már nincs bent, de kénytelen vagyok elmondani. Az egyik az, amikor a politikai idiotizmus kérdéskörét feszegeti. Én nem az idiotizmus kérdéskörét feszegetem, én csak egyszerűen azt mondom, hogy mindig nézzék meg a tényeket. Nézzék meg azt, hogy június hónapban mit jeleztünk, mit mondtunk, mit írtunk. Nézzék meg azt, hogy 2015. július 3-án mit mondott frakcióvezető-helyettesünk, Harangozó Tamás, azt, ami a menedékkérők egészségügyi ellátásának az elégtelenségeit érintő kérdésben fogalmazódott meg. Vagy javaslom, olvassák el - ezt nem mondta Tukacs képviselőtársam, de javaslom - a K/5873. számú kérdést, amelyben a kormány tétlenségével kapcsolatosan tettünk fel kérdéseket és gondolatokat a 2015 első félévét érintő szűrésekkel kapcsolatosan, nagyjából egy hatszáz főt érintő szűrésre - HIV-, hepatitisz és egyéb más szűrésekre - vonatkozóan, hogy miért itt tart a dolog, amikor már 60 ezer fő feletti regisztrációs számokkal találtuk magunkat szembe. Szóval, azt szeretném mondani, hogy a tények mindig önmagukért beszélnek. Ezek létező dolgok, amikről én beszéltem, és nem olyanok, amelyek arról szólnának, hogy valaki feláll és mond valamit ebben a kérdéskörben. Olybá tűnik, hogy most egy picit a témától eltávolodom, de nem teszem ezt, merthogy kapcsolódó kérdéskörről beszélek. Nézzék meg azt, hogy a magyar vonatkozású felülete hogy néz ki ennek a kérdésnek, a kimondottan a magyar embereket érintő vonatkozású kérdéseknek. Nem tudom, hogy államtitkár úr szokott-e tüdőszűrésre járni - remélem, igen, mert nagyon fontos nekünk itt a magyar Parlament falai között, hogy a kormány tagjai minél egészségesebb állapotban tudjanak eleget tenni a feladatuknak -, de szeretném jelezni önnek, ha ön egy adott esztendőben második alkalommal el akar menni a tüdőszűrésre, bár lehet, hogy önt nem szembesítik ezzel a dologgal, de a mindennapjait élő embert igen, akkor 1700 forintot fizetnie kell az egy éven belüli második tüdőszűrő-vizsgálatánál. Azt szeretném kérdezni, államtitkár úr, ezzel kapcsolatosan, ha olyan típusú kérdésekben, amelyek kapcsán a problémák megelőzését, a prevenciót tartjuk szem előtt vagy kell hogy szem előtt tartsuk, akkor miért hoznak olyan pitiáner rendelkezéseket, amely pitiáner rendelkezések egyébként a sanyarú sorsban szenvedő emberek sokaságára megoldhatatlan feladatot rónak ki. Merthogy önnek biztos nem okoz problémát, még azt is mondhatom, nekem sem és a Parlament falai között ülő képviselőknek nagy valószínűséggel az, hogy az adott esztendőben második tüdőszűrő alkalmával 1700 forintot kifizessen vagy én kifizessek, de annak a közfoglalkoztatott embernek, tudja, aki 2010 óta elvesztette pénze értékének az egyharmadát - mert az a pénz, amit ő ma kap, 52 ezer forintot, az 40 ezer forintot ér a 60 200 forinttal szemben -, annak az embernek az 1700 forintos kiadás is sokat jelent. De még annak a minimálbéren lévő embernek is, annak az 1,3 millió embernek, a mondjuk, 4 millióból, aki foglalkoztatottként így, úgy, amúgy összekaparásra kerül különféle spekulációk révén, tehát annak az 1,3 millió embernek is, aki 68 775 forintot keres, de még annak a 2,2 millió embernek is, akinek létminimum alatti a fizetése, magyarul a többségnek, aki ebben az országban a munkájáért pénzt kap a kezébe, a zsebébe. Szóval, azt szeretném jelezni az előbb elmondottakon túl és az egészségügyi kérdéskörhöz hozzáillesztetten, hogy az ilyen típusú kérdésekben, ha lehet, sürgősen tegyenek változtatásokat, pont annak érdekében, hogy ne csak szűrővizsgálatok legyenek, hanem a szűrővizsgálatok elérhetősége is adott legyen a magyar emberek számára is, és olyaténképpen, preventív módon, a megelőzés érdekében és a mások megfertőzésének az elkerülése érdekében, hogy azért ne kelljen még külön 1700 forintos tételek megfizetését megtenni. Utolsó gondolatként visszatérnék az eredetileg tárgyalt törvényjavaslathoz: nem tudok mást javasolni, csak azt, hogy ha már eddig nem tettek eleget azoknak a kötelességeiknek, amelyeknek eleget kellett volna tenni a bevándorlás, a menekülteket érintő kérdések kapcsán, mármint hogy a regisztráltak szűrését tegyék meg, akkor azt javaslom és kérem önöktől nagy tisztelettel, hogy az elkövetkezendő időszakban ne mulasszák el mindezt. Ne csak 1 százalék váljon szűrtté, hanem minél szélesebb körben, az egészségünk megőrzése érdekében és az emberek egészsége biztonságának a fenntartása érdekében cselekedjenek. Ezt várom el és ezt várja el nagyon sok magyar ember a magyar kormánytól. Köszönöm szépen, elnök úr."
7,u2015-10-05-92,Opposition,-0.279296875,2015-10-05,0.9941049218177795,"Köszönöm, elnök úr. Államtitkár úr, pont azért a Miniszterelnökséget kérdeztem, hiszen mind a Honvédelmi Minisztérium, mind a Belügyminisztérium olyan választ adott a kérdésemre, amellyel egyértelműen kitértek a helyzet bármilyen rendezésének a lehetősége alól. A Miniszterelnökség adott egyedül olyan választ, hogy vizsgálják azt, hogy hogyan lehetne megoldani a helyzetet. Azt gondoltam, hogy ez reményre ad okot. [[15.40]] Amit ön említett, hogy semmilyen kötelezettségük nem volt a Honvéd Egészségpénztárnál való betétek tartására, értem, értem, de az is tény, hogy a kafetériát a minisztériumok oda fizették. Azt gondolom, ha a minisztériumok is ítélték annyira biztonságosnak ezt a helyzetet és ezt az intézményt, és mint tudvalévő, a katonák, rendőrök és a titkosszolgálati dolgozók közül sokan az adó-visszatérítést is oda igényelték, tehát mindenki feltételezte, hogy van annyira stabil ez a dolog, hogy működhet. Azt látom, hogy ahol van politikai szándék, államtitkár úr, ott meg tudják oldani a helyzetet. Itt nem százmilliárdokról van szó, mint a Quaestor esetében, hanem 1,8 milliárdról, ami a költségvetést tekintve nagyon-nagyon aprócska összeg, viszont ezeknek az embereknek, akiknek benn volt a megtakarítása és bent ragadt, igenis nagy összeg lehet. [[Az elnök a csengő megkocogtatásával jelzi az időkeret leteltét.]] Úgy tudom, hogy a mostani minőségében talán ez az egyik utolsó felszólalása, azt szeretném kérni, hogy őszintén és előremutatóan válaszoljon. Köszönöm."
7,u2015-12-15-193,Opposition,-0.31787109375,2015-12-15,0.9925872683525085,"Köszönöm szépen, elnök úr. Tisztelt Államtitkár Úr! A Miniszterelnökség már több írásbeli és szóbeli kérdésemre, valamint interpellációimra adott válaszában kifejezte elkötelezettségét a Honvéd Egészségpénztár brókerbotrány következtében bajba került tagjainak a megsegítésére. Örvendetes, hogy az ügyben meghökkentő érzéketlenségről tanúbizonyságot tévő Belügyminisztériummal és Honvédelmi Minisztériummal szemben a Miniszterelnökség elismeri a probléma súlyát és az állami segítség szükségességét. Azonban a szép szavak és a gesztusértékű politikai üzenetek megfogalmazása nem segít az egészségügyi célra félretett megtakarításaikat elvesztő katonákon, rendészeti és nemzetbiztonsági dolgozókon. Önök hónapokon keresztül ígérgették, hogy megoldást fognak találni a problémára. Ezzel szemben egészen mostanáig, az Országgyűlés idei utolsó üléséig nemhogy a megoldást jelentő törvényjavaslatot nem terjesztették elő, de arra még csak kötelezettséget sem vállaltak, hiszen leszavazták az MSZP határozati javaslatát, amely kijelölte a lehetséges megoldást, és kötelezte volna a kormányt a szükséges törvény előterjesztésére. Nagyon átlátszó kifogás, hogy ebben az ügyben az uniós jogra meg mindenféle jogi nehézségekre hivatkoznak. Az Alkotmánybíróság Quaestor-ügyben hozott döntése után világos, hogy igenis van mód a pénzügyi botrányok következtében kárt szenvedett emberek megsegítésére. Továbbra is érthetetlennek tartom, hogy a kormány miért éppen akkor vonakodik a szükséges jogi szabályok megalkotásától, amikor az saját méltánytalanul kárt szenvedett katonáinak és rendvédelmi dolgozóinak megsegítését szolgálná. 1,8 milliárd forintról van szó, államtitkár úr, és most egész nap sorolhatnám, hogy mi mindenre költöttek már el 1,8 milliárd forintot, de itt nem ezer főről, nem kétezer főről beszélünk, hanem több mint 27 ezer katonáról, honvédségi, rendvédelmi, nemzetbiztonsági dolgozóról. A probléma mára már nem tűr halasztást. Ezért kérdezem az államtitkár urat, mikor és hogyan fognak segíteni a Honvéd Egészségpénztár bajba jutott tagjainak. Mikor fogják benyújtani az Országgyűlésnek a Honvéd Egészségpénztár tagjainak megsegítéséről szóló törvényjavaslatot? Ne kifogásokat keressünk, államtitkár úr, hanem a megoldást! Nagyon szépen köszönöm."
7,u2020-06-29-179,Opposition,-0.9921875,2020-06-29,0.9953310489654541,"Köszönöm szépen, elnök úr. Akkor azt mondja államtitkár úr, hogy a 33 éves esztergomi édesanya halála is kamu. A 30 éves mátészalkai édesanya halála is kamu. A 41 éves tatabányai betegápoló halála is kamu; vagy az a számtalan eset, amit az elmúlt időszakban megismertünk. Akkor azt mondja államtitkár úr, hogy ez mind kamu. Kamu az is, hogy 300 milliárd forintot elköltöttek lélegeztetőgépre vagy lélegzést segítő gépre, mert még mindig senki nem tudja. 300 milliárd forintot költöttek erre, bevallotta a saját államtitkáruk, és közben hónapokig hallgattuk, hogy az egészségügyben és a szociális ellátórendszerben dolgozók nem kapnak védőfelszerelést. Meg az is kamu, hogy Debrecenben a szülészeten a legnagyobb kiürítés kapcsán kórházi fertőzést kap egy megszületett csecsemő akkor, amikor elvileg halálra van fertőtlenítve minden a kórházban. Ugye, államtitkár úr, akkor ez mind kamu?! Ha van félnivalójuk, akkor nem fogják támogatni ezt, ha nincs félnivalójuk, akkor támogatni fogják, hogy a vizsgálóbizottság felálljon. Köszönöm szépen, elnök úr."
7,u2020-04-27-123,Opposition,-1.0,2020-04-27,0.9946311116218567,"Köszönöm szépen a szót. Azért egy kicsit erős, amikor egy miniszterelnök lehazugozza az orvosokat, lehazugozza [[Közbeszólások a kormánypártok soraiból.]] [[Közbeszólások a kormánypártok soraiból.]] a szociális munkásokat, lehazugozza a háziorvosokat. Ezeket ők mondták, nem mi. (Közbeszólások a kormánypártok soraiból.)Miniszterelnök Úr! Többet hallottuk a Pesti úti eseményt és annak az utólagos politikai boszorkányüldözését, mint a vízállásjelentést. Ha ön szerint ez nem politikai cirkusz, akkor vajon mi lehet az? Ön elmondtae Dunai Mónika képviselőtársának ön a Fidesz elnöke is , hogy ma talán nem kéne azonnali kérdéssel ezt a témát itt boncolgatni, politikai felelősségre vonást meg, gondolom, egyéb mást hozni [[Közbeszólások a kormánypártok soraiból.]] , ha ön ezt őszintén gondolná? Végezetül, miniszterelnök úr: tudja, az a legnagyobb baj, ami nagyon sokunkban a kérdőjelet felteszi az őszinte együttműködésre, hogy még mindig azok a hírek jönnek, hogy éppen a Balatont kezdik el széthordani; hogy továbbra is a parlamentben Budapest-Belgrád vasútvonalról hoznak törvényeket; hogy egyébként mindenkiben [[Az elnök a csengő megkocogtatásával jelzi az időkeret leteltét.]] felmerül a kérdés, hogy a 80-90 millió, meg nem tudom, mennyi védőeszközzel [[Az elnök ismét csenget.]] történike bizniszelés ebben az országban vagy nem, és ha nem, akkor valójában mikor kerül az emberekhez. Ez a baj, miniszterelnök úr. Köszönöm, hogy meghallgattak."
7,u2020-11-16-195,Opposition,-1.0,2020-11-16,0.03904058784246445,"Köszönöm szépen, elnök úr. Kásler Miklós két nappal ezelőtt azt mondta, hogy annyival más a mostani járványhelyzet, hogy az állami intézkedések alkalmazkodnak a vírushoz, nem sikerült olyan jól kézben tartani a fertőzést, mint tavasszal. Maga Kásler Miklós is bírálja most már a kormányt, hogy hogyan készültek fel egyáltalán a járvány második hullámára.Államtitkár úr, az ágyak mellé lesze megfelelő számú egészségügyi dolgozó? Önök nem beszélnek erről. Arról sem beszélnek, hogy az intenzív ellátásban hányan fertőződtek meg az egészségügyi dolgozók közül koronavírussal, hányan estek ki már most az egészségügyi dolgozók közül. Arról sem beszélnek, hogy közben az összes többi betegséggel nem kapnak ellátást a betegek, hogy hiába fordulnak orvoshoz. Elhangzott Rétvári Bencétől, hogy hívni kell a háziorvost. Hát, nem veszik fel a telefont körülbelül egy napig vagy két napig, vagy három napig, mert olyan leterhelt a rendszer! Hát, mondja már meg nekem, államtitkár úr, hogy most kihez kell fordulni minden egyéb más betegséggel! Még egyszer felteszem a kérdést, államtitkár úr. Van megfelelő számú ágy, ezt mindenki tudja. Lesze hozzá megfelelő számú egészségügyi dolgozó? Ezt az egy kérdést tettem fel, erre várom a választ. Köszönöm szépen, elnök úr. [[Taps a DK soraiból.]]"
7,u2015-09-28-207,OTHER,0.428466796875,2015-09-28,0.1622302383184433,"Köszönöm szépen a szót, elnök úr. Tisztelt Elnök Úr! Tisztelt Képviselőtársaim! Közeleg az ősz és a tél, amikor elég sokat foglalkozunk akár saját megbetegedésünk miatt vagy éppen a médiában gyakran elhangzó reklámok vagy beszámolók miatt a légzőszervi betegségekkel. Érdemes tehát felhívni a légúti betegségek nagyágyúira is a figyelmet. Jelen felszólalásomnak is ez a célja, pontosan az, hogy tudatosítsa a hallgatóságban is. Nagyon örülök neki, hogy a fiatalok a karzatról hallgatják ezt a felszólalást, ugyanis számukra is nagyon fontos üzeneteket rejthet a felszólalás, hogy tudatosítsa azt, hogy a légzőszervi megbetegedések milyen komoly következményekkel járnak. Ez év szeptember 21-én tette közzé az Európai Unió statisztikai hivatala a nemzeti hivatalok jelentése alapján azt a közleményét, amelyben megállapítja, hogy 2012-ben, tehát három évvel ezelőtt - hiszen még frissebb statisztikák nincsenek - 670 ezer ember halt bele légzőszervi megbetegedésben Európában, helyesen persze krónikus obstruktív légzőszervi megbetegedésbe és légzőszervi rákba, hiszen ezt a kettőt vizsgálja az Európai Unió. De a szám, azaz a 670 ezer ember évente azért megdöbbentő, mert az egész Európai Unióban évente tehát ennyi lakos hal bele a betegségekbe, mintha évente hatszor néptelenedne el Nyíregyháza. A halálozás 40 százalékáért, azaz 268 ezer ember életéért a tüdőrák volt a felelős, míg tüdőgyulladásba 19 százalék halt bele, asztmába 1 százalék, bronchitisbe 24 százalék halt bele. Az influenzás eredetű megbetegedések, és ez meglehetősen meglepő, csupán 0,3 százalékban érintik a halálos betegségeket. Még megdöbbentőbb, hogy a halálozások nagyobb többsége a férfiak körében történt, kiemelkedően előzik a tüdőrák halálozásában a férfiak a nőket, míg közel 186 ezer fő hal bele férfiak közül ezen betegségbe, a hölgyeknél uniós szinten ez csak 82 ezer - a „csak”-ot is zárójelbe tehetjük. A bronchitist leszámítva azonban minden másban a hölgyek halálozása nagyobb számú. Magyarországon a légzőszervi megbetegedések közül 56 százalékban a rákos megbetegedések a felelősek, ez EU-s szinten sajnos igen magas, és sajnos a nem előkelő harmadik helyet töltjük be Észtország, Lettország mögött, de hasonlóan rosszul állunk a bronchitis területén. Tüdőgyulladásban és influenzában, hogy valami jó hírt is mondhassunk, viszont nincsenek jobb adatok a magyar számoknál. Hazánkban halnak meg uniós viszonylatban tüdőgyulladásban és influenza következtében a legkevesebben. A nemi arány hazánkban szintén nem túl jó, hiszen közel 9500 férfi honfitársunk esik el légzőszervi megbetegedésben, míg 6200 nő honfitársunkat veszítjük el évente ezekben a betegségekben. Az összkép tehát, megállapíthatjuk, meglehetősen vegyes. Bizonyos területeken lesújtóan rosszul állunk, más területeken kiemelkedően jól teljesítünk. Így érdemes megnézni, mivel lehet megakadályozni, és érdemes tudatosítani, hogy mik a betegség megelőzésének potenciális lehetőségei. Két nagyon fontos terület van, az úgynevezett elsődleges, primer prevenció, amelyben a betegség kiváltó, ismert okának a megszüntetése a valódi megelőzés. Ilyen lehet a megbetegedésekért felelős dohányzás elleni küzdelem, ahol nem szabad elhallgatni, történtek előrelépések az elmúlt években, de még több előrelépésre van szükség. Másrészről nagyon fontos a munkakörülmények javítása, ahol ilyen lehet például egyes rizikófaktorok felszámolása, például a légszennyezettségnek való kitettség vagy a különösen veszélyes ártalmaknak, a nitrogén-oxidoknak, a kén-dioxidok jelenlétének a csökkentése a munkakörülményben, illetve a természeti körülmények között is. [[14.50]] Másodlagosan pedig a megoldás a szekunder prevenció, azaz a másodlagos megelőzés lehet. Itt már a betegség kialakult, de minél korábban, preklinikai stádiumban történő szűrővizsgálatokra és felfedezésre van szükség, ezért különösen fontos a népegészségügy támogatása is. A betegségek megelőzése természetesen változatos, akként, ahogy maga a betegség is változik, de mindenképpen, amiről szót kell ejteni, az a dohányzás elleni küzdelem, és a dohányzás adataira való felhívás is. A dohányzásnál a legfontosabb, ahogy egyébként a debreceni egyetem kimutatta, hogy a dohányzás abbahagyása a leghatékonyabb önálló módszer, hogy csökkenjen a légzőszervi betegségek kialakulásának kockázata és progressziójának megelőzése. [[Szávay István bólogat.]] Mellettem egyébként képviselőtársam bólogat is ebben, mint gyakorló dohányos, hogy ezzel lehet a legjobban megelőzni a mindenfajta… [[Szávay István jelzésére:]] Már nem dohányzik, tehát innen gratulálunk az ő részére is. A dohányzás abbahagyása mindezek mellett késlelteti vagy megelőzheti a légúti áramlás korlátozottságának a kialakulását, a tünetek jelentkezését, és szignifikáns hatással lehet a mortalitásra is. Tehát a következtetés rendkívül fontos, érdemes abbahagyni a dohányzást, érdemes figyelni légutainkra. Vigyázzunk légzőszerveinkre, vigyázzunk magunkra, a tiszta levegő, a helyes életmód most is életet menthet. Köszönöm szépen, hogy meghallgattak. [[Taps a Jobbik soraiban.]]"
7,u2020-05-04-54,OTHER,0.084228515625,2020-05-04,0.2152208834886551,"Köszönöm szépen a szót. Tisztelt Elnök Úr! Tisztelt Miniszter Úr! Igazán megtisztelő, hogy akkor, amikor én hívom, bejön. Isten tartsa meg ezt a jó szokását, de jöhetne gyakrabban is.Kezdjük rögtön egy egyszerű kérdéssel, amit szerintem meglehetősen könnyen meg lehet válaszolni: tetőzike már a járvány, azaz a platón vagyunke vagy nem? Erre várok egy egyszerű választ. A másik már egy kicsit bonyolultabb. Ön az elmúlt három napban arra tett kísérletet, hogy az egészségügyet ismételten megnyitja, tudja, azokat a kórházakat vagy azokat az intézményeket, amelyeket előtte módszeresen bezárt, illetve onnan kirakták a betegek egy részét. Ezzel kapcsolatosan szeretném kérdezni, miniszter úr, hogy nem tartjae ezt egyébként túl gyorsnak, elegendőnek tartjae azt a három napot, ami a felkészülésre van. És mit javasolna azoknak a betegeknek, akiknek az ön új eljárásrendje szerint most teszteltetnie kell magukat, hogy bejussanak az egészségügyi intézménybe? Hova menjenek tesztelni? Miből fizessék ki ezt a 25-30 ezer forintot? Esetleg tude arra garanciát vállalni, hogy a társadalombiztosítási hozzájárulásokból később ez levonható lesz? Mert most nagyon úgy néz ki a helyzet, hogy ahhoz, hogy ők kórházba menjenek, szakrendelésre menjenek vagy fogorvoshoz menjenek, valahogy teszteltetni kell magukat. Senki nem tudja, hogy hol, miként és hogy milyen összegből, de az biztos, hogy csak így tudnak az ellátásba bekerülni. Másrészt: minden bizonnyal ön ismeri a legjobban az adatokat, amelyek az egészségügyre vonatkoznak, éppen ezért az adatok alapos ismeretében meg szeretném kérdezni, hogy az újranyitását az egészségügynek mi indokolja. Esetleg az, hogy a reprodukciós rátája az országnak jól áll? Tehát mennyi a vírusnak most ez a rátája? Erre adjon választ, hogy lássuk, nemzetközi összehasonlításban Magyarország jelenleg, ebben a pillanatban hol áll! De szintén ön rendelkezik a leghitelesebb adatokkal arra vonatkozóan, hogy mi van az egészségügyi dolgozók fertőzöttségével. Ön a reggeli műsorban említett kettő esetet, de biztos vannak többen sajnos, akik megfertőződtek. Mondja meg pontosan, a mai napon hány olyan egészségügyi dolgozó van, aki fertőzött, és akire jelenleg az egészségügyben úgy kell figyelni, hogy meggyógyítsuk őket, hogy később részt vehessenek az ellátásban! Innen is kívánunk nekik egyébként jobbulást. Tehát egy tűpontos választ várunk, miniszter úr: hányan vannak fertőzöttek, akik egészségügyi dolgozók? És azért egy bónuszkérdést még hadd tegyek fel önnek: kinyitjáke újra az iskolákat? Köszönöm szépen. [[Taps a Jobbik soraiban.]]"
7,u2016-11-10-77,OTHER,-0.0056304931640625,2016-11-10,0.31777653098106384,"Köszönöm szépen a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! Az iménti percekben kétfajta álláspontot hallhattunk. A kincstári optimizmusnak Molnár képviselő asszony volt az egyik képviselője. Egyébként értem is ezt a helyzetet, hiszen a kormányban legyen azért talán annyi önérzet, legyen annyi, a saját munkájára való büszkeség, hogy a saját eredményeit megpróbálja felmutatni úgy, mint érdemi vagy az egészségügyben nagyot szóló vagy jól hangzó segítséget. A másik oldalról egy kincstári pesszimizmust hallhattunk, ebben az esetben az MSZP vezérszónokától. Egyébként nagyon sok mindenben igaza van. Úgy gondolom, ülünk a patkó minden oldalán olyan pozícióban, akik egyet is tudnak érteni ezekkel a kijelentésekkel, részben vagy teljes egészében. De talán a helyes megközelítés egy kincstári valóság lehetne, hiszen valójában itt mindannyian az optimizmussal, illetve a pesszimizmussal is saját magunknak hazudunk arról, hogy mi is az egészségügy jelenének valósága. A jelenlegi magyar egészségügy, amit sokan XXI. századinak tartanak, de valójában, úgy gondolom, még mindig a XX. századhoz tartozik, egyik fontos problémája, és mástól kölcsönzöm ezt a véleményt, talán ő is mástól kölcsönözte ezt a véleményt, hogy még nem történt meg a rendszerváltás ezen a területen. Nem sikerült, tisztelt képviselőtársaim, felrúgni olyan tabukat, nem sikerült megszüntetni olyan tabukat, amiket 1990 előttről hordoztunk, hoztunk magunkkal, ami a szocializmusban berögződött, nemcsak betegekbe, hanem a dolgozókba is mélyen beivódott. Úgy gondolom, az lenne a legjobb hozzáállás, ha nem túlzott optimizmussal, ha nem teljes pesszimizmussal, hanem valamilyen szinten egy átfedő, egy mindent felölelő konszenzuskísérlettel állnánk hozzá az egészségügyhöz, és abban akár jobb- és baloldal egyet tudna érteni, hogy mely tabukat kellene ledönteni ahhoz, hogy utána esetleg mélyreható szakmai vitákat lehessen folytatni.Teljesen nyilvánvaló, hogy az elmúlt 26 évnek és az elmúlt 26 év egészségügyének legfőbb kihívása az volt, amit egy konferencián nagyon szellemesen elmondott egy ezzel foglalkozó közgazdász, hogy három fő problémája van a jelen egészségügynek: az első az alulfinanszírozottság, a második az alulfinanszírozottság és a harmadik is az alulfinanszírozottság. Ez egyébként nemcsak az ellenzék, hanem a szakemberek vesszőparipája is. Hiszen nemcsak az ellenzék állítja azt, hogy nemzetünk gazdasági teljesítményéhez képest keveset költünk az egészségügyünkre, hanem a környező országokkal való összehasonlításunk, az európai uniós átlaggal való összehasonlításunk, de akár a világszínvonallal való összehasonlításunk, ha az OECD-átlagokat nézzük. Ez egyetlenegy dolgot mutat: Magyarországon az elmúlt 26 évben, talán pontosan azért, mert nem sikerült a tabukat felborítani, ledönteni, nem sikerült a rendszerváltást elhozni az egészségügyben, senki nem merte kimondani azt, hogy az egészségügyre fokozottan költeni kell a pénzt. Márpedig közismert és a technológia, a növekvő életkor, az egyre jobban kitolódó életkor, az egyre hosszabb ápolási idő, egyre több, egészségügyben eltöltött év mind-mind azt irányozzák elő, hogy egy olyan nyomás, olyan finanszírozási nyomás, kényszer van minden költségvetésen, amelynek engedni kell; egyébként diszfunkciók, krízis-, válságjelenségek ütik fel a fejüket az egészségügy rendszerében. Így hát mindenképpen úgy gondoltam, hogy első gondolatokként ezeket lehetne fölvázolni, és bár egy egészségügyi salátatörvény, azaz egy részletekbe menő törvényi szabályozás törvényjavaslatának vitáján vagyunk itt, mégis fontos, hogy beszéljünk ilyenekről. Hiszen maga államtitkár úr mondta azt, hogy esetleg egy ilyen általános kitekintést is nyújthatunk, illetve az ellenzéki pártok vagy a kormánypártok elmondhatják egyes kérdéseiket, felvetéseiket. Így vettem én azt a bátorságot, hogy beszéljek a rendszerváltás szükségességéről, a mindent átfedő vagy lefedő - angol nyelven overlapping consensus, teljes konszenzus vagy sok területet lefedő, pártokon átívelő - konszenzus szükségességének igényéről. Úgy gondolom, ha felelősen állunk az egészségüggyel szembeni gondolkodáshoz, és szóljon ez csak a dolgozók egyszeri finanszírozási problémáiról, az intézmények finanszírozási problémáiról, a népegészségügyi céljainkról, hiszen itt is azért tegyünk egy cezúrát benne: Magyarországon botrányosan rossz egészségügyi mutatók vannak. A magyar állampolgárok, nem tudom, hogy egyébként az egészségügyből fakadóan, vagy az egészségügyi hiányosságokból fakadóan vagy akár saját magunkból fakadóan, de rendkívül rossz egészségi állapotban vannak, csak a környező országokhoz viszonyítottan is. Ezekben mindenképpen lépni kell. És ha ezeket a kérdéseket nem vitatjuk meg, és ha nem keresünk majd egy lehetőséget arra, hogy a politikai lövészárkokból kilépve ezeket a tabukat, amelyek 26 éve vagy már régebb óta terhelik az egészségügyet, akkor szerintem jottányit nem fogunk előrehaladni az egészségügy helyes útra terelésében. [[14.10]] Ami magát a törvényjavaslatot illeti, én csak pár olyan pontot emelnék ki, ahol az élet bebizonyította, hogy igenis szükség van hozzányúlni, és igenis van értelme más, illetve jó irányba gondolkodni, és most egyes ilyen korábbi gondolatokat természetesen alátámaszt ez a törvényjavaslat. Rögtön az első, az Elektronikus Szolgáltatási Térrel, az EESZT-vel kapcsolatosan. Amúgy ez egy olyan elektronikus rendszer, összekapcsolt adatbázis, amely lehetővé teszi - és itt próbálom lefordítani mindannyiunknak érthetően - az egészségügyben kezelt betegek valamennyi adatának, álljanak az ellátás bármelyik fokán, legyenek háziorvosnál, legyenek egyébként fekvőbeteg-ellátó intézményekben, vagy tényleg más ellátásban részesüljenek, a modern technikát kihasználva, az adatbázisok összekapcsolásával… - lehetőség legyen egy hatékony kezelést, egy hatékony ellátást megvalósítani a számukra. Ezen EESZT kapcsán én nem fogom kifogásolni azt, ami most a törvényjavaslatban benne van, bár adatvédelmi szempontból rengeteg aggályt elmondtak azzal kapcsolatosan, hogy milyen gond van az EESZT körül, hogy milyen kiterjesztően értelmezi és kezeli azokat az adatokat, amelyekkel a mai világban azért mindenki szenzitíven szokott bánni, ennek a kritikája mégsem az, hogy milyen adatokat von be, hanem az, hogy ez az EESZT-rendszer működik-e, vagy nem működik. Hol áll jelenleg ez a projekt? Ugyanis arra, hogy kiépítsünk egy ilyen előremutató és egy ilyen rendkívül hasznos kezelőfelületet, az ehhez szükséges infrastruktúrát, a kormány egy nagy valag pénz elköltött. Egy nagyon komoly pályázati rendben egy multinacionális kommunikációs vállalat nagyon komoly pénzekben részesült azért, hogy ez a rendszer működjön, hogy ez a rendszer készen álljon és bevezethető legyen minél hamarabb. Jelenleg azonban nemcsak hogy médiacsend van, hanem úgy gondolom, minden szinten csend van akörül, hogy ez az EESZT-nek nevezett teremtmény egyáltalán életre keljen. Így hát én úgy gondolom, az államtitkár úr majd mindenképpen tud válaszolni arra, hogy hol tart jelenleg az EESZT, egyáltalán tudjuk-e tartani azokat a határidőket, amiket a kormány korábban kitűzött maga elé. És akkor nyugodtan ki kell mondani: a Magyar Telekom Zrt. van-e egyáltalán olyan helyzetben, hogy egy ütőképes és működőképes rendszert adott át az egészségügynek? Mert ha nem, akkor meg kell fontolni, hogy miként lehet ezt jobbá tenni, és miként lehet elszámolni ezzel a társasággal. Az élet bebizonyította azt is, hogy a leletkiadások környékén nagyon sok probléma van [[Dr. Molnár Ágnes felé:]] , és ezért is nézek fideszes képviselőtársam felé, hiszen ő orvosigazgatóként, illetve intézményigazgatóként pontosan látta, hogy mennyire particionális, mennyire töredezett az a gyakorlat, hogy egyes intézmények hogyan adják ki a leleteiket. Rendkívül sokféle mód volt. Egy biztos volt, hogy ez rendkívül bosszantó volt a betegeknek, és sok esetben a betegek hozzátartozóinak, márpedig úgy gondolom, hogy aki az egészségügyi ellátás során az egészsége kezelésének a lehetőségét átadja az intézmény számára, és ezzel a privát szférájába enged egy betekintést, egy ráhatást, akkor az erre vonatkozó eredményeket is meg kell hogy ismerje. Az ombudsman talán helyesen fogalmazta meg, hogy az embereknek az egészséghez és az egészséges környezethez fűződő jogának egyik részjoga az iratok megismerése. Éppen ezért szükséges az, hogy a leletkiadás szabályozása nemcsak hogy egységes, hanem fair legyen. Ugyanis az elmúlt időszakban egyre több helyről lehetett azt hallani, hogy nemcsak hogy nem fair, hanem ezt a betegek és a hozzátartozók hátrányára gyakorolták. Voltak olyan intézmények, ahol száz forintnál is többet kértek egy lap kiadásáért. Elképzelhetik, hogy ha ez 20-30 oldalt érint, ez mekkora tehervállalás. Sokszor azt is megnehezítették, hogy ezekről egyáltalán ki lehessen kérni másolatokat. Egy nem is olyan régi ügy: az ombudsman előző évi beszámolójánál éppen Bangóné képviselőtársam hozta fel azt az ügyet, ami a karcagi kórházban történt, ahol a hozzátartozók folyamatosan keresik, keresték a beteg - egyébként a pszichiátrián kezelt, rossz állapotú beteg - hollétét. Már lassan egy éve semmit nem tudnak arról, hogy hol van, hova távozott, egyáltalán eltávozott-e. És ebben nem ez a felháborító, valójában az is felháborító, hogy erről nem tudnak a hatóságok semmit, hanem az a felháborító, hogy a kórház semmilyen iratot nem volt hajlandó a részükre kiadni. Ezt csak azért mondom el, mert egyébként én magam is Karcagon élek, és én nem erről az oldaláról ismertem meg az intézményt. Ez is mutatja, hogy nagy gond van ezeknek az iratoknak a kezelése körül, tehát mindenképpen indokolt egy szabályzat. Nagyon röviden érintem azt is, hogy a kötelező pszichiátriai gyógykezelésekre vonatkozó eljárásnál egy olyan - ezt viszont meg a jogász mondatja velem, kollégáknak üzenve -, régebbi szabály is tisztázásra kerül, ami a fellebbezésre vonatkozott, hiszen itt is voltak ellentmondó vagy nem teljesen tiszta rendelkezések. A fellebbezésnél végső soron nemcsak az lett meghatározva, hogy a fellebbezésnél ki jár el, hanem az is, hogy soron kívül jár el, hiszen magának az egész beavatkozásnak és az egész jogintézménynek a tulajdonsága indokolja azt, hogy mindenképpen soron kívül járjanak el. Ami az egészségfejlesztési irodákat illeti: az egészségfejlesztési irodáknál szintén nem az a kérdés, hogy hogyan módosul a törvényjavaslat, hanem hogy mi lesz velük, milyen szerepet tudunk szánni az egészségfejlesztési irodáknak, amelyek egyébként szintén nagyon töredezetten vannak jelen az egészségügyi ellátórendszerben, hiszen vannak olyan helyek, ahol egyáltalán nem hoztak létre, és vannak olyan helyek, ahol létrehoztak belőlük elég sokat, viszont nagyon nehezen, nem könnyen állapítható meg, hogy milyen eredménnyel dolgoznak. Jelenleg egyébként a finanszírozásuk a költségvetés szempontjából nem is egetverően nagy, viszont ha kicsit komolyabban vennénk őket, akkor nagyobb teljesítményre lennének képesek. De ha nem szeretnénk őket komolyan venni, akkor majd el kell dönteni, hogy mi lesz az ő sorsuk, és mihez kezdünk az ott felhalmozott tudással meg az ott felhalmozott, egyébként korábban uniós pénzekből futtatott programokkal. A nemdohányzók védelmével kapcsolatosan valóban nagyon régi a vitánk, és talán nem is kellene annyira mélyen belemenni. Én úgy gondolom, hogy a kormány továbbra is fordítva ül ezen a lovon, hiszen a sokszor egyébként elektronikusnak, de valójában elektromosnak hívott eszközöknek a mindenfajta büntetése, a trafikokba való beterelése, én úgy gondolom, egy teljesen hibás lépés. Legutoljára Csepreghy Nándor államtitkár úrnak adtunk át egy 200 oldalas tanulmányt, Szávay István képviselőtársam jóvoltából, a brit Royal College of Physicians jóvoltából, amely egyébként tényekkel és ha úgy tetszik, bizonyítékokkal támasztotta alá, hogy az egészséghez több köze van az elektromos cigarettáknak, hiszen a rászokás ezek által az eszközök által, hiszen a kormány mindig azt mondja, hogy azért kell tiltani, mert a rászokás lehetőségét adja: 1,5 százalék a használók közül az, aki ezáltal szokott rá a dohányzásra. Ehhez képest bebizonyították, hogy mindenki, tehát az összes többi rész a leszokáshoz használja, és egyébként eredményesen használja. Tehát a nemdohányzók védelmével és az ehhez fűződő népegészségügyi céljainkkal pont az ellenkezőjét próbálja a kormány tenni, hiszen gazdasági kérdésként kezeli ezt. Én úgy gondolom, ezt a piacot nagyjából békén kellene hagyni, és egyébként figyelni, hogy hogyan működik, de önmagába a piacba nem beleszólni, hiszen én úgy gondolom, hogy ezek a tanulmányok, akár az Eurobarometer tanulmánya és kimutatásai is egyöntetűen azt támasztják alá, hogy sokkal több köze van a leszokáshoz, mint a rászokáshoz. Ami a Jobbik által benyújtott módosító javaslatokat illeti, és erre megpróbálok 1 perc 40 másodperc alatt kitérni, és aztán természetesen folytatom, ha van még olyan kérdés, amire válaszolni kell: a Jobbik koncepciója ezzel kapcsolatosan az volt, hogy a tulajdonlással, illetve a tulajdonrészek megszerzésével kapcsolatos vita talán egy helyes mederben halad. Nagyon helyes egyébként a kormánynak az a célkitűzése, hogy nemzeti érdekkörben és tulajdonosi érdekkörben próbálja tartani a közforgalmú gyógyszertáraknál a tulajdonlás kérdését, azonban a jelenlegi rendelkezés álláspontom szerint, és ezt jogászi szemmel néztem, talán túl nagy jogköröket és hatásköröket ad az OGYÉI-nek. Tehát én azért javasoltam, hogy ezt a részt teljes egészében töröljük, mert talán nem ebben a salátatörvényben kellene, vagy más módon, más törvények módosításával is lehetne sokkal finomabbra hangolni az itt alkalmazott lehetőségeket. Hiszen nagyon sok olyan nyomozatira hajazó, büntetőeljárásszerű eljárásra hajazó jogköröket kap a hatóság, ami, úgy gondolom, azért túlmegy már egy picit azon a határon, amit mindenképpen célozni kívánt a kormányzat ezzel az intézkedéssel. Ezt szerintem sokkal finomabban kellene megoldani, pláne úgy, hogy egyébként a tulajdonrészek ellenőrzésére közhiteles nyilvántartások is rendelkezésre állnak. Tehát egy cégnyilvántartás, illetve a korábban bekért szerződések alapján azért el lehet dönteni, hogy hol van esetleg valami kihívás, hol kell közbelépnie a hatóságnak és hol nem. Én úgy gondolom, hogy a gazdálkodók privát szférájába túl nagy beavatkozási lehetőséget adna egy-egy ilyen ellenőrzés. Így nem volt más mód arra, mint hogy egy olyan irányú módosítót adjunk be ebben, amelyik ezt most kiveszi ebből, és egy későbbi jogszabályra hagyja ennek a rendezését. Én úgy gondolom, a vita további részében kérdésekkel, kérésekkel továbbra is elő fogok állni. Köszönöm szépen, hogy meghallgattak. [[Taps a Jobbik padsoraiból.]] [[14.20]]"
7,u2015-06-01-63,OTHER,-0.98828125,2015-06-01,0.03841881826519966,"Köszönöm a szót, elnök úr. Tisztelt Államtitkár Úr! Manapság bajban vannak az ország egyes honvédjei és családjaik. A Buda-Cash-botrány következtében a félretett pénzük, amit a Honvéd Egészségpénztárnál vezettek, elveszett; pénzüket visszatartják, mert a Buda-Cash hazardírozó tevékenységével pont azt a bankcsoportot fosztotta ki, amelyiknél tartották a megtakarításaikat. Közel 28 ezer emberről és azok családjairól van itt most szó, akiknek 1,8 milliárd forintjuk veszett oda. Sok esetben nem egy hónap múlva, egypár év múlva kell ez a megtakarított pénz, amikor majd a kártérítések kifizetésre kerülnek - ha egyáltalán így alakul -, hanem azonnal. Csak hogy egy példával szemléltessem a problémát: az egyik pénztártagnak 300 ezer forintra lenne szüksége, hogy a kislányának látását megőrizhessék egy műtét által, a pénztárban tartott megtakarítása adta volna a fedezetet, ami most elveszett. Mit lehet mondani ennek az embernek? Várja meg a nyomozás végét, és talán visszakapja a pénzének egy részét? Sajnos, valószínűleg nem látják viszont a megtakarított pénzüket a katonák, ugyanis a jogszabályok értelmében az Országos Betétbiztosítási Alap nem kártalanítja a pénztárakat. Tisztelt Államtitkár Úr! Tudjuk, hogy önöknek nincs közvetlen ráhatása az ügyre, pláne a nyomozásra, de az önök felelősségi köre is a honvédeket sújtó súlyos probléma. A Jobbik sürgeti ezeknek az embereknek az alternatív megsegítését, ami a Honvéd-pénztártagok esetében a Honvédelmi Minisztériumtól várható el. Ez ügyben költségvetési módosító javaslattal is éltünk, hogy segítsük ezeket az embereket. Remélem, ezt is támogatja a minisztérium. A kérdésem az lenne, hogy milyen intézkedéseket tett eddig a minisztérium az egészségpénztár honvédelmi állományú tagjainak megsegítése érdekében. Illetve, ha még nem tett konkrét, anyagi vonzatú intézkedéseket, meg kívánja-e segíteni ezeket az embereket a közeljövőben. És mit kívánnak tenni ezeknek a honvédeknek az érdekében? Várom megtisztelő válaszát. Köszönöm. [[Taps a Jobbik soraiból.]]"
7,u2021-02-22-215,OTHER,-0.99755859375,2021-02-22,0.9949302077293396,"Köszönöm a szót. Tisztelt Államtitkár Úr! Nem sikerült egy kérdésre sem válaszolni, de én az ön helyében azért sokkal szerényebb lennék. Valószínűleg azért nem sikerült egy kérdésre sem válaszolni, mert az ön főnöke egyáltalán nem dolgozik. Tehát az egészségügyért is felelős miniszter egyébként most sincs itt. Talán ezzel kéne foglalkozni, hogy mi lesz az egészségügyi dolgozók és az orvosok státuszával, új munkaszerződéseivel, de ezt sem látjuk, csak azt látjuk, hogy előre felvett PR-videókat posztolgatnak róla. Egészen elképesztő, hogy az egészségügyért felelős miniszter ilyen helyzetben nem dolgozik, egy járványügyi helyzetben. És, tisztelt államtitkár úr, azért az nem a szervezettségre ad bizonyítékot, hogy csak három nappal ezelőtt újabb részletszabályok jelentek meg ezekben a szerződésekben. Ezt hívják önök kormányzásnak? Ez önök szerint egy felkészült kormányzati terv, ami alapján most dolgoznak? És az ön szerint elfogadható, hogy egészségügyi dolgozóknak arra kell koncentrálnia a járvány közepén, hogy bújják az internetet, egyeztetnek munkajogászokkal, egyeztetnek szakszervezetekkel, hogy mi lesz ő fizetésükkel, hogy mi lesz az ő munkaszerződésükkel, ez államtitkár úr szerint teljesen rendben van?"
7,u2020-04-27-3,OTHER,-1.0,2020-04-27,0.09239864349365234,"Köszönöm a szót, elnök úr. Úgy tűnik, hogy a parlamentbe csak két ember nem szeret bejárni most a kormány részéről a járvány kitörése óta, ez a miniszterelnök úr és az egészségügyért felelős miniszter. Orbán Viktor és Kásler Miklós pontosan tudják sajnos, hogy elbaltázták a járványkezelést, és nem nagyon mernek számot adni itt nekünk a tetteikről, Orbán Viktor öt hete nem jött ide be napirend előtti tájékoztatást adni. [[Zaj a kormánypártok soraiban.]] iniszter úr, önök azt hiszik, hogy az ellenem folytatott gyűlöletkampány engem meghátrálásra kényszerít; úgy látom, hogy többen csodálkoztak, hogy itt felszólalok. Van egy rossz hírem. Az, hogy belőlem ellenséget csináltak, az pont azt mutatja, hogy önöket igenis nagyon zavarja az, hogy a Párbeszédben nem fogadjuk el azokat a hazug magyarázatokat, amiket a kormány ad [[Közbeszólások a kormánypártok soraiból. Zaj.]] , és zavarja önöket, hogy mi az emberek valódi problémájával foglalkozunk. Tudja ugyanis, hogy mi a valódi probléma, miniszter úr? Az, hogy önök a 30 ezer ágy kiürítésével halálba küldtek embereket. Németh Athina önkéntes mentőápoló a napokban számolt be arról, hogy az általa ápolt 10 hazaküldött betegből 9 meghalt. [[11.10]] Az egyiküknek friss és nyílt hasi sebe volt, elbocsátották a kórházból. Többen rákos betegek voltak, akiknek nem jutott otthon sem gyógyszer, sem infúzió, sem fájdalomcsillapító. Az egyik betegnek kivezették a végbelét sztómazsákkal, sem ő, sem a hozzátartozók nem kaptak tájékoztatást. Ezek az emberek, képviselőtársaim, meghaltak. Ők édesanyák, édesapák voltak, nagypapák, nagymamák és barátok. Ki a felelős ezért? Az igazság az, hogy hibát hibára, tragédiát tragédiára halmoznak, és Orbán Viktor és Kásler Miklós ezek szerint szó szerint a halálba küldenek, sajnos, embereket. Van egy másik kérdés is, miniszter úr. Most már 86 millió maszknál tartunk. Hol vannak ezek a maszkok? Pár nappal ezelőtt a kiskunhalasi járványügyi kórház intenzív osztályának vezetője még egy varrt házi maszkban nyilatkozott a sajtónak. Én csak remélni tudom, hogy mire a betegek megérkeznek ebbe a kórházba, addig megkapják az orvosok a megfelelő védőfelszerelést. Elég volt a mellébeszélésből, tessék a valós problémákkal foglalkozni, és válaszokat adni, mert emberek tízezrei vannak veszélyben! Köszönöm."
8,u2015-05-12-113,Fidesz-KDNP,0.98388671875,2015-05-12,0.9927975535392761,"Tisztelt Elnök Úr! Tisztelt Ház! Tisztelt Képviselőtársaim! Az e programhoz szorosan kapcsolódó nemzeti fenntartható fejlődés keretstratégia által megfogalmazott jövőképben találhatjuk a következő gondolatokat: „Az emberek tisztelik a természetet, természeti értékeinket, a helyi közösségek felismerik a rendelkezésükre álló természeti erőforrásokból adódó lehetőségeiket, termelésüket, energiafelhasználásukat és fogyasztásukat erre alapozva szervezik meg.” „2050-ben jólétben, bolygónk ökológiai korlátait tiszteletben tartva élünk. Jólétünk és egészséges környezetünk egy olyan innovatív és körkörös gazdaságból származik, amelyben semmi nem megy veszendőbe, és amelyben a természeti erőforrásokkal való gazdálkodás fenntartható módon folyik, a biodiverzitást pedig társadalmunk ellenálló képességét fokozva védjük, értékeljük és helyreállítjuk. Karbonszegény növekedésünk már régóta független erőforrás-felhasználásunktól.”Tisztelt Képviselőtársak! A nemzeti környezetvédelmi programnak az elfogadása és a következő öt esztendőben való betartása segíthet abban, hogy sikeresen nézzünk szembe a hazánkat érintő környezeti kihívásokkal, és nagyobb tisztelettel és gondossággal tekintsünk hazánk természeti értékeire és részesülhessünk a természet adta szolgáltatásaiból. Az előzőek is azt mutatják, hogy egy olyan társadalom irányába kell tartanunk, ahol a környezettudatos gondolkodás és cselekvés erénnyé és előnnyé válik.A program feladata, hogy az ország adottságait, a társadalom hosszú távú érdekeit és jövőbeni fejlődési céljait, valamint a globális felelősségből és a nemzetközi együttműködésből, EU-tagságból adódó kötelezettségeinket figyelembe véve meghatározza az ország környezeti céljait, az elérésükhöz szükséges feladatokat és eszközöket. A következő három alapvető stratégiai célt fogalmazza meg: az életminőség és az emberi egészség környezeti feltételeinek javítása, természeti értékek és erőforrások védelme, fenntartható használata, az erőforrás-takarékosság és -hatékonyság javítása, a gazdaság zöldítése. A program stratégiai céljainak elérését az egyes stratégiai területeken meghatározott célok és intézkedések, illetve az átfogó intézkedési területeken megfogalmazott cselekvési irányok biztosítják. A program egy keretstratégia, amelynek végrehajtása az EU-, nemzetközi támogatások, az éves költségvetés és az ország teherbíró képessége függvényében alakul. A megvalósítása elsősorban nem többletráfordítási igényt jelent, hanem a tervezhető források koordinált, hatékony, a prioritásokhoz igazodó felhasználását célozza meg. Emellett az intézkedések számos esetben többletforrást is generálnak, például az energiatakarékosság és -hatékonyság, az erőforrás-felhasználás és kibocsátás csökkentése mellett folyamatos pénzügyi megtakarításokat is eredményez, amelyek aztán természetesen más célra is felhasználhatók, illetve hozzájárulnak a foglalkoztatás növeléséhez.A környezetvédelmi fejlesztések a 2014-20-as időszakban alapvetően a környezeti és energiahatékonysági operatív program keretein belül jelennek meg. A program megfelelő végrehajtása az egész társadalom részvételét igényli, amelynek során a legszélesebb körű társadalmi partnerség megvalósítása szükséges.Nagyon fontos, hogy az adott feladatok megoldása azon a szinten valósuljon meg, ahol az a leghatékonyabban biztosítható, ahol a megfelelő tudás és helyismeret rendelkezésre áll.Magyarország környezetpolitikai céljainak és intézkedéseinek átfogó keretét 1997 óta jelentik a nemzeti környezetvédelmi programok. A III. nemzeti környezetvédelmi program 2014-ben járt le, ezért vált szükségessé a negyedik kidolgozása. A program elkészítését még több tényező is indokolja. Az Európai Tanács és az Európai Parlament elfogadta az Európai Unió új, „Jólét bolygónk felélése nélkül” című, 2020-ig tartó időszakra szóló 7. környezetvédelmi cselekvési programját, és a nemzeti környezetvédelmi programok az uniós fejlesztési források egyik szakmai alapjaként is szolgálnak.Tisztelt Képviselőtársaim! A következőkben röviden szeretném ismertetni a programnak a kormányzati stratégiai irányítási rendszerben betöltött főbb kapcsolódási irányait, helyét és szerepét. [[16.10]] A program a környezetügy átfogó hazai stratégiai tervdokumentuma, amely keretet ad minden környezetügyi szakterületi stratégiának, programnak, tervnek - például a biológiai sokféleség megőrzésének nemzeti stratégiája, nemzeti vízstratégia, országos hulladékgazdálkodási terv, nemzeti környezettechnológiai innovációs stratégia, Magyarország vízgyűjtő-gazdálkodási terve, Vásárhelyi-terv továbbfejlesztése, országos ivóvízminőség-javító program, nemzeti települési szennyvíz-elvezetési és -tisztítási megvalósítási program, egyedi szennyvízkezelés nemzeti megvalósítási programja, ivóvízbázis-védelmi program, országos környezeti kármentesítési program, illetve a program részét képező nemzeti természetvédelmi alapterv -, továbbá integrálja fő célkitűzéseinket, illetve útmutatást fogalmaz meg a kidolgozásukhoz. A program szorosan kapcsolódik a nemzeti fenntartható fejlődési keretstratégiához mint hosszú távú koncepcióhoz; az abban tárgyalt négy alapvető erőforrás közül elsősorban a természeti erőforrásokhoz kapcsolódó célokat és intézkedéseket részletezi. Magyarország környezetpolitikája mind kialakításában, mind végrehajtásában szervesen kapcsolódik az Unió vonatkozó szakpolitikáihoz. Magában foglalja minden érintett társadalmi-gazdasági ágazat vonatkozásában az azokra érvényes sajátos környezetvédelmi célokat és feladatokat. A program átfogó célkitűzése, hogy hozzájáruljon a fenntartható fejlődés környezeti feltételeinek biztosításához. A korábban említett három stratégiai cél mindegyikéhez kapcsolódik a klímaváltozáshoz való alkalmazkodási képesség és a környezetbiztonság javítása. Horizontális cél a társadalom környezettudatosságának erősítése. Tisztelt Képviselőtársaim! Az egyes stratégiai célokhoz a program konkrét, elérendő célokat határoz meg. Az I., említett stratégiai célterülethez, amely az életminőség és az emberi egészség környezeti feltételeinek javítását tartalmazza, a következő célok tartoznak. A levegő minőségének javítása: a részecskék, úgynevezett PM2,5, tehát a finom részecskék légköri koncentrációjának 20 százalékos csökkentése 2010 és 2020 között; a genfi egyezménnyel összhangban a 2020. évi összkibocsátás-csökkentési célok teljesítése a 2005. évi kibocsátásokhoz képest: kén-dioxidból 46 százalékos, nitrogén-oxidnál 34 százalékos, illékony szerves vegyületeknél 30 százalékos, ammónia 10 százalékos, és a finom részecskéknél, az úgynevezett PM2,5-nél 13 százalékos csökkentés, ami komoly probléma, mert már nemcsak a közlekedés okoz ilyen szennyeződést, hanem a lakossági szilárd tüzelés is több helyen. Az ózonkárosító anyag felhasználásának teljes visszaszorítása; a fluorozott szénhidrogének mennyiségének 79 százalékkal való csökkentése 2015 és 2030 között. A zajterhelés csökkentése: a stratégiai küszöbértékek feletti zajterheléssel érintett lakosok számának csökkentése a közlekedési létesítmények mentén és a határérték feletti zajterhelés megszüntetése az ipari és szolgáltató létesítmények környezetében. Más témában, az ivóvízminőség és az egészség megőrzésével kapcsolatban szeretném felhívni a figyelmet, hogy a KSH 2012-es adatai szerint már az ország minden települése rendelkezik közüzemi ivóvízellátással, az ivóvízbekötéssel rendelkező lakások aránya pedig országosan 94,2 százalék. Ez egy magas szám, természetesen minden olyan százalék vagy minden olyan lakás, ami nincs bekötve, az figyelmet érdemel. Az ország közüzemi ivóvízzel ellátott lakosságának 30 százalékára kiterjedően néhány paraméter tekintetében azonban nem felel meg az uniós és a hazai előírásoknak. A legfőbb problémát az arzén határértéket meghaladó koncentrációja jelenti. Kiemelt cél lehet tehát a fennálló egészségi kockázatok jelentős csökkentése, az érintett területek ivóvízminőségének javítása, az egészséges ivóvízhez jutás biztosítása minden lakos számára és a még fennálló ellátási hiányok felszámolása. A szennyvízelvezetés és -tisztítás, szennyvíziszap-kezelés, -hasznosítás területéhez is konkrét célok kapcsolódnak: 2000 lakosegyenérték feletti agglomerációkban élő lakosság számára a csatornázottság biztosítása az idei év végéig, vagyis 2015. december 31-éig; az összegyűjtött szennyvizek száz százalékának legalább biológiai fokozatú tisztítása 2015. december 31-éig; a tisztított szennyvíz minőségi követelményeinek a befogadó víz keretirányelv konform vízminőségi követelményei szerinti megállapítása, a szennyvízprogramban nem szereplő területeken keletkező szennyvizek megfelelő kezelésének elősegítése; a szennyvíz és a szennyvíziszap hasznosítása, a környezeti kockázatok csökkentése. Cél a természetes és medencés fürdővizek biztonságának növelése, a beltéri levegő terheltségi szintjének csökkentése, a biológiai allergének okozta egészségi kockázat csökkentése, a klímaváltozásból fakadó valamennyi, hazánkban fellépő emberi megbetegedés számbavétele, jellemzőik feltárása, valamint az érintettek teljes körének elérése a megelőző intézkedésekkel; a környezet-egészségügyi információs rendszer folyamatos működtetése és bővítése; zöldfelületi elemek minőségi és mennyiségi fejlesztése. A kémiai biztonság területén pedig szeretném hangsúlyozni, hogy Magyarországon a vegyipar az egyik legnagyobb potenciális környezetbiztonsági kockázati tényező. A megelőzés, a felkészülés és az elhárítás alkalmazásában ugyanakkor ez az iparág a legfelkészültebb ágazatok közé sorolható. Cél tehát a vegyi anyagok által okozott káros hatások csökkentése a teljes életciklusukban, azaz a gyártástól a felhasználáson át a hulladék kezeléséig; megfelelő hatásvizsgálatok, a lakosság veszélyeztetettségének csökkentése, tudatos magatartás kialakítása; fenntartható növényvédőszer-használat elősegítése. Tisztelt Képviselőtársaim! A II., említett stratégiai célterület a természeti értékek és erőforrások védelme, fenntartható használata; a biológiai sokféleség megőrzése, természet- és tájvédelem: az ökológiai hálózat és a Natura 2000 hálózat, nemzetközi jelentőségű természeti területek fenntartása, védelme; az ex lege, azaz a törvény által védett természeti területek degradációjának megállítása; a földtudományi természeti értékek megóvása; a természet- és tájvédelmi célok érvényesítése, a táji identitás növelése; a kedvezőtlen természetvédelmi helyzetben lévő fajok helyzetének javítása; a genetikai erőforrások megőrzése; a talajkészletek mennyiségének és minőségének fokozott védelme, termelékenységének hosszú távú fenntartása. Vizeink védelme és fenntartható használata kapcsán: a felszíni és felszín alatti víztestek jó állapotának elérése és a velük való hosszú távú és fenntartható gazdálkodás biztosítása. Elmondhatjuk, hogy a vízgazdálkodásban, a hazai vizek védelmében Magyarország jó hagyományokkal és nagy tapasztalatokkal rendelkezik. Engedjék meg, hogy ne részletezzem most különösen ezt a területet. Azt hiszem, hogy ez talán, ami a legkevesebb vitát okozza, és a legjobb tapasztalatokkal rendelkezünk. Környezeti kármegelőzés és kárelhárítás kapcsán hadd mondjam el, hogy igen fontos a környezeti károk megelőzése, csökkentése; a szennyezett területek országos számbavételének folytatása, prioritási sorrend kialakítása; az állami és nem állami felelősségi körbe tartozó területek tényfeltárásának folytatása, a jelentős kockázatú feltáratlan területeken a várható beavatkozási feladatok meghatározása; a szennyezettség mértékének csökkentése, felszámolása és monitorozása. Az erőforrások felhasználásának további csökkentésére, takarékosságra ösztönzés; a környezeti terhelés csökkentése, újrahasználat és újrahasznosítás növelése, társadalmi szintű együttműködés megvalósítása; a fogyasztás környezeti hatásainak csökkentése érdekében a vásárlói tudatosság fejlesztése. Az energiatakarékosság és -hatékonyság javítása területén is konkrét számokat kell mondani: 2020-ig a megújuló energiaforrások részarányának 14,65 százalékra növelése és a 10 százalékos teljes energiamegtakarítás elérése. Nem részletezem most a hulladékgazdálkodás és hulladékképződés területét, de az előterjesztésben pontosan le van írva, hogy milyen feladatok vannak. Idő hiányában engedjék meg, hogy ettől most eltekintsek. Természetesen ez a terület is legalább olyan fontos, mint az előbb említettek. Tisztelt Ház! A program finanszírozásában, hogy mindez megvalósuljon, és azért is ismertettem, hogy konkrét feladataink vannak, konkrét célokat kell elérnünk, és ezekhez forrásokat is tudunk rendelni, hiszen meghatározó szerepe van az uniós és egyéb nemzetközi támogatásoknak, amelyhez hazai költségvetési társfinanszírozás is járul. Természetesen mindezek között a legjelentősebb a környezeti és energiahatékonysági operatív program lesz, de szinte minden operatív programban találunk olyat, amely ezeket a célokat, a környezetvédelmi célokat szolgálja. Meg kell még említenem, hogy a nemzeti természetvédelmi alapterv Magyarország természetvédelmi stratégiai tervdokumentuma, egy szakpolitikai stratégia, amely a nemzeti környezetvédelmi program önálló, ámde integráns részeként meghatározza az állam természetvédelmi feladatai kapcsán követendő kiemelt célokat, kijelöli a cselekvési irányokat nemcsak a természetvédelmi igazgatási szervek, hanem minden állami szerv számára. [[16.20]] Tisztelt Képviselőtársaim! Elnézést, hogy kitöltöttem az időmet, de egy nagyon alapos munkát ismerhettünk meg az előterjesztésben, ezért ismertettem ebből annyit, amennyi az időkeretbe belefért. Kérem, hogy támogassák hazánk IV. nemzeti környezetvédelmi programjának elfogadását. Köszönöm a figyelmüket. [[Taps a kormánypártok padsoraiból.]]"
8,u2020-04-21-247,Fidesz-KDNP,0.7294921875,2020-04-21,0.14330117404460907,"[[A mikrofonja beállítása után kezdi meg felszólalását.]] Köszönöm szépen a szót, elnök úr. Tisztelt Országgyűlés! Tisztelt Képviselőtársaim! A 2013-ban elfogadott élelmiszerlánc-biztonsági stratégia új, korszerű alapokra helyezte az e területért felelős szereplők viszonyát. A stratégia Európában is példaértékű átfogó szemléletének eredményességét a szakterület elmúlt években elért eredményei is igazolták. Az állam küldetése: az élelmiszer-biztonság javítása, az ember és a társadalom védelme. Ezt a célt szem előtt tartva terjesztettük be most e törvény módosítását, igazodva az élelmiszerlánc területén jelentkező, az állatjárványokhoz, a hamisításokhoz, minőséghez kapcsolódó kihívásokhoz, az adminisztráció csökkentéséhez, valamint az Európai Unió által támasztott jogharmonizációs törekvésekhez. [[23.30]] A törvényjavaslat a fentieken túl, ahogy elnök úr is ismertette, a Magyar Állatorvosi Kamaráról, valamint az állatorvosi szolgáltatói tevékenység végzéséről szóló törvény módosítását is tartalmazza. A javaslat elősegíti a magyar állatorvosok szakmai munkájának további fejlődését, a köztestület feladatelvégzésének hatékonyabbá és gazdaságossá válását, ezáltal hozzájárul a hazai állatvédelem, az élelmiszer-biztonság és az állatjárványok elleni védelem magasabb szintű ellátásához. Az Országgyűlés előtt fekvő javaslat számos megoldást kínál az elmúlt években felmerült leggyakoribb hatósági, eljárásjogi, adminisztrációs problémákra, megvalósítja a közelmúltban elfogadott, az adott terület átfogó szabályozását célzó uniós jogi aktus végrehajtását, illetve annak harmonizációját. Tisztelt Országgyűlés! Kérem, engedjék meg, hogy a javaslatban szereplő módosítások közül néhány fontosabbat megemlítsek és ismertessek most. A visszaélésekkel szembeni intézkedések keretében számos előremutató rendelkezést tartalmaz a javaslat. Megteremti a hatósági fellépés és szankcionálás lehetőségét a kettős élelmiszer-minőség megállapítása esetén, és az élelmiszer előállítóját, nem hazai előállítású élelmiszer esetében pedig az első magyarországi forgalomba hozót teszi felelőssé ezen gyakorlat megszüntetéséért. Az élelmiszerláncban tapasztalható jogsértések visszaszorítása érdekében szükséges kimondani, hogy az élelmiszerlánc-felügyeleti hatóság laboratóriuma végezze az élelmiszerekkel és állatgyógyászati készítményekkel kapcsolatos élelmiszer-biztonsági és -minőségi vizsgálatokat, amely erre tárgyi eszközeivel és személyi állományával is alkalmas. A tervezet az emberi egészség védelme érdekében biztosítja, hogy az élelmiszerlánc-felügyeleti hatóság hozzáférhetetlenné tegyen olyan internetes weboldalt, amely hamisított vagy hazánkban forgalomba hozatali engedéllyel nem rendelkező élelmiszert, állatgyógyászati terméket vagy növényvédő szert kínál eladásra. A javaslat a takarmányipari vállalkozások számára is kiterjeszti a termékvisszahívás kapcsán a meghatározott törvényi kötelezettségeket, valamint a működésük során biztosítandó feltételeket. A járványügyi intézkedések hatékonyságának növelése érdekében törvényi szinten kerül meghatározásra, hogy mely esetekben van közvetlen szakmai utasítási joga az országos főállatorvosnak az élelmiszerlánc-felügyeleti szervek felé kiemelt élelmiszerlánc-esemény, járványos állat- vagy növénybetegség megjelenésekor. Tisztelt Elnök Úr! Tisztelt Képviselőtársaim! A versenyképesség, a hatékonyság növelése, az adminisztrációcsökkentés érdekében is a vállalkozásokra kedvező rendelkezéseket is tartalmaz a javaslat. A kártalanításra jogosultak adminisztratív terheinek csökkentését szolgálja az erre vonatkozó módosítás, amellyel lehetőséget teremtünk a tényleges kifizetést követően történő áfabevallásra. Az élelmiszerlánc-felügyeleti információs rendszerben a regisztrációra kötelezettek adminisztrációs terheinek csökkentése érdekében az élelmiszerlánc-felügyeleti szerv hivatalból állapítja meg az ügyfél számára az azonosítót az engedélyezési vagy nyilvántartásba-vételi kötelezettséggel járó tevékenység megkezdése előtt, valamint vezeti át az ügyfél adataiban vagy működésében bekövetkezett esetleges változásokat. A kötelezően előírt személyes adatok kezelését törvényi szinten szükséges megalapozni. A jelenleg hatályos törvényből hiányzik számos rendeleti szinten szabályozott nyilvántartási kötelezettség, például az állatorvos nyilvántartása az állatgyógyászati készítmények alkalmazásáról, vagy éppen a permetezési napló vagy az állattartó által vezetendő adatok. Emellett törvényi szintű meghatározásra kerülnek az állatorvosi és növényorvosi vény tartalmára vonatkozó minimumkövetelmények is. Tisztelt Országgyűlés! Ahogy az elején is említettem, a törvényjavaslat tartalmazza a Magyar Állatorvosi Kamaráról, valamint az állatorvosi szolgáltatói tevékenység végzéséről szóló törvény módosítását is. A szolgáltató állatorvosi tevékenység során egyértelmű igény mutatkozik arra, hogy az állategészségügyi szolgáltató intézmények között legyen olyan intézmény, ahol egyszerűbb, főleg belgyógyászati jellegű beavatkozásokat végeznek el, de jelentős műtéti beavatkozásokat nem. Fontos meghatározni, hogy mi az alapvető különbség egy alapellátó és egy teljes körű állatorvosi ellátást lehetővé tévő rendelő között. Ez a szakmai szempontokon túlmenően az állattartók tájékozódását is segíti. A javaslat elősegíti a hazai állatorvoslás három nagy területének, az egyetemi képzésnek, oktatásnak, az állami állategészségügyi hatóságnak és az elsősorban a szolgáltató állatorvosokat tömörítő köztestületnek az összehangolt, egymás szakmai tevékenységét segítő működését. Lehetővé teszi a kamarai etikai eljárások országosan egységes lefolytatását, az etikai bizottsági tagok hatékony és gazdaságos továbbképzését, valamint a kamarai feladatok gazdaságosabb elvégzését. Emellett hozzájárul a magyar állatorvosi praxisok védelméhez, elősegítve, hogy az állatorvosi gyakorlatban mindennap szükséges szakmai döntéseket olyan szakemberek hozzák meg, akik részt is vesznek az állategészségügyi szolgáltatást nyújtó vállalkozás szakmai munkájában, akik megfelelően és a szakmai szempontokat is értékelve járulnak hozzá a magyar állatvédelmi, élelmiszer-biztonsági és járványvédelmi tevékenységhez. Összefoglalva az általam elmondottakat: a tisztelt Ház előtt fekvő törvényjavaslattal a kormány deklaráltan azon élelmiszerlánc-biztonsági elképzeléseinek megvalósítására törekszik, hogy a hatóság lehetőleg minél kevesebb helyen avatkozzon be a gazdaság működésébe, de ha erre mégis szükség van, akkor ezt a lehető leghatékonyabban tehesse meg. Mindezeknek megfelelően kérem a tisztelt Országgyűlést, hogy vitassa meg a törvényjavaslatot, és a lehetséges szavazataikkal támogassák is azt. Köszönöm szépen a figyelmüket. [[Taps a kormánypártok soraiban.]]"
8,u2014-11-17-107,Fidesz-KDNP,0.71630859375,2014-11-17,0.9921258687973022,"Köszönöm a szót, elnök úr. Köszönöm államtitkár úr válaszát. Nagyon fontosnak tartok minden intézkedést, ami a PM10 koncentrációjának csökkentésére irányul, és a kormány elkötelezettségét mutatja a húsz évre szánt 700 milliárd forint. Ahogy államtitkár úr is említette, nemcsak egy intézkedésre, hanem számos intézkedés összhangolására van szükség a közlekedés, a fűtés-korszerűsítés, a bányászat, a mezőgazdaság területén. Ennek nagy jelentősége van, jelentősége környezetvédelmi szempontból és egészségmegőrzés szempontjából, hiszen az egészség az egyik legfontosabb kincsünk, és a betegségek megelőzését kell mindenekelőtt elindítanunk; azt, hogy azokat a káros hatásokat, amelyek az egészség meggyengülését, károsodását okozzák, tudjuk csökkenteni, megszüntetni. Köszönöm szépen. [[Taps a kormánypártok soraiban.]]"
8,u2015-05-12-117,Fidesz-KDNP,-0.76123046875,2015-05-12,0.9941140413284302,"Köszönöm a szót, elnök úr. Tisztelt Képviselőtársaim! Tisztelt Ház! A Nemzeti Fenntartható Fejlődés Tanács által 2009-ben készített „Jövőkereső” című dokumentum szerint a hazai háztartások sokaságából hiányzik a környezeti tudatosság és a megfelelő ismeret, az ehhez az életvitelhez szükséges technikai háttér, valamint az ebbe szükséges befektetések képessége vagy szándéka. A piac kínálta lehetőségek is beszűkítik a fogyasztók választási lehetőségeit. A környezetileg jobbnak, társadalmilag hasznosabbnak kicsi az ismertsége és az elérhetősége, és általában drágábbak is. Ez található a 2009-es dokumentumban. A fogyasztás tendenciái szorosan összefüggnek a vásárlási szokások megváltoztatásával. A harmadik program időszakában lassuló intenzitással ugyan, de tovább emelkedett a bevásárlóközpontok száma. Folyamatosan növekedett az egyszer használatos, rövid élettartamú termékek fogyasztása, illetve a csomagolóanyagok használata, miközben ezek újrahasználata vagy anyagában más funkcióval való használata hazánkban még nem megoldott vagy ritka. Az újrahasználatot nehezíti például a gépjárműiparban, az elektronikai iparban vagy a háztartási gépek, kisgépek esetében a „vegyél újat” szemlélet, valamint többnyire nem megoldott vagy aránytalanul drága ezen berendezések javítása. További probléma a betétdíjas üvegek, palackok alacsony aránya. A vásárlók körében ma még gyenge, de erősödő pozitív tendencia az egészséges élelmiszerek, illetve az ökológiai gazdálkodásból származó termékek iránti kereslet növekedése. A harmadik program során számos intézkedés történt az egészséges életmód és a környezettudatos fogyasztás előmozdítására. Például környezeti nevelés, információterjesztés, bioélelmiszer-fogyasztás, környezetbarát közlekedés ösztönzése. Azonban még jelentős erőfeszítések szükségesek az erőforrások takarékos használatára épülő fogyasztói kultúra megvalósítása érdekében. Az értékrend és életmódváltás szükségességét a lakosság egészségi állapota is indokolja, amely jelentős mértékben elmarad attól a szinttől, amelyet jelen gazdasági körülményeink már lehetővé tennének. Az értékrendben bekövetkező érdemi változást nehezíti a hosszú távú gondolkodás háttérbe szorulása, az anyagi értékek megszerzésére és a növekvő fogyasztásra ösztönző eszközök hatása, például reklámok, a média által közvetített viselkedési minták, valamint a takarékosságra, mértékletességre biztató lehetőségek és minták hiánya. [[16.30]] 2012-ben az Országgyűlés egyhangúlag elfogadta a géntechnológiai tevékenységről szóló törvény módosítását. A környezeti és egészségügyi biztonság növelését célzó új szabályok biztosítják, hogy a géntechnológiával módosított növényeket, illetve az Európai Unió által a jövőben esetlegesen engedélyezendő újabb, géntechnológiával módosított fajtákat ne lehessen korlátok nélkül bevonni a köztermesztésbe Magyarországon. Tegnap a miniszter úr kérdésemre azt válaszolta, hogy Magyarország egyáltalán nem kíván GMO-s növényeket termeszteni. A kormány csatlakozott a Duna Szója Szövetséghez, hogy az állatok takarmányozása is GMO-mentes legyen, de nem állnak meg a szójánál, más takarmányokra is kiterjesztenék ezt. A Kárpát-medencében száz olyan növényfajta van, amely takarmányozásra alkalmas. A kormány a hús, a hal, a tojás, a méz GMO-mentes jelölését is igyekszik megteremteni. 2025-re az új globális kihívások széles spektrumot mutatnak a jövőkutató szakértők véleménye szerint. Új ökológiai probléma adódhat a globális felmelegedés következményeiből, amely megnyilvánulhat a természeti erőforrásokért folyó egyre erőteljesebb küzdelemben, a növekvő migrációban és az erőszakra való hajlam megerősödésében, amennyiben az emberiség az elkövetkező években nem tesz ezek ellen hathatós intézkedéseket. A termőföld-erózió és -kimerülés szintén globális problémaként jelentkezhet. Gazdaságpolitikai szempontból elképzelhető, hogy az Európai Unió belső konfliktusai felfokozódnak, illetve a világgazdaság további destabilizálódása, a kiváltságos és a hátrányos helyzetű társadalmi rétegek közötti különbségek további növekedése is kihívásként merül fel. A világszintű trendek érintik hazánk jelenlegi állapotát és továbbfejlődését is. A 2025-ig várhatóan megnyilvánulható hazai komplex problémák közül kiemelendők véleményünk szerint a klímaváltozás és annak következményei; a határokon átterjedő környezetszennyezés; az innovációs folyamatok erőtlensége; a háztartások méretének csökkenése és környezetterhelésük növekedése; a fogyasztás túlzott ösztönzése; a fogyasztási, táplálkozási, lakhatási, ruházkodási szokások átalakulása; az egészségre ártalmas élelmiszerek fogyasztása; a lakosság általános egészségi állapotának romlása és az életszínvonalbeli különbségek növekedése, polarizálódása. Véleményünk szerint hazánk természeti adottságainak és erőforrásainak figyelembevételével a következő legfontosabb stratégiai kihívások előtt állunk: az erőforrások takarékos, hatékony használatára támaszkodó környezetbarát gazdaság megteremtése; a biztonságos és jó minőségű élelmiszer- és vízellátás biztosítása, ahol a termőföld és a vízkészletek védelme, fenntartható hasznosítása, magas szintű biztosítása szükséges; a biológiai sokféleség fenntartása; a környezeti lehetőségekhez és korlátokhoz illeszkedő területhasználat. Mindezek mellett fontos tényezője a jövőképnek a lakosság megélhetésének, lakhelyén való érvényesülésének biztosítása is. Természetesen e jövőkép minden tényezőjének megvalósítása hosszabb időszakot és következetes lépéseket, széles körű társadalmi támogatást és cselekvést igényel, amelyhez az elkövetkezendő hat évre szóló feladatok végrehajtása is aktívan hozzájárulhat. Környezetünk védelme alapvető kérdés, de nem mindegy, hogy miként visszük véghez ezt a kötelező feladatot. Úgy kell cselekednünk, hogy az ne csak nekünk hozzon rövid távú eredményeket, hanem az utánunk következő generáció is élvezhesse a mostani döntések pozitív hatását, ennek pedig az alapja az, hogy átgondolt, megfontolt döntést hozzunk. Úgy kell alakítanunk a környezetvédelem törvényi hátterét, hogy annak pozitív hatásai ne csak most, hanem a jövőben is érezhetőek legyenek. Mindezekkel együtt a KDNP frakciója javasolja a tisztelt Háznak, hogy a T/4582. számú határozati javaslatot támogassa és fogadja el. Köszönöm, elnök úr. [[Taps a kormánypártok soraiban.]]"
8,u2019-11-04-157,Fidesz-KDNP,-0.8671875,2019-11-04,0.18644723296165466,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! Az ellenzék kétszínűségét jól mutatja, hogy egyrészről arról beszélnek, hogy a klímavédelem érdekében hathatós lépéseket kell tenni, és amikor az állam megvásárol 249 elektromos autót, akkor pedig kézzel-lábbal ellenzik itt a parlamentben [[Közbeszólások az ellenzéki pártok soraiban.]] hogy miért ad ajándékba a kormányzat elektromos autókat a magyar kórházaknak, egészségügyi intézményeknek. Tisztelt Képviselő Úr! Az ellenzéki hírgyártásnak vagy álhírgyártásnak egy szép példájával állunk szemben. [[Z. Kárpát Dániel: Ne beszéljetek álhírekről!]] Ön idézte itt a Népszavának a múlt heti cikkét, csak egyvalamit elfelejtett idézni, azt, hogy idézőjelbe tették a cikkben, hogy bérleti díj, hiszen ők is tudták, hogy nem bérleti díjat szed senki ezen autók után, ezért is rakta idézőjelbe a Népszava újságírója, hogy ha esetleg valamilyen eljárás indul vele szemben, ő csak kvázi bérleti díjról beszélt. [[Szilágyi György: Fél az újságíró, hogy leírja az igazat! Fél a retorziótól! Fél a független ügyészségtől, hogy esetleg perbe fogja!]] Itt arról van szó, hogy valóban egy hárommilliárd forintos programban 249 korszerű elektromos autót kapnak egészségügyi intézmények, és mellé 132 töltőállomást, hogy ezeket az autókat fel tudják tölteni. Ezeket telephely közötti közlekedésre, vérszállításra tudják használni, és sürgősségi szállításra tudják használni. De nyilvánvalóan valamekkora üzemeltetési költsége minden autónak, az elektromos autónak is van. Ebben az 53 ezer forintban, ami nem bérleti díj, képviselő úr ön is tudja, egy autó bérleti díja egy hónapra nem ennyi lenne , ebben a karbantartás díja van benne, a javítás díja van benne, a szervizszolgáltatás, a gumicsere díja, a gumiabroncsok karbantartása, a casco, a biztosítási ügyintézés és az asszisztencia. Ez az autóknál minden hónapban felmerülő, olyan költség, ami egy elektromos autónál is ugyanúgy jelentkezik, és ennek nyilván mint minden autónak költsége van minden hónapban. Ezeknek az autóknak is költsége van, csak a Népszava, mivel csak hangulatot akart kelteni, ezért ezeket a költségeket összevonta és idézőjelben bérleti díjként nevezte meg. De ez egy teljes mértékű csúsztatás, tisztelt képviselő úr, és ezzel ön is tisztában lehet, hiszen a múlt héten erről egyértelmű közleményt adtunk ki. Amelyik intézmény kéri ezeket az ingyenautókat, meg fogja kapni, amelyik nem kéri, nem fogja megkapni. De fontos dolog, hogy 250 korszerű elektromos autóval is többet tettünk a klímavédelem érdekében. Kérem, ön is támogassa már ezeket az igencsak környezetbarát javaslatokat. Köszönöm szépen. [[Taps a kormánypártok soraiban.]]"
8,u2021-04-08-138,Fidesz-KDNP,-0.900390625,2021-04-08,0.029413340613245964,"Köszönöm szépen. Tisztelt Elnök Úr! Tisztelt Államtitkár Asszony! Kedves Képviselőtársaim! A tiltott kábítószer-kereskedelem és -fogyasztás még mindig egyaránt veszélyt jelent az Unióban is és hazánkban is. Hatással van az állampolgárok egészségére és országunk, nemzetünk biztonságára. Sajnos egyre többen, főként a fiatalok fogyasztanak új pszichoaktív anyagokat. A fiatalok sokszor nem is tudják, hogy mi az, amit fogyasztanak, és sokszor nincsenek azzal tisztában, hogy, ez mekkora veszélyt, kockázatot rejt magában rájuk, illetve az egészségükre nézve. Az új pszichoaktív anyagokkal járó kockázatok arra ösztönözték az Unióban is a nemzeti hatóságokat, hogy ezekre az anyagokra vonatkozóan különféle korlátozó, szigorító intézkedéseket vezessenek be. Azt öröm volt hallani államtitkár asszony előterjesztésében, hogy a magyar hatóság gyakorlatilag elsőként lépett ebben a témában. Ezt köszönjük szépen. 2018. november 23-án lépett hatályba az Európai Parlament és Tanács 2017/2103. irányelve. Ezzel az irányelvvel módosították a tiltott kábítószer-kereskedelem területén a bűncselekmények tényállási elemeire és a büntetésekre vonatkozó minimumszabályok megállapításáról szóló 2004-es tanácsi kerethatározatot. A módosított kerethatározat fontos célt szolgál azáltal, hogy a benne foglalt minimumszabályok lehetővé teszik a közös fellépést a tiltott kábítószer-kereskedelem ellen. A kábítószer-kereskedelem veszélyezteti az Európai Unió polgárainak egészségét, biztonságát, életminőségét, valamint a tagállamok törvényes gazdaságát, stabilitását és biztonságát is. Az elfogadott módosítás célja az volt, hogy a szintén sok kockázatot jelentő új pszichoaktív anyagok esetében is lehetőség legyen a közös küzdelemre, tehát hogy ne lessen kibújni ezekkel az új típusú pszichoaktív anyagokkal a jogszabályok hatálya alól. A fogalommeghatározásról szóló 1. cikkben a kábítószer fogalma is kiegészítésre kerül azzal, hogy a mellékletben felsorolt szerek is kábítószernek minősülnek. Továbbá a kerethatározatba ekkor emelték be az új pszichoaktív anyag és a készítmény fogalmát is. Fontos megemlíteni, hogy ez az irányelv a Bizottságot hatalmazza fel arra, hogy a kockázatértékelési jelentés alapján az adott új pszichoaktív anyagokat felvegye az irányelv mellékletébe. Tehát az EP-irányelv által a kábítószer fogalma alá rendeli az adott szereket. A melléklet kiegészítését követően a tagállamoknak hat hónapjuk van arra, hogy hatályba léptessék azokat a törvényi, rendeleti vagy közigazgatási rendelkezéseket, amelyek lehetővé teszik a kerethatározat rendelkezéseinek alkalmazását a nemzeti jogukban. Magyarországon a büntető törvénykönyvről szóló 2012. évi C. törvény 459. § (1) bekezdés 18. pontja határozza meg a kábítószerek körét. [[17.30]] Eszerint kábítószernek minősül az 1988. évi 17. törvényerejű rendelettel kihirdetett, az egységes kábítószer-egyezmény módosításáról és kiegészítéséről szóló, Genfben, 1972. március 25-én kelt jegyzőkönyvvel módosított és kiegészített, az 1965. évi 4. törvényerejű rendelettel kihirdetett, New Yorkban, 1961. március 30-án kelt egységes kábítószer-egyezmény mellékletének 1. és 2. jegyzékében meghatározott anyag, valamint az 1979. évi 25. törvényerejű rendelettel kihirdetett, a pszichotróp anyagokról szóló, Bécsben, az 1971. évi február hó 21. napján aláírt egyezmény mellékletének 1. és 2. jegyzékében meghatározott veszélyes pszichotróp anyag és az emberi alkalmazásra kerülő gyógyszerekről és egyéb, a gyógyszerpiacot szabályozó törvények módosításáról szóló 2005. évi XCV. törvény 2. számú mellékletében meghatározott pszichotróp anyag. Ez nekünk, jogászoknak, csemege, de fontosnak éreztem, hogy felolvassuk a jegyzőkönyv számára is, hogy mi mindent kell itt figyelembe venni, és hova kerülnek be ezek a kiegészítések. Az Európai Unió Bizottságának irányelvben foglalt döntésének átültetése a 2005. évi XCV. törvény módosításával hajtható végre. Az előttünk fekvő T/15707. számú javaslat a 2020/1687. számú EU-irányelv átültetését szolgálja. A módosítással az európai uniós szinten elvégzett kockázatértékelés eredményeként egy új pszichoaktív anyag a kábítószerekkel egy tekintet alá eső veszélyes pszichotróp anyagokat tartalmazó, a gyermekvédelmi törvény 2. számú melléklete szerinti A) jegyzékre kerül. Tehát itt a nagyon fontos újítás, hogy új pszichoaktív anyag a kábítószerekkel egy tekintet alá eső kategóriába fog kerülni, azaz büntetőjogi megítélés szempontjából kábítószernek minősül. A tiltott kábítószer-kereskedelem és -fogyasztás komoly hatással van a társadalmi és gazdasági szervezetekre, szerkezetre, továbbá aláássa az egyének életminőségét és a tagállamok biztonságát is. Ezért úgy gondolom, hogy a törvényjavaslat mindenképpen támogatandó célt szolgál, és kérem önöket és a többi frakció tagjait, hogy támogassák a javaslatot. Köszönöm szépen a figyelmet. [[Taps a kormánypártok soraiban.]]"
8,u2015-03-02-287,Opposition,0.1787109375,2015-03-02,0.22306719422340393,"Köszönöm szépen, elnök úr. A két törvény, ugye, az egyes közigazgatási tárgyú törvények módosítása és ez a törvény, a területi államigazgatási szervezetrendszernek az átalakításáról szóló törvény szoros együttélésben, szoros összefüggésben van egymással. Az egyik valójában a keretfeltétel-rendszert, a másik pedig a kitöltését teszi meg, ami gyakorlatilag a kormányhivatalokba való beolvadás vagy részfeladatok átcsoportosítását jelenti.Nem kell talán, hogy részletezzem itt újra visszamenőleg, hogy a környezetvédelmi hivataltól, környezetvédelmi, természetvédelmi feladatokat ellátó felügyelőségektől kezdve a bányakapitányságokon keresztül a Magyar Államkincstárnak bizonyos családpolitikai feladatokkal foglalkozó dolgai, a főépítészi feladatok, a bevándorlásügyek, az OEP-et érintő szakmai feladatok egy része, ez mind-mind-mind beolvad ebbe a mega-giga, nem tudom, miféle szervezet kötelékeibe. Igazából az előbbi kritikámat meg kell hogy ismételjem egy mondattal. Ennél a törvénytervezetnél is helytálló az, hogy semmifajta hatástanulmány nincs a háttérben, legalábbis olyan nincs, ami kellően megalapozottá tenné mindazt, amit el akarnak érni.Nem akarok itt kitérni arra, hogy ha megnéznénk csak a 2013-as zárszámadást, hogy mi volt a kormányhivatalokat érintő működési feltételek, sok minden egyéb más tekintetében, befizetési kötelezettségeik teljesítése vagy nem teljesítése vonatkozásában, pont abból fakadóan, ahogyan a munkájukat tudták végezni, nem akarom ezeket a részleteket kifejteni. Azt viszont szeretném megemlíteni, amit államtitkár úr is jól tud, hogy ez a változtatás önmagában 22 ágazati törvénynek a módosítását hozza, ha én jól számoltam, de lehet, hogy 23-at, majd segít, hogyha többet. A dolog lényege igazából a tartalmi kérdéseket érinti. Tartalmi kérdést sokat tudnék mondani, de 3-4-et említenék mindenképpen. Az egyik az, amikor az aktív korúak ellátásával kapcsolatos járásokhoz való telepítés, mármint a feladat járásokhoz való telepítése hozza, hogy itt burkolt formában gyakorlatilag olyan ügyeket, amiket a korábbiakban támogattak, például a lakókörnyezet rendben tartásának az ügyét, azt most ezen megoldási forma alkalmazásával kiveszik a rendszerből, azaz annullálják, hatályon kívül helyezik. Fel kell vállalni, államtitkár úr direkten; nem így, bújtatott formában, hogy azért, mert átkerülnek a járási hivatalokhoz az aktív korúakkal való foglalkozások kérdésköre, ezért már az a kérdéskör, amely a korábbiakban akképpen volt kezelve, most másképpen lesz kezelve. Vagy a másik ilyen típusú kérdés a nemzetgazdasági szempontból kiemelt jelentőségű beruházások kérdésköre, amelyet Tukacs képviselőtársam egy mondattal említett. Itt azt szeretném mondani, hogy gyakorlatilag ez az államilag szabályozott vagy szabályozható korrupciónak a lehetőségét adja meg, vagy adhatja meg megítélésem szerint, tehát ez egy nagyon veszélyes pálya. Vagy lehet, hogy csak arról szól a történet, hogy Orbán Viktor fel akar költözni a Várba, és ott a beruházás tartozzék ebbe a nemzetgazdasági szempontból kiemelt jelentőségű beruházások körébe, ugyanúgy, mint a stadionok, vagy a Jóisten tudja, mi minden más, és akkor már ezen kérdéskörök kapcsán akár az eljárási szabályokat sem kell betartani. Nem akarom tovább ecsetelni a dolgokat. De mondhatnék más, az embereket közvetlen formában érintő dolgokat is, például a méltányossági ápolási díj kérdését. Itt az a helyzet, hogy ha a korábbi mértékeket az önkormányzat nem tudja biztosítani, és nem tudja finanszírozni, akkor gyakorlatilag ezek az emberek, akik méltányossági ápolási díjban részesültek, ezek még az egészségbiztosításukat is elveszítik. Márpedig ennek sajnos a reális veszélye megvan. Ezek azok a kérdések, államtitkár úr, amelyek szétfeszítik a rendszert, és nem azok, amelyekről ön megpróbált itt az előbbiekben beszélni és szót ejteni. Vagy mondok még egy dolgot, és nem forszírozom tovább. Tudja, az, amikor szégyenletes módon tavaly, azt hiszem, decemberben egy törvény keretei között arról döntenek, hogy a keresőképtelenség utólagos visszamenőleges igazolását meg lehet tenni 30 napra vonatkoztatva, és most ezt itt rá három hónapra pedig korrigálják, likvidálják, amit három hónappal ezelőtt megtettek. Miért csinálnak ilyen dolgokat? Kikért teszik mindezeket? Nem az emberek sokaságáért. Egyes emberekért lehet, de azt gondolom, hogy ezeket felül kellene vizsgálni. Tudja, ezek adják meg annak a lehetőségét, hogy az emberek úgy gondolják, hogy tényleg politikai komisszárok viszik ezeket az ügyeket. Nem rosszízűen mondva, hanem azért, mert politikai érdekeket, egyes embereknek netán a sajátos érdekeit kiszolgálva hoznak akár, még ha kell, Isten adj, ne adj, törvényeket is. Egy szó mint száz, azt akarom mondani, hogy az, amit csinálnak, ilyen értelemben az egyes közigazgatási tárgyú törvények módosításával és most a területi államigazgatási szervezetrendszer átalakításával, ez szerintem nem a szolgáltatásnak a megerősítése, hanem bizonyos értelemben a működő folyamatoknak a szétzúzása. És ha a működő folyamatok szétzúzásáról esik szó, akkor nem beszélhetünk arról, hogy ez azt jelentené, hogy önök egy szolgáltató állambeli létet kívánnak megerősíteni. Sokkal inkább azt jelenti, amit Czibere államtitkár úr mondott, mármint hogy amikor hatalomra kerültek, akkor azt követően. Mert tudja, az nem szolgáltatás, hogy mondjuk, a NAV, nézzük mint szolgáltató szervezetet, a NAV, hogyha hoz egy határozatot, és közben a vállalkozás fellebbez ez ellen a határozat ellen, akkor ettől függetlenül a NAV, akár adott esetben a fellebbezés elbírálásától függetlenül, tudom, hogy ez fáj, államtitkár úr, nehéz ezt szemből nézni, a fellebbezés elbírálásától függetlenül hozhat olyan döntést, hogy akár az árukészletét elviszi ennek a vállalkozásnak, tönkremegy a vállalkozás, el kell bocsássa az általa foglalkoztatottakat, és ezt követően majd két év múlva kiderül az, hogy a vállalkozásnak lehet, hogy igaza volt, csak akkor már az igazával elmehet talán más égtájra. Szóval, egy szó mint száz, önök nem szolgáltató államot erősítenek, hanem sokkal inkább annak az ellentettjét, és ez a szégyenletes. Köszönöm szépen, elnök úr."
8,u2020-06-09-257,Opposition,-0.712890625,2020-06-09,0.9942636489868164,"Köszönöm szépen. Tisztelt Elnök Úr! Államtitkár Asszony! Képviselőtársaim! A műanyag hulladékok kezelése terén óriási lépéshátrányban van az emberiség. Most úgy tűnik, kezdünk felébredni, de ahogy mondani szokták, szinte a huszonnegyedik órában vagyunk.Külön feladat Európa számára, hogy korábban, amikor az összes szemetünket Ázsiába szállítottuk, és ezért még pénzt is kaptunk, bizony ma már mi fizethetünk azért, hogy ezzel a szeméttel mi lesz. Úgyhogy én mindenképpen azt gondolom, hogy egy közös gondolkodásra lenne szükség, hogy ezt a problémát hogyan tudjuk megoldani itthon, Magyarországon és természetesen Európában is. A műanyag termékeket az 1950-es évek óta gyártják tömeges mennyiségben. Azóta több mint 8 milliárd tonna műanyag keletkezett. Mivel ezek lebomlása több száz vagy akár ezer évig is eltart, ez a 8 milliárd tonna műanyag valamilyen formában mind itt van körülöttünk. A műanyag zacskók lebomlási ideje például egyes vélemények szerint 400 év, és egy ember egy évben átlagosan 514 darab zacskót használ. A minket lassan elborító műanyag hulladék pedig nem csupán esztétikai, hanem súlyos egészségügyi problémát is jelent. Az óceánokba évente nagyjából 8 millió tonna műanyag kerül. Sok állat azért pusztul el, mert véletlenül lenyeli a műanyag szemetet, vagy éppen belegabalyodik. De ránk, emberekre is veszélyt jelent ez a fajta szennyezés. Mivel számos tengeri állat szervezetében már megjelentek a mikroműanyag-részecskék, ezek így az élelmiszereinkbe is belekerülnek. Elég felbontani egy halkonzervet, és a probléma máris ott van a magyar családok asztalán, honfitársaink egészségét is veszélyezteti. A mikroműanyagok természetesen nem csupán a tengerek élővilágán keresztül fenyegetnek. Itt Magyarországon is hasonlóképp szennyezzük a környezetünket az egyszer használatos műanyag termékekkel. A Greenpeace idei felmérése szerint a Duna vizében jelentősen megnövekedett a mikroműanyag-szennyezettség. Persze mondhatják erre sokan, hogy ennek megelőzésére, illetve csökkentésére találták ki a műanyag hulladékok újrahasznosítását. Tény és való, az elmúlt néhány évtizedben hatalmas fejlődés történt ezen a téren, de ez korántsem jelent teljes megoldást. Egyrészt azért nem, mert hazánkban a szelektíven gyűjtött hulladékok aránya az összes hulladékhoz képest mindössze 10-15 százalék. Kérdés az, hogy erre milyen terv készül. Ez jelentősen elmarad a nyugat-európai hasznosítási aránytól. Németországban és Ausztriában ez az arány 50 százalék feletti. Másrészt az elvileg újrahasznosítható hulladékok egy részét mégsem lehet újrahasznosítani, minden kis apróságot ugyanis nem lehet szétválogatni. Vagyis hiába gyűjtünk szelektíven például joghurtos poharakat vagy műanyag evőeszközöket, zacskókat vagy ételdobozokat, ezeket Magyarországon jelenleg nem hasznosítják újra. Ez is egy kérdés, hogy lehet-e. Ráadásul arról se feledkezzünk meg, hogy maga az újrahasznosítás is komoly ökológiai terhelést jelent. Gondoljunk csak arra, hogy a hulladékok országok közötti utaztatása vagy a hulladékfeldolgozás milyen környezetszennyező hatásokkal jár. Az igazi megoldás tehát csak az egyszer használatos műanyagok felhasználásának visszaszorítása, illetve megszüntetése lehet. A műanyag hulladékok által okozott veszélyek felismerése vezetett oda, hogy az Európai Bizottság még 2018 májusában javaslatot tett az Európa tengerpartjain tíz leggyakrabban előforduló műanyag termék használatának betiltására. Egy évvel később, 2019 májusában az Európai Unió általános ügyekkel foglalkozó tanácsa 2021-től tiltást vezetett be az eldobható műanyag termékek használatára az Európai Unió tagállamaiban, ahogy ezt számos képviselőtársam már említette. Eszerint 2021 után tilos lesz használni olyan eldobható műanyag termékeket, amelyek alternatív termékekkel is helyettesíthetők. Ilyenek elsősorban az egyszer használatos evőeszközök és tányérok, szívószálak, műanyag fültisztító pálcikák, léggömbök pálcikái és az ételtartó dobozok. Az új szabályok kiterjednek a hulladék újrahasznosítására is. A műanyag palacknak például 2030-ra 30 százalékban újrahasznosított anyagból kell készülnie. Az Európai Unió szándéka egyébként nem az, hogy általában betiltsák ezeket a termékeket; a hangsúly az egyszer használatos műanyagok kiiktatásán van. Ez azt jelenti, hogy a betiltás után is lehet majd a boltok polcain találni műanyag termékeket, ha azok többször is használhatóak, illetve ha környezetbarát anyagból készülnek. A legjobb megoldás, amit alkalmazhatunk, az ezeknek a termékeknek a helyettesítése. A műanyag evőeszközök helyett például vannak fémből vagy fából készült alternatívák. A műanyag dobozokra tökéletes megoldás lehet a befőttes vagy a csatos üvegek használata, amelyeket akár visszaváltható rendszerben is lehet használni. Az egyszer használatos műanyag termékek közül a legnagyobb mennyiséget a PET palackok teszik ki, de ezek anyagát is lehet üveggel vagy fémmel helyettesíteni. A szívószálak is készülhetnek más anyagból, ráadásul ezek használata akár el is hagyható, hiszen ezek nélkül is lehet inni. Az MSZP eddigi álláspontja szerint az egyszer használatos termékek betiltása elkerülhetetlen. Ha azt akarjuk, hogy gyermekeink és unokáink ne mérgező környezetben éljenek, akkor ki kell alakítanunk a fém, fa- vagy üvegalapú helyettesítő eszközök rendszerét. Őszintén reméljük, hogy a 2021-től esedékes európai uniós tiltás segít felgyorsítani ezt a folyamatot. Ugyanakkor azt is fontosnak tartjuk, hogy a fenntartható környezet ne szorítsa háttérbe a hétköznapi élet fenntarthatóságát. Ezért az MSZP álláspontja az, hogy az egyszer használatos műanyag termékek betiltása semmilyen formában nem veszélyeztetheti a magyar dolgozó emberek megélhetését. Például szó sem lehet arról tehát, hogy az uniós szabályozás terheit a magyar családok viseljék. Mindent meg kell tennünk azért, hogy a műanyag termékek gyártásában érdekelt nagyvállalatok a kiesett profitjukat ne a magyar vásárlókkal fizettessék meg. Úgy kell teljesítenünk ezt az uniós kötelezettségünket, hogy az ne járjon sem a bérek csökkentésével, sem a jelenlegi munkaerő leépítésével, elbocsátásával. A kormánynak minden eszköze megvan arra, hogy ennek az átmeneti helyzetnek az átvészeléséhez segítséget nyújtson, és ezt el is várjuk tőle. Különösen nagy nehézségek sújtják majd az egyes vendéglátóhelyek üzemeltetőit. A felmérések szerint az egyszer használatos műanyag poharak, tányérok, evőeszközök és szívószálak környezetbarát változatra cserélése akár a négyszeresére is emelheti a költségeiket. A helyettesítő termékek felkutatásában is jelentős kihívások vannak tehát. Tisztában vagyunk azzal, hogy a helyzet megoldása nem könnyű. Nem véletlen, hogy a javaslat már másodszori nekifutásra került az Országgyűlés elé. Nem elkapkodott intézkedést várunk a kormánytól, hanem kérjük, hogy egy olyan átgondolt, minden eshetőségre felkészült programot dolgozzon ki, amely egyszerre tartja szem előtt a környezet fenntarthatóságát és a magyar gazdaság és a magyar emberek teherviselő képességét. Államtitkár asszony az expozéjában kellően meggyőző volt. Én bízom abban, hogy ezen az úton tudunk továbbmenni. Köszönöm szépen. [[22.10]]"
8,u2019-06-24-171,Opposition,-0.7275390625,2019-06-24,0.4436075985431671,"Köszönöm szépen, elnök úr. Miniszter úr! Köszönöm a biztatást, meg fogjuk tenni a javaslatát de azért én úgy gondolom, hogy ennek ellenére még mindig nem érzem, hogy a probléma súlyát tökéletesen éreznék. Egyébként csöndesen kérdezem: az Európai Néppártban tulajdonképpen majdnem mindenki megszavazta ezt, mert igenis, én úgy gondolom, hogy ez egy nagyon komoly felelősség. Magyarországon 2013 óta stabilan nő a légszennyező anyagok és üvegházhatású gázok kibocsátásának mértéke, ez ügyben kérdésem, hogy mit tettek. Ez olyan mértékű, hogy például az építőipar területén 2016-ra tíz éve nem látott magasságokba emelkedett, a kereskedelem és a gépjárműhajtás esetén pedig csak azért beszélhetünk csökkenésről, mert ezen a területen az üvegházhatású gázok kibocsátása 2015-ben, amely érték több mint 20 százalékkal meghaladta a 2009-es értéket. Tehát mindenképpen érdemes ezeket is említeni, arról nem is beszélve, hogy Kásler miniszter úr a népegészségügyi program ismertetésekor pedig elmondta, hogy az a cél, hogy minél hosszabb ideig éljenek az emberek egészségben, betegségek minél később alakuljanak ki, a korai stádiumukban legyenek felismerhetőek, és folytathatnám. Én tehát mindenféleképpen élnék a miniszter úr javaslatával, és én bizakodó vagyok, hogy [[Az elnök csenget.]] együttműködőek lesznek. Köszönöm szépen."
8,u2019-06-24-167,Opposition,-0.94384765625,2019-06-24,0.355398565530777,"Tisztelt Miniszter Úr! Elnök Úr! Kedves Képviselőtársaim! Múlt héten csütörtökön Magyarország Csehországgal és Lengyelországgal együtt megvétózta azt az uniós javaslatot, amely 2050-re karbonsemlegessé tette volna az Európai Unió tagországait. Ezzel a kormány nemcsak a környezetvédelem, hanem a jövőnk ellen is vétót emelt. A karbonkibocsátás ugyanis, amely az üvegházhatású gázok kibocsátásának összességét jelenti, egymagában felelős korunk legnagyobb problémáiért, így a globális felmelegedésért és a légszennyezésért. Előbbi, ha nem teszünk ellene, pár évtized múlva lakhatatlanná teszi a Földet, utóbbi már ma is több ezer magyar ember életét követeli évente. Fenyeget minket a globális felmelegedés, hiszen növeli a szélsőséges időjárási viszonyok számát, egyre gyakoribbá téve a már-már elviselhetetlen hőhullámokat, amelyek az idősek és a krónikus betegek körében növelik a halálozás esélyét. Rontja a talaj termőképességét, elsivatagosítja a környezetet, ezáltal éhínséget okozva, csökkenti a rendelkezésre álló víz mennyiségét, kiszárítja a tavainkat, folyóinkat, tönkreteszi a Duna vízgyűjtő területeit. Ez nemcsak Magyarország világhírű vízkincsének árt, de hosszú távon a Paksi Atomerőmű hűtését is igencsak megnehezíti. Az egészséget nemcsak a globális felmelegedés, hanem a légszennyezettség is veszélyezteti. Évente Magyarországon 12 800 ember hal meg a légszennyezettség miatti betegségekben, mint hörghurut, asztma, tüdőrák. Köszönhető ez annak, hogy Magyarországon a légszennyezettség mértéke évente száz napon is átlépi az egészségügyi határértéket. Ez azt jelenti, hogy Magyarországon az év harmadában az egészségre káros levegőt lélegezzük be. Hazánk levegője ráadásul a szomszédos országokhoz képest is sokkal rosszabb. Ennek tudható be, hogy Magyarországon másfél-kétszer annyian halnak meg a légszennyezettség miatt, mint a szomszédos országokban. Fentiekre tekintettel kérdezném, miért vétózták meg a klímacélt, és miért szavaztak a gyermekeink jövője ellen. Miért nem látják be [[Az elnök csenget.]] , hogy ha nem tesznek azonnal valamit, akkor az emberi fajnak hosszú távon nincs jövője? Köszönöm szépen. [[Közbeszólás az ellenzék soraiból: Úgy van! Taps az MSZP és az LMP soraiban.]]"
8,u2018-10-01-47,Opposition,-0.96923828125,2018-10-01,0.031171321868896484,"Köszönöm szépen, elnök úr. Tisztelt Államtitkár Úr! Az elmúlt hetekben ugrásszerűen megnőtt a le- és felszálló repülőgépek zajára panaszkodó zuglói lakosok száma. A kerület több pontján 400-500 méter magasan a lakóövezet felett elhúzó gépek megkeserítik az ott élő emberek életét. Sokan panaszkodnak arra, hogy regget hat óra előtt már a zajra ébrednek, és este 23 óra után sem tudnak még aludni miatta. Kaptam olyan levelet is, amelyben az ott lakó felháborodottan mesélte, hogy reggel 6 és déli 12 óra között 42 repülőgépet számolt meg, ami a lakása felett elrepült. A HunagroControl Zrt. tájékoztatása szerint a törvényes és a biztonságos légi közlekedés biztosítása érdekében új műszeres szabványindulási eljárásokat dolgoztak ki, ezek léptek életbe augusztus 16-án. Az új navigációs követelményrendszer pontosabb nyomvonaltartást eredményez, ennek köszönhetően Budapesten és környékén összességében csökken a zajjal érintett területrészek nagysága. Ezzel szemben az az igazság, hogy a kerület egyes részein sokkal nagyobb lett a zajterhelés. Az Agrárminisztérium honlapján található Budapest Liszt Ferenc Nemzetközi Repülőtér stratégiai zajvédelmi intézkedési terve a 2013-2020 közötti időszakra az alábbi megállapításokat teszi: „Az utasforgalom 5 százalékos csökkenéssel a 2006-os, a repülőgépmozgások száma pedig 21 százalékos csökkenéssel a 2003-as szintre esett vissza. [[14.30]] A gépmozgások jelentős növekedésére az elkövetkezendő években sem számíthatunk. A jelenlegi előrejelzések alapján a Liszt Ferenc repülőtér légijármű-forgalma még évekig alatta marad a zajtérképezés során vizsgált 2011. év gépmozgásszámának, következésképpen az elkövetkezendő években a zajterhelés, ebből következően az érintettek száma is kisebb lesz, mint 2011-ben.” A 2013-ban készült jelentés előrejelzéseiről mára kiderült, hogy tévesek. Ezt támasztja alá a HungaroControl Zrt. 2018. augusztus elején kiadott közleménye is. Ebből egyértelműen látszik, hogy kétszer akkora volt júliusban az átrepülő légi forgalom Magyarország fölött, mint az előre jelzett. A budapesti repülőtér forgalma hosszú idő után először haladta meg a 11 ezer gépmozgást, és a legfrissebb előrejelzések is azt mutatják, hogy ez év végéig minden hónapban kétszámjegyű növekedés várható az érkező és az induló gépek forgalmában. A repülőtéri fejlesztések és a járathálózat-sűrítések is ezt támasztják alá. Budapest felett északnyugati az uralkodó széljárás, ezért a repülőtérről induló járatok 70 százaléka északnyugati irányba, azaz Pest felé, 30 százaléka pedig délkeleti irányba, Üllő és Vecsés felé száll fel. Az uralkodó széljárás és a repülőtér adottságai miatt a repülőgépek jelentős része így jelenleg nem tudja kikerülni Zuglót. Fentiekre tekintettel kérdezem államtitkár urat, milyen intézkedéseket kívánnak tenni annak érdekében, hogy csökkenjen a légtérzaj Zuglóban, ami az itt élő emberek nyugalmát és egészségét veszélyezteti. Várom válaszát. Köszönöm, elnök úr."
8,u2015-11-16-119,Opposition,-0.98291015625,2015-11-16,1.0,"Köszönöm szépen. Tisztelt Miniszter Úr! A Cséry-telep szennyezése évek óta ismert tény, mégsem történik semmilyen érdemi, a kialakult helyzetet véglegesen megoldó lépés az ügyben. Ma teljesen világosan tudjuk: 2011 óta 9 ezer tonna vegyi anyagot öntöttek a XVIII. kerületi Cséry-telep 40 hektáros talajába. Három éven keresztül teherautók sokasága fordult meg naponta a telepen, és vélhetően teljesen ellenőrizetlen körülmények között az egészségre rendkívül ártalmas vegyi anyagokat öntöttek közvetlenül a talajba vágott árkokba. Innen a mérgek szabadon olvadhattak bele a talajvízbe, ezzel lényegében veszélyeztetve a helyben élők kútjait, közútjait. A XVIII. kerületiek talajvizét és környezetét nagyüzemi módszerekkel szennyező bűncselekmény felderítése több éve tart, de valójában nem derült ki semmi. A mai napig nem tudjuk, kik voltak a mérgező iszapmaffia haszonélvezői, nem tudjuk, kik állnak a háttérben, kik voltak a megrendelők, akik jóváhagyták Dél-Pest vizének és természetének ilyen mértékű rombolását. Eddig csak egyvalami biztos: a telepet kezelő Fővárosi Településtisztasági és Környezetvédelmi Kft. vezetőjét előbb leváltották, majd - biztos, ami biztos - a főváros egy újabb pozícióra újra kinevezte. Az ügy kirobbanása óta, úgy tűnik, tovább zajlik a kerület környezeti terhelése. Soroksáriak és XVIII. kerületiek sokasága jelezte felém, hogy ismét szinte napi rendszerességgel járnak a kerületben a fővárosi tulajdonban lévő Településtisztasági és Környezetvédelmi Kft. szippantós autói, és valamit beengednek a két kerület határán lévő telepen a talajba. Szemtanúk elmondása szerint a tehergépkocsik nagy valószínűséggel a két terület határán lévő telepen semmilyen engedéllyel nem rendelkező régi aknákba engedik tartalmukat, bármi is az. Úgy tűnik, újabb ipari mértékű környezetterhelés folyik, mindez a lakóházaktól, polgárok házaitól néhány száz méterre, ott, ahol már évek óta vannak gyerekek, idős emberek és felnőttek, családok kitéve a lassú, szivárgó gyilkos mérgezésnek. Ezért kérdezem hát tisztelettel miniszter urat: foglalkozik-e bárki az ön által vezetett tárcánál vagy a kormányban a folyamatos szennyezéssel? Mi a tárca álláspontja arról, hogy immáron negyedik éve zajlik üzemszerűen a XVIII. kerületi emberek, a Liszt Ferenc repülőtér környékiek, Vecsés, Gyál, Pesterzsébet, Csepel, Halásztelek és a környező települések lakóinak folyamatos mérgezése? Foglalkozik-e azzal bárki a kormányban, hogy erre a rendkívüli katasztrófahelyzetre azonnali megoldást adjon rendkívüli kormányzati források felhasználásával? Várom miniszter úr tiszteletteljes válaszát."
8,u2020-04-21-271,OTHER,0.5205078125,2020-04-21,0.3550756871700287,"Köszönöm a szót, elnök úr. Tisztelt Ház! Tisztelt Képviselőtársaim! Nagyon-nagyon rövid leszek. Természetesen alapvetően hiszünk abban, hogy ott kell megszületnie a döntéseknek, ami legközelebb van az emberekhez, ugyanakkor támogatunk minden olyan állami, kormányzati lépést, amely a környezetvédelem irányába megy. Ez különösen annak fényében pozitív, hogy az elmúlt években azért nem bővelkedtek a parlamenti ülésnapok ilyen típusú javaslatokkal. Annak is örülök, az avar- és kertihulladék-égetés tekintetében, ha jól értjük, 2021. január 1-jétől aztán már végérvényesen országos tilalom van. Az a kérdés, mert abból már következik utána egy büntetési, rendészeti és egyéb feladat, amit nyilván majd el kell látni, hogy ez milyen módon kerül megoldásra. [[1.10]] Mi azt gondoljuk, hogy ez egy első lépés lehet ezen a területen. És én értem, hogy a kormány elfogadott egy akármilyen akciótervet, de nem ez a lényeg. Az a lényeg, hogy 2021. január 1-je után ezekből mi fog megvalósulni, mert rengeteg akciótervet láttunk az elmúlt időszakban, ennek ellenére nem nagyon történtek lépések. Üdvözöljük azt is, hogy végre valóban tíz hónapos nagyjából tíz hónap, hiszen 2019. június 30-ig adott határidőt az Alkotmánybíróság, amit önök nem nagyon vettek figyelembe, de legalább teljesítették ezt a feltételt, és az Alkotmánybíróság által megállapított környezetvédelmi kérdésekkel vagy hatósági eljárásokkal kapcsolatos alaptörvénysértés vagy alkotmánysértés ügyét rendezik. Szeretném felhívni a figyelmet arra, hogy hogy ha úgy fogják rendezni a rendészeti kérdéseket vagy büntetési tételeket az 1. pontnál, ahogyan foglalkoztak az Alkotmánybíróság döntésével, akkor vissza fogunk jönni ide a parlamentbe, és vitatkozni fogunk. Az Alkotmánybíróságot, amely egészen biztosan nem az én ízlésem szerint állt össze, hanem az önöké szerint, az önök kollégái ülnek benne, talán még volt ügyvédjeik, frakciótagjaik is, már csak illene önöknek tiszteletben tartani. Nagyon fontosnak tartom, hogy ezzel a témával foglalkoztak, hiszen a környezetvédelem kérdése borzasztóan fontos a jövő generációja számára. Gurmai képviselő asszony jelezte ugyan, késői vagy korai, akárhogy is nevezhetjük ezt az időpontot, de mégiscsak fel kell hívni arra a figyelmet, hogy van egy generáció, amelyről viszont nem feledkezhetünk el, és amelyre vonatkozóan szintén van egy döntése az önök által megszavazott Alkotmánybíróságnak. Úgyhogy borzasztóan örülnék, ha az államtitkár úr ez alkalommal közvetítő szerepet is betöltene, és legközelebb kormányülésen felvetné, hogy ha itt sikerült megoldani az alkotmánybírósági problémát, akkor nem látjuk indokát annak, hogy a rokkantnyugdíjasok ügyében ezt ne sikerüljön megoldani. Nyilván a kérdésekre, amelyeket képviselőtársaim feltettek, és amelyeket én is feltettem, valamilyen választ fogunk kapni. Az ígérvény már nagyon kevés tíz év kormányzás után, tehát nagyon konkrét válaszok kellenének ebben az ügyben ahhoz, hogy ezt a törvényjavaslatot támogassuk, miközben, még egyszer szeretném hozzátenni, a Demokratikus Koalíció is támogat egyébként alapvetően minden olyan paragrafust, minden olyan változtatást, amely a magyar polgárok egészségét, jólétét, e tekintetben például a magyar levegő tisztaságát szolgálja, és továbbvisz bennünket azon az úton, hogy az a fajta eljárás, amely Magyarországgal szemben éppen a levegő minősége miatt indult, meg tudjon szűnni. Köszönöm szépen."
8,u2014-09-24-283,OTHER,0.420654296875,2014-09-24,0.9921057224273682,"Köszönöm szépen. Tisztelt Elnök Úr! Tisztelt Képviselőtársaim! Tegnap Áder János köztársasági elnök úr felszólalt New Yorkban az ENSZ klíma-csúcstalálkozón. Elnök úr kitért a klímaváltozás életünket veszélyeztető következményeire, hangsúlyozta az éghajlatvédelem fontosságát és kiemelte a fenntartható fejlődés megvalósításának szükségességét. E kihívásoknak megvannak a nemzeti és nemzetközi szintű feladatai. Ma már szerencsére egyre többen értik meg, hogy a társadalmi, gazdasági és környezeti kérdések szorosan összefüggnek, és a természeti-környezeti erőforrások megőrzése, fenntartható használata nélkül nincs esélyünk a gazdasági fejlődésre, az emberek egészsége pedig jelentős mértékben függ környezetünk minőségétől, a jó levegőtől, az egészséges élelmiszertől, ivóvíztől, és még sorolhatnám tovább. Be kell látnunk, hogy a környezetügy és a környezetpolitika társadalmi és gazdasági fejlődésünk megkerülhetetlen, stratégiai jelentőségű tényezője. Nem csupán arra hivatott, hogy a múltbéli környezetterhelés és -szennyezés hatásait megszüntesse vagy csökkentse, a jelen és jövőbelieket pedig megelőzze, természeti erőforrásaink és értékeink védelme, bölcs hasznosítása a társadalmi jólét és a gazdaság alapja. A fenntartható fejlődés szakpolitikai, stratégiai alapját a környezetvédelmi törvény által előírt, hatévenként megújítandó nemzeti környezetvédelmi program képezi. Az első két programnak meghatározó szerepe volt abban, hogy az évtizedek alatt felhalmozódó problémákat és elmaradásokat megfogalmazza, rendezze és megteremtse egy korszerű környezetpolitika alapjait. A 2009-től 2014-ig tartó, tehát ez év végén lezáruló harmadik nemzeti környezetvédelmi program megvalósítása döntően már a mostani kormány felelősségébe tartozik. E program világos, átfogó és tematikus célkitűzéseket és intézkedéseket fogalmazott meg a környezettudatos szemlélet és gondolkodásmód erősítése, az éghajlatváltozás, a környezet és egészség, a települési környezetminőség, a biológiai sokféleség megőrzése, a természet- és tájvédelem, a fenntartható terület- és földhasználat, a vizeink védelme és fenntartható használata, a hulladékgazdálkodás, valamint a környezetbiztonság terén. Ezenkívül javaslatot tett a környezetügy jogi, gazdasági, intézményi és nemzetközi kereteinek fejlesztésére és a megvalósítás pénzügyi forrásainak biztosítására. Azt már tudjuk, hogy az Orbán-kormány szándékának megfelelően az eltelt időszakban az intézményi keretek és garanciák lebontásának lehettünk tanúi, de továbbra is felmerül a kérdés, hogy a fő célok közül melyekben sikerült érdemi előrelépést elérni. De még fontosabb kérdés, hogy hogyan áll a negyedik nemzeti környezetvédelmi program tervezése, és hogy a 2020-ig megnyíló uniós támogatások felhasználásakor, valamint a 2015. évi költségvetés kidolgozásakor hogyan, miképpen és mennyire gondoskodnak a környezetügyi célok megvalósításának finanszírozásáról. A tét ugyanis nagy: a környezettudatosság, az anyag- és energiahatékonyság javításával elért megtakarítások jelentősen hozzájárulhatnak a lakosságot sújtó megélhetési gondok csökkentéséhez, a közösségi, oktatási, egészségügyi és kulturális létesítmények megfelelő szintű fenntartásához és a zöldipar, zöldgazdaság fejlesztése révén nagyszámú új munkahely létesítéséhez. A program segítheti elő többek között az éghajlatváltozás kedvezőtlen hatásaira való felkészülést, vízkészleteink védelmét, természeti értékeink megőrzését. Kérdezem a kormány képviselőit, hol tart ez a folyamat, és mi várható. Köszönöm a figyelmet."
8,u2019-11-05-81,OTHER,0.3193359375,2019-11-05,0.994422972202301,"Szeretnék Nacsa képviselőtársamra reagálni. Azt az idő hamarosan el fogja dönteni, hogy ki megy kivel szemben, viszont szeretném a figyelmébe ajánlani és minden képviselőtársamnak az IPCC, az ENSZ Éghajlatváltozási Kormányközi Testületének legutóbbi jelentését. Ez a jelentés, ezek a jelentések egyértelműen azt mondják, hogy az emberiségnek nincs sok hátra. Tíz-tizenkét évet említ arra, hogy nagyon radikális változások legyenek a gazdaságban és a mindennapi, hétköznapi életünkben is. A gazdaság a mezőgazdaságra is vonatkozik. Az biztos, hogy az a mezőgazdasági gyakorlat, ami itt az elmúlt évtizedekben folyt, nem folytatható, tehát lehet még próbálkozni. Ebben a megközelítésben ez az öntözéses törvénytervezet semmi másról nem szól, mint hogy ugyanabban a szellemben, ugyanabban a szemléletben folytatjuk, hogy akkor most megint valamit javítunk, megpróbáljuk ezt így kezelni. A kérdés persze az, hogy ha a szántásos talajra, tehát arra a talajra, amin nincsen talajtakarás, le fog esni az eső, az leverődik, tovább fog tömörödni, komoly további problémák lesznek. Meg kellene állni egy pillanatra, és végig kellene gondolni, hogy hogyan tudjuk megállítani ezt a folyamatot, és hogyan tudunk egy valami újat elkezdeni felépíteni. Ehhez biztos, hogy először foglalkoznunk kellene a talajjal. A talajjal, ami nagyon-nagyon tönkrement, ami már nem termel olyan élelmiszert, ami az ember egészségéhez szükséges. Tehát nem folytatni kell, hanem meg kell állni, gondolkodni kell, és újra kell kezdeni. [[Taps a Jobbik soraiból.]]"
8,u2019-04-01-338,OTHER,-0.96875,2019-04-01,0.04781169816851616,"Köszönöm a szót, elnök úr. Tisztelt Országgyűlés! Itt is el kell mondani meg kell ragadni minden alkalmat , hogy a Paks II.-beruházás egy drága és veszélyes üzem, amely nemcsak azért drága, mert az oroszoktól egy elavult technológiát veszünk, amelynek olyan költségei vannak, amelyeket be sem terveznek az áramárba, hanem azért is, mert politikai értelemben is nagy árat kell érte fizetnünk: a függőséget Putyin Oroszországa felé, illetve a függőséget, amely pénzügyi értelemben is generációkra az orosz medvéhez láncolja Magyarországot.Ha önök talán nem feltételeznek túl sokat a magyar választópolgárokról, ne sértődjenek meg, hogy én pedig önökről nem feltételezek túl sok mindent, úgyhogy nagyon egyszerűen fogalmazok, úgy, hogy önök is megértsék: ez veszélyes. Az atomerőmű általában veszélyes. Hiába mondják el, hiába sulykolják százmilliós PR-kampányokon keresztül, hogy mennyire biztonságosak az atomerőművek, bármely olyan baleset, ami egy atomerőműben történik, összehasonlíthatatlanul veszélyesebb bármely más energiatermelő egységben előforduló, előfordulható balesetekhez képest. Úgyhogy ebben az esetben, amikor egy ennyire veszélyes üzem és egy ennyire kontár, hozzá nem értő kivitelező, tervező csapat áll össze, akkor maguk konkrétan olajat öntenek a tűzre azzal, hogy az eljárási határidőket, az engedélyeztetési határidőket próbálják felgyorsítani. Nézzük a számokat! A Fidesz által menedzselt paksi bővítés öt év alatt kilenc év késedelmet hozott össze. Tehát amikor először felmerültek konkrét számok, akkor olyat mondtak, hogy már 2023-ra akár beindulhatnak az új paksi blokkok, ehhez képest most 2032-nél tartunk. Ugye, 320 körüli engedélye van meg ennek a beruházásnak, és több mint 6 ezer hiányzik. Ezek a számok egyébként az idén március és tavaly nyár között érdemben nem változtak, nem történt előrelépés. Tudjuk azt, hogy az oroszoknak nincsenek meg a kész engedélyeztetési terveik, tudjuk azt, hogy a finnországi ugyanilyen erőmű már elbukott gyakorlatilag, az első európai uniós országban, ahol egy komoly felügyelet alá, komoly ellenőrzés alá vonták ezt az új atomerőmű-típust. Ugyanígy el kell buknia Magyarországon is. Most önök mit csinálnak? Miután az orosz nyomásnak nem tudnak ellenállni, ezért egyszerűen a hatósági szigort lazítják fel, azt a biztonságot, amit egyébként az Országos Atomenergia Hivatal működése garantálhat a magyar lakosságnak, azt próbálják maguk eliminálni. Az a problémánk itt, hogy a jövőnkkel játszanak, az egészségünkkel, az életünkkel játszanak annak érdekében, hogy az önök által öt év alatt összehozott kilencéves csúszást néhány hónapos határidő-rövidítésekkel próbálják kompenzálni. Ez egészen elképesztő, nevetséges! Tényleg nincsenek rá szavak. Úgyhogy jó lenne, ha végre nem a putyini érdekeket, végre nem a mindenáron való paksi bővítés érdekeit néznék, hanem egy kicsit magyarországi biztonsági érdekeket vennék elő. És most tényleg nem geopolitikára, nem politikai szövetségi rendszerekre, nem hosszú távú stratégiára gondolok, hanem egész egyszerűen arra, hogy egy biztonságos erőművet szabad csak felépíteni, ha atomerőműről van szó. De egyébként a Párbeszéd álláspontja szerint arra sincsen szükség és lehetőség sem, hiszen biztonságos atomerőmű nem létezik. Ami egyedül biztonságos lenne, az a decentralizált energiatermelés, a megújulókba való befektetés. Ez az, ami Magyarország teljes energiaigényét fedezni tudná. Jávor Benedek, a Párbeszéd EP-képviselője és munkatársai elkészítették azt a zöldenergia-stratégiát, amit éppen ma adtunk át Süli János miniszternek, aki érdeklődött, hogy mégis, ha nem atomenergiából, akkor miből lehetne fedezni Magyarország energiaigényét a következő évtizedekben. Az a jó hírünk, hogy igen, lehet energiahatékonysági beruházásokkal, az energiaigény csökkentésével és a megújuló energiaforrások jobb kihasználásával fedezni a magyar energiaigényeket. Paks II.-re nincs szükség, Paks II. drága, Paks II. sosem fog megtérülni, és Paks II. iszonyúan veszélyes. A magyar kormány pedig ezeket a veszélyeket tetézi ezzel a törvényjavaslattal is és gyakorlatilag minden egyes lépésével az ügyben. Köszönöm a figyelmet."
8,u2018-10-08-41,OTHER,-0.97021484375,2018-10-08,0.9934858679771423,"Köszönöm a szót, elnök úr. Tisztelt Államtitkár Úr! Az azbesztből kiszabaduló szennyezőanyag-részecskék gyógyíthatatlan megbetegedéseket okoznak, így tüdőszöveti hegesedést, azbesztózist vagy mellhártyadaganatot, tüdőrákot, és így idő előtti elhalálozás lesz a vége. Sajnos az áldozatok közöttünk élnek, hiszen 1970-1990 között nagyon elterjedt volt az azbeszt használata, különösen a győri házgyár használta Győr, Sopron, Mosonmagyaróvár, Tatabánya panelházaiban, de Budapesten is megtalálható az azbesztszennyezés, így példaként említhetem az Országos Széchényi Könyvtárat, vagy a városligeti épületek és a 70-es években épült KISZ KB székháza, jelenleg K&H-épület bontása során szintén azbesztszennyezésről beszélhetünk. Nem véletlen, hogy az azbesztszennyezés felmérése a 90-es években elkezdődött. Akkori felmérés szerint több mint 20 ezer lakást érint, illetve megtalálható lakóépületek mellett a kórházak, óvodák, iskolák és más jellegű középületek esetében is. Azt is tudjuk, hogy a felmérést követően elindult egy országos azbesztmentesítési program, így például Tatabányán is történtek azbesztmentesítések, viszont a végrehajtást a Fidesz-kormány leállította. Éppen ezért azt kérdezem államtitkár úrtól, hogy tulajdonképpen miért függesztették fel az azbesztmentesítés végrehajtását, vizsgálják-e az érintett lakosság egészségi állapotát. Nagyon fontos kérdés, hogy várható-e a szórtazbesztes épületek újbóli felmérése, és hogy újraindítják-e az azbesztmentesítési programot, és ha igen, akkor az intézményi és finanszírozási hátterét kívánják-e biztosítani ennek a programnak. Válaszát előre is köszönöm."
8,u2022-06-14-1,OTHER,-0.98974609375,2022-06-14,0.9937369227409363,"Köszönöm a szót, elnök úr. Tisztelt Ház! Jelenleg egy súlyos energiaválság közepén vagyunk, ezzel kapcsolatban nincs is vitánk a kormánnyal. Azzal kapcsolatban ugyan már nagyon is van, hogy hogyan kezeli a kormány ezt az energiaválságot, ami a hatósági ár és a függés fenntartása a kormány részéről. Itt a szénhidrogénfüggésről beszélek, vagyis továbbra sem akarnak leválni a fosszilis energiahordozókról. Ez az irány nem fenntartható, mert ami drága, ami környezetszennyező, ami súlyos biztonságpolitikai kockázatokat okoz, és ami függésbe hozza Magyarországot Kelettől és Nyugattól egyaránt, arra nem lehetne alapozni Magyarország hosszú távú energiaellátását. De az a rendszer, amit a Fidesz fenntart, nem is igazságos. Egy olyan rendszer soha nem lehet igazságos, ami a gazdagokat, az elitet is támogatja, márpedig az a rendszer a benzinárstoppal vagy a rezsicsökkentéssel, hogy a gazdagok teli tudják tankolni a terepjáróikat, vagy fel tudják fűteni a medencéiket a luxusvillában, az nem igazságos. Az elit támogatását el kéne venni, és oda kéne adni azoknak, akiknek igazán szüksége van rá, mondjuk, a rezsicsökkentés mellé vissza lehetne építeni a lakásfenntartási támogatást vagy az adósságkezelési szolgáltatást a szociális törvényben. Ezt az energiaválságot, aminek a kellős közepén vagyunk, nem lehet csak rövid távú eszközökkel kezelni. A hosszú távú megoldás az a megoldás, ami megszabadul a szénhidrogénektől, a kőolajtól, a gáztól vagy éppen a széntől, hiszen pontosan lehet tudni, hogy ezek az energiahordozók drágulnak, és a jövőben is drágulni fognak. Pontosan lehet tudni, hogy mennyire, de mennyire környezetszennyezők, rombolják az életminőségünket, egészségünket, gondoljunk csak arra, hogy éves szinten Magyarországon 10-15 ezer ember veszíti el az életét olyan betegség miatt, amit a légszennyezés okoz. Tisztelt Ház! Azok az országok lehetnek sikeresek, és azok védik meg az állampolgáraikat, akik hosszú távú megoldásokat keresnek. A hosszú távú megoldás egyértelműen az, amikor saját magunk állítjuk elő azt az energiát, amit elfogyasztunk, a megtermelt energiát pedig hatékonyan használjuk fel. Azok az országok sikeresek, és azok védik meg az állampolgáraikat, akik a megújuló energiában látják a jövőt. Ebből a szempontból Magyarország nagyon rosszul áll. Nálunk a megújulók részaránya csupán 14 százalékos. Ez messze elmarad az Európai Unió átlagától, és akkor olyan országokról, mint Dánia vagy Finnország, még nem is beszéltünk. Ebben a helyzetben az LMP-nek három aktuális, konkrét javaslata van, ami egy fenntartható, zöld jövő felé, ha úgy tetszik, a XXI. század felé mutat. Az első javaslatunk, hogy oldják fel a szélerőművek telepítésére vonatkozó tilalmat. Teljesen abszurd az, hogy egy energiaválság kellős közepén Magyarországon nem lehet újonnan üzembe állítani szélerőműveket. Érdekes módon a környező országokban ez működik, Ausztriában működik, Szerbiában működik. Talán azt gondolják, hogy Magyarországon nem fúj a szél? A második javaslatunk, hogy indítsanak mielőbb országos épületszigetelési programot. Már éves szinten 300 milliárd forintból százezer lakás, épület leszigetelését lehetne megvalósítani. Ez a valódi rezsicsökkentés, és ez egy olyan zöldmegoldás, környezetbarát megoldás, ami több tízezer munkahelyet tudna teremteni, hiszen a kis- és középvállalkozások számára jelentene folyamatos megbízási lehetőséget. A harmadik javaslatunk pedig a klímabérlet bevezetése. Meg kéne szabadulni az autóslobbi nyomásától, és azt is szeretném jelezni, hogy az olcsó benzin időszaka, korszaka lejárt. Ezt nyilván nagyon jól tudják. Benzinárstoppal csak ideig-óráig lehet elfedni ezt a problémát. A valódi megoldás egy XXI. századi zöld, fenntartható közösségi közlekedés támogatása, aminek fontos lépése a klímabérlet bevezetése. Nagyon örülök, hogy megérkezett Fürjes Balázs államtitkár úr, aki tett egy pozitív ígéretet erre vonatkozóan. Kíváncsian várjuk, mikor teljesül ez az ígéret a klímabérlet bevezetésével kapcsolatban, ami azt jelentené, hogy havi szinten néhány ezer forintból lehetne utazni Magyarországon a MÁV, a Volán vagy a BKV különböző járművein. Nagyon egyszerű a helyzet. Mi ezeket a javaslatokat kidolgoztuk, benyújtjuk. Ha a kormány ezeket támogatja, akkor legalább három lépést tehetünk egy zöld, fenntartható jövő irányába. Ha nem támogatja, akkor ismét bebizonyosodik, hogy Magyarországon a zöldpolitika ellentéte a Fidesz-KDNP. Köszönöm szépen."
9,u2017-05-17-169,Fidesz-KDNP,0.66064453125,2017-05-17,0.12150488793849945,"Köszönöm szépen a szót. Tisztelt Elnök Úr! Tisztelt Képviselőtársaim! Kérem, engedjék meg, hogy türelmükkel nem visszaélve, de a vidékfejlesztéssel kapcsolatos néhány aktuális és örömteli gondolatomat megosszam önökkel ezen a késői órán. Azt gondolom, az elmúlt években tapasztalhattuk, hogy Magyarország Kormánya többször is tanúbizonyságát adta már annak, hogy elkötelezett a vidék, a falvak felemelkedése érdekében. Somogy megyei, balatoni országgyűlési képviselőként magam is lényeges célkitűzésnek tartom annak az elvnek, annak a gondolkodásmódnak az érvényre juttatását, hogy senkinek ne kelljen hátrányt szenvednie csupán azért, mert vidéken, kistelepülésen él. Ennek a célkitűzésnek eleget tenni bizony ma Magyarországon komoly költségeket emészt fel, hiszen a 2002-2010 közötti szocialista-liberális kormányok hibás gazdaság- és vidékpolitikája nemcsak államcsőd közeli helyzetbe taszította az országot, nemcsak eladósította az államot, az önkormányzatokat és a magyar családokat, hanem a vidéki infrastrukturális fejlesztéseket is ellehetetlenítette. Úgy is fogalmazhatnék, hogy 2002-2010 között a vidéki falvak tudatos elsorvasztásának lehettünk tanúi. Mert sajnos mindannyian emlékszünk még a vidéki vasútvonalak és autóbuszjáratok megszüntetésére, az iskolák, óvodák vagy akár a falusi postahivatalok bezárására is. A siófoki székhelyű, Somogy 4. választókerület településeit rendszeresen járva örömmel mondhatom, hogy a polgári kormány támogatásának köszönhetően az utóbbi években számos, régóta várt és hiánypótló fejlesztés megvalósítására nyílt lehetőség térségünkben. A felújított faluházak, orvosi rendelők, mentőállomások, út- és vasútépítések, intézményi energetikai korszerűsítések, ivóvíz- és szennyvízberuházások jelentős mértékben gyarapították az általam képviselt somogyi településeket. Ezek a beruházások azonban azt is jól mutatják, hogy milyen sok mindent kellett és kell még a jövőben újjá-, illetve felépítenünk. Éppen ezért, a sikeresen megvalósult beruházások ellenére is, azt kell mondanom, hogy még mindig nem tartunk ott, ahol szeretnénk, ugyanis még mindig akad teendőnk bőséggel a vidéki térségek fejlesztése tekintetében. Ahhoz ugyanis, hogy a vidék megtartó ereje növekedjen, további beruházásokra, fejlesztésekre van szükség. Olyan beruházásokra, amelyekkel megfelelő életminőséget tudunk teremteni és biztosítani a vidék számára. Különösen is fontos ez a szempont a legfiatalabb generáció, a gyermekek esetében, akikben kétségkívül a jövő lehetősége rejlik. Hangsúlyosan is oda kell figyelnünk rájuk, hogy a bennük rejlő képességek, adottságok és tehetség minél korábban kibontakozhassanak és fejlődhessenek. Éppen ezért tartom stratégiai jelentőségűnek, hogy mindenki esélyt kapjon egy XXI. századi Európában elvárható életminőség lehetőségére. Vagyis mindenkinek legyen meg a lehetősége a tanulásra, a művelődésre, a szabadidő hasznos és kellemes eltöltésére, a mozgásra és a sportolásra egyaránt.Nyugodtan kijelenthetjük azt is, hogy a sporttal kapcsolatos fejlesztésekkel nem mást teszünk, mint a jövő felé nyújtjuk ki karunkat. Hiszen ha sportfejlesztéseket hajtunk végre, akkor testileg, lelkileg, szellemileg üdébb, fittebb és egészségesebb társadalmat teremthetünk, amelynek a gazdasági teljesítőképessége is nyilvánvalóan eredményesebb lehet. Ezt a tényt felismerve került bevezetésre a mindennapos testnevelés, amelynek köszönhetően ma már 1,2 millió gyermeknek van lehetősége a tanítási napokon a mozgásra, a sportolásra.A mindennapos testnevelés bevezetése azonban arra is rávilágított, hogy a sportinfrastruktúra fejlesztésére komoly szüksége van a vidéknek. Örömmel jelenthetem, hogy a kormány által elindított nemzeti köznevelési infrastruktúra-fejlesztési programnak köszönhetően választókörzetemben két település, Andocs és Nagyberény községek sikeresen pályáztak tornacsarnokok létesítésére. Az említett két fejlesztésből az andocsi tornacsarnokot a közelmúltban adtuk át, a nagyberényi létesítmény felavatására terveink szerint a nyár közepén, nyár végén kerülhet sor.A most átadott andocsi komplexum mintegy 280 millió forintos, 100 százalékos kormányzati támogatással valósulhatott meg. A beruházás összege akkor válik igazán értékelhetővé, ha mellétesszük Andocs község éves költségvetésének főösszegét, amely 251 millió forint. Könnyen belátható, hogy kormányzati segítség nélkül az alig 1100 fős somogyi település önerőből soha nem tudott volna ilyen színvonalú sportcsarnokot építeni. A régi és jogos igényként megfogalmazott, modern épület pótolhatatlan szerepet tölt be a helyi és környékbeli, több száz diák és felnőtt egészségre nevelésében és mozgásfejlesztésében. A csarnok ugyanis nemcsak az andocsiaknak öröm és lehetőség, hanem a szomszédos Fiad, Kisbárapáti és Nágocs településekről odajáró gyermekeknek és szüleiknek is remek lehetőségeket teremt sportolásra, közösségi, kulturális és szabadidős rendezvények megtartására egyaránt. A megvalósult beruházás azt üzeni a vidéken élőknek, hogy Magyarország jelenlegi kormánya valóban gondot és figyelmet fordít arra, hogy mindenki egyenlő esélyeket és lehetőséget kaphasson az egészséges életmód kialakítására és a benne lévő tehetség kibontakoztatására egyaránt.Ezúton szeretném megragadni az alkalmat, hogy Andocs község önkormányzata, a térség lakosai és a magam nevében is köszönetet mondjak Magyarország Kormányának, hogy ez a régi közös álmunk végre valóra válhatott. És ha már költségvetésről beszéltünk, azt gondolom, ez is egy jó példa itt a mai nap zárásaként arra, hogy végre eljutottunk odáig, hogy nemcsak európai uniós, hanem hazai fejlesztési források is gazdagítják, gyarapítják a magyar költségvetést, és lehetőséget teremtenek a fejlesztésekre, beruházásokra. Köszönöm megtisztelő figyelmüket."
9,u2017-11-15-1,Fidesz-KDNP,0.6396484375,2017-11-15,0.10400128364562988,"Köszönöm szépen a lehetőséget, elnök úr. Tisztelt Országgyűlés! Tisztelt Képviselőtársaim! A H/18302. határozati javaslatban a „Hazatért falu” cím adományozására teszünk javaslatot, amely kezdeményezést Becsó Zsolt képviselőtársam indította el, és e helyről is jobbulást kívánok neki. Igazából a cél az, hogy ezzel a „Hazatért falu” cím adományozásával talán egy nagyon érdekes történelmi időszaknak egy nagyon érdekes fordulatáról hozzunk döntést. Tisztelt Képviselőtársaim! Tisztelt Országgyűlés! „A mai napon Magyarország egy történelmi fordulóponthoz érkezett. Ma írják alá azon békeszerződést, amely ezeréves országunk feldaraboltatását kimondja.” - nyitotta meg a beszédét a házelnök a parlamentben 1920. június 4-én, a trianoni békediktátum aláírásának napján. A döntés a tényleges etnikai viszonyokat, az önrendelkezési jogot, az anyaországnál maradt települések gazdaságföldrajzi és konkrét gazdasági érdekeit teljesen figyelmen kívül hagyva Somoskőt és Somoskőújfalut, sok száz társukkal együtt Csehszlovákiának ítélte. Nem lehet az sem vigasz ebben a döntésben senkinek sem, hogy több száz település sorsában kellett osztoznia ennek a két falunak. Ma már nem is sejtenénk, hogy Salgótarján egy része és a közeli Somoskőújfalu a trianoni békeszerződés értelmében északi szomszédunkhoz tartozott. Ám Csehszlovákia mindössze négy évig tudhatta magáénak ezt a két települést, mert Magyarország XX. századi történetének volt egy roppant különleges módon végbemenő területi gyarapodása. 93 évvel ezelőtt került sor Magyarország utolsó máig érvényben lévő területi növekedésére, hiszen akkor tért haza a Népszövetség döntése értelmében két magyar falu, Somoskő és Somoskőújfalu Nógrád megyébe, és ugyanezen döntéssel sikerült négy év csehszlovák uralom után a macskakövet is Magyarország számára megmenteni. Az, hogy a két Nógrádi falu visszatérhetett, köszönhető volt a szinte színmagyar lakosság nemzeti elkötelezettségének és az egészen egyedülálló, sőt különleges eset szerencsés alakulásának. Történt ugyanis, hogy a tájat adó Karancs hegység vulkanikus kőzetének köszönhetően meghatározó volt a környéken a szén- és a bazaltbányászat. Már a XIX. századtól sok befektetni vágyó budapesti vásárolt birtokot a hegyen, köztük volt prof. dr. Krepuska Géza egyetemi tanár is. A Szent Rókus Kórház fül-orr-gégész professzora 1905-ben vett magának egy kétezer holdas birtokot Somoskő és Somoskőújfalu határában, ahol kőzet- és ásványgyűjtő hobbijának is élhetett. [[9.10]] 1920 egy júniusi reggelén arra ébredt a két falu lakóival és még nagyon sok honfitársával egyetemben, hogy birtoka már egy másik ország területéhez tartozik. Érthetően nagyon elkeseredett az ismert professzor, aki el is panaszolta környezetében mindenkinek bánatát. Ekkor szólt bele a történetbe a véletlen. A magyar-csehszlovák határrendező bizottság egyik angol tisztje éppen Budapesten tartózkodott, amikor súlyosan megbetegedett, és Magyarország akkori legjobb fül-orr-gégészét, Krepuska professzort ajánlották. Miután doktor úr sikeresen megoperálta és kikezelte betegségéből az angol tisztet, rábeszélte, hogy az antantbizottság tagjai szálljanak ki a helyszínre és nézzék meg a két falut. Az angol tiszt elfogadta a meghívást és egy antantbizottsággal együtt Somoskőújfalura látogatott, ahol Krepuska Géza, valamint Lipthay Jenő, a Rimamurányi Vasmű igazgatója és dr. Auer Pál jogi szakértő kísérték őket körbe a faluban az önkéntes magyar diplomácia szép példájaként. A látottak, tapasztaltak és persze a korábbi kezelésért érzett hála meggyőzték az angol antanttisztet és társait, hogy Budapestre visszatérve tárgyalásokat kezdeményezzenek a helyzet tisztázására, ami egy hosszas procedúra kezdetét jelentette. A pici nógrádi területdarabka kérdésének rendezése számos szakértői vizsgálatot, tárgyalást és jogi procedúrát indított el, amelyek évekig elhúzódtak, de ami a lényeg, a Népszövetség 1923. április 23-án hozta meg a várva várt döntést, amelynek értelmében visszakerült Magyarországhoz Somoskő és Somoskőújfalu, a környék bazalt- és szénbányáinak egy részével együtt. A kompromisszumos döntés részeként az állomásfőnök, a határátkelő-állomás főnöke magyar, míg a bányaigazgatók csehszlovák állampolgárok voltak. A trianoni határok Népszövetségi Tanács általi módosítása 1924. február 15-én lépett hatályba. Aznap írták alá a két állam kijelölt illetékesei a helyszínen az átadási iratokat. Az 1924. februári visszacsatolást idézhetjük fel a szemtanúk hitelességével a helyi katolikus pap által vezetett „Historia domus” lapjairól. „Február 15-én volt a hivatalos visszakapcsolása Somoskőújfalu és Somoskő községeknek Magyarországhoz. Már reggel fel volt lobogózva az egész falu, de a cseh megbízott átadó kijelentette, hogy a község még csehszlovák terület, ezért addig nem adja át a községet, míg a magyar zászlót le nem szedik. Kilenc órakor érkezett meg a megye főispánja, Sztranyavszky Sándor és vele a vármegyei urak, a szomszédos falvak birtokosai és Salgótarjánból a polgármester vezérlete alatt nagyon sokan. A diadalkapu alatt fogadta őket a község, dr. Krepuska Géza, Csuha István körjegyző és én.” - írja a katolikus pap. „Csuha István üdvözlete után főispán úr tartott nagyszerű beszédet, szívükre kötvén a lakosoknak a hazaszeretetet. Majd templomba vonultunk, hogy hálát adjunk Istennek, hogy visszavezetett minket Magyarországhoz. Az ünnepélyes Te Deum után szentmise volt. Délben dr. Krepuska Géza díszebédet adott, amelyen a főügyész indítványára minden toaszt után százezer koronát kellett fizetni a templom orgonájának javítására. Begyűlt 1 millió korona. Nem lett visszacsatolva Magyarországhoz Bikkrét-puszta, Mizsere-puszta, Kismalompuszta. Az állami népi iskolából a tanítók elmentek a csehekkel, elvitték az egész felszerelést Fülekre. Visszatért Kardos Anna tanító, érkezett a Diósgyőri Vasgyárból igazgató-tanító Gulyás Mihály és felesége. Majer Adolfot nevezték ki állomásfőnöknek.” Eddig szól a részlet. Magyarország így 1924-ben néhány bazaltbánya használati jogával, 15 négyzetkilométernyi területtel és 2500 fővel gyarapodott, akiknek 97 százaléka volt magyar anyanyelvű. Somoskő és Somoskőújfalu települése, bár visszakerült Magyarországhoz, viszont a somoskői vár Csehszlovákia birtokában maradt. Így állt elő az a hosszú évtizedekig tartó abszurd helyzet, hogy ha valaki Somoskőről föl akart menni a falu szélső házától alig száz méterre lévő várba, csak 20 kilométeres kerülővel tudott a legközelebbi határátkelőn át a várba jutni.A történelem úgy hozta, hogy sokáig feledésbe merült a nógrádi határrevízió. Somoskő és Somoskőújfalu 1977-ben Salgótarjánhoz került, de végre 1999-ben jelképes napon, a hazatérés 75. évfordulóján nyitotta a februári hidegben a szlovák és a magyar fél a somoskői várnál a határátkelőt, miközben a Somoskői Váralja Egyesület elsőként emlékezett meg az addig elfelejtett eseményről. Így közel hét évtized után, bár útlevéllel a kezükben, de már 20 kilométeres kerülő nélkül látogathatták a magaslatot a közeli utcák lakói és a környéken élők.Somoskőújfalu 2006-ban ismét önálló lett, és már több mint egy évtizede ünnepli február 15-ét, a hazatérés napját. Somoskőújfaluban 1924. február 15-re emlékezve emelték a „Hazatérés emlékművét”, míg Krepuska Gézának ugyanott általános iskola viseli a nevét. Somoskőn pedig szoborral tisztelegnek a professzor előtt. A Somosi Környezetnevelési Központ mindannyiunk nagy örömére pedig elindította a hazatérés múzeumának kialakításának. Tisztelt Országgyűlés! Mint ahogy különös sorsú a harccal és népszavazással itthon tartott Sopron, az erővel visszaszerzett Balassagyarmat, Kerca, Szomoróc és köztük most már Somoskő és Somoskőújfalu, különös sorsúak és különös sorson osztoznak, de mindegyik település a külön és másfajta sorsok mellett egyvalamiben mégis példát tudtak mutatni nekünk: hazaszeretetből és összefogásból. Hálával tartozunk tehát Krepuska professzor úrnak és családjának és mindazoknak, akik a tiltás idején szűk családi vagy baráti körben elmesélve átmentették a két falu igaz ünnepét. Hálával tartozunk azoknak, akik keresztülvitték a hazatérés emlékének ünneppé emelését. Tisztelt Képviselőtársaim! Mindezeket figyelembe véve kérem önöket, hogy támogassák az országgyűlési határozatot. Köszönöm szépen."
9,u2015-04-28-25,Fidesz-KDNP,0.61376953125,2015-04-28,0.9951679110527039,"Köszönöm a szót. Tisztelt Elnök Úr! Tisztelt Ház! Tisztelt Képviselőtársaim! A kormány a tudásalapú, versenyképes gazdaság működésének elősegítését és támogatását kiemelt feladatnak tekinti, amely képzett, a társadalmi változásokhoz és a munkaerőpiac új kihívásaihoz alkalmazkodni képes munkaerőt igényel.Azt gondolom, hogy amiről ma beszélünk, meghatározó jelentőségű lesz, különösen a magyar gazdaság számára, hiszen ma már Magyarországon is a gazdaság növekedésének a motorja vagy a gátja lehet az, hogy áll-e megfelelő számban és minőségben munkaerő rendelkezésre, és itt már régen nemcsak azokról a régiókról beszélünk, amelyek jobb gazdasági helyzetben vannak, hanem az ország egészéről. Engedjenek meg néhány beszédes adatot, amely alátámasztja, hogy miért is kellett hozzányúlnunk, méghozzá jelentősen a szakképzési törvényhez. Miközben Magyarországon 300-400 ezer regisztrált álláskereső van immáron évek vagy évtizedek óta, vagy ennél magasabb is a szám, minden hónap végén 60-70-80 ezer betöltetlen álláshely van Magyarországon, részben szakképzettek, részben szakképzetlenek részére. Nyilván itt demográfiai és sok minden egyéb problémák, geopolitikai és egyéb problémák is jelentkeznek, de azt kell látnunk, hogy a ma regisztrált álláskeresők közel 60 százaléka szakképzetlen. Azt is látnunk kell, hogy az elmúlt években, az elmúlt néhány évben a „sima érettségivel” rendelkező, 24 év alatti fiatalok száma a regiszterben jelentős mértékben megnőtt. Tehát ez azt jelzi vissza, hogy ma már egy érettségivel a munkaerőpiacon nehéz vagy adott esetben nem lehet elhelyezkedni. Egy másik fontos adat, tény: megnéztük, hogy 57 év felett hányan dolgoznak most hiányszakmákban a magyar munkaerőpiacon, és az elkövetkezendő 3-4-5 évben nagyságrendileg közel 50 ezer ember fog kilépni a munkaerőpiacról hiányszakmákban. Azt szeretném jelezni, hogy ha a szakképzési rendszer nem képes követni ezeket az eseményeket, akkor „mennyiségre” sem fogjuk tudni produkálni azt a létszámot a hiányszakmákban, amely csak a magyar munkaerőpiacon a következő időszakban megjelenik. De nemcsak szakmunkásokra, hanem mérnökök esetében is azt tudom mondani, hogy több mint 10 ezer mérnök fog a következő 4-5 évben kilépni a munkaerőpiacról, az ő pótlásuk sem lesz egyszerű. Aztán azt is látnunk kell, hogy nagyon komoly demográfiai problémákkal nézünk szembe, hiszen míg a ’90-es évek elején nagyságrendileg 180 ezren végeztek általános iskolában, ez a szám a tavalyi évre vagy az elmúlt években 120 ezerre csökkent, tehát jó 50 ezerrel, még többel csökkent a létszám demográfiai problémák miatt nyilván, és a csökkenés 90 százaléka a szakiskolákat érintette. Tehát gyakorlatilag az történt, hogy azokban a szakmákban, ahol nagyon nagy szükség lenne az iparnak, a szolgáltató szektornak, a mezőgazdaságnak szakemberekre, nem találunk vagy alig találunk. Eközben a munkaerőpiacon komoly aránytalanságok vannak, ha valaki veszi a fáradságot és megnézi, mondjuk, megyénként. Éppen Szabolcs-Szatmár-Bereg megye jutott eszembe, és rápillantottam az egyik adatra. Például Szabolcs-Szatmár-Bereg megyében majdnem 900 regisztrált álláskereső bolti eladó van, miközben 16-ot keresnek. És tudnék még számos ilyen vagy ehhez hasonló problémát.Tehát magyarul, ha nem vagyunk képesek a következő években a munkaerőpiac igényeihez igazítani a szakképzést… - és nemcsak papíron, hanem ténylegesen is, hiszen papíron sok esetben alkalmasak voltunk mi már, csak a papír nem fedte azt a tartalmat, amit a munkaerőpiac egyébként igényelt volna egy-egy végzős hallgatótól. Az elmúlt kormányzati ciklusban megkezdődött ez a folyamat, 2012-től gyakorlatilag a duális képzés rendszere megindult Magyarországon, nem teljes mértékben, hanem bizonyos területeken, és ezt szélesítjük itt az elmúlt években. Nem véletlen az, hogy a duális rendszerű képzést erősítjük, hiszen a dualitás egyértelműen arról szól, hogy már az iskolaévek alatt az elméleti képzés mellett azokat a szakmai tapasztalatokat, gyakorlati ismereteket is elsajátítsák a fiatalok, bármilyen szakmáról legyen is szó, amit a végzés után azonnal, 24 órán belül kamatoztatni tudnak. Ez nem mindig volt így az elmúlt időszakban. Szeretném leszögezni, gyakran ért az a vád a korábbi időszakban is bennünket, hogy de hát ezzel az új rendszerrel szakbarbárokat képezünk. Szó sincs róla! Semmiféle mértékben nem szeretnénk azt, hogyha a szakmai rész az általános műveltség kárára menne. Azonban azt gondolom, hogy helyén kell és helyén érdemes kezelni a dolgokat.A középfokú oktatásra nem lehet ráterhelni az alapfokú oktatásban meg nem szerzett ismeretek hiányát. A funkcionális analfabétákkal a középfokú oktatásban, legyen az szakközépiskola vagy szakiskola, nem lehet eredményeket elérni. Tehát az egyik fontos alappillér, amiből mi kiindulunk, az, hogy olyanok lépnek be a középfokú oktatásba a következő években, akik tudnak és képesek azon a szinten szakmai és közismereti tárgyakat tanulni, amelyekre a középfoknak szüksége van. Ez így jól hangzik, de ez azt jelentené, hogy ha a teljes rendszert át akarjuk alakítani, akkor az általános iskola első osztályában kellene kezdeni, 8 év múlva meg is jelenne az első évfolyam már középfokon. Nincs ennyi időnk erre. Tehát nekünk itt tudatosan és megfelelő léptékekkel kell haladnunk abba az irányba, hogy inkább kevesebbet markoljunk, de többet fogjunk. Azt gondolom, hogy ez az alapfok tekintetében lényeges, és ugyanúgy lényes, azt gondolom, a középfokú oktatás tekintetében is, mert azért szeretném fölhívni a figyelmet, hogy volt a korábbi években olyan, hogy 4 vagy akár 5 évig is tanultak szakiskolában, emlékezzünk rá, a 2000-es évek időszakában. Mi történt? Kilencedikben, tizedikben 30-35-40 százalékuk bukott ki a tanulóknak. Tehát önmagában az időfaktor nem old meg mindent. Tehát ha most panaszkodnak arra, hogy miért hoztuk le 3 évre a szakiskolai képzést, akkor nem az a kérdés, hogy 3 év, 4 év vagy 5 év, hanem milyen tartalommal van megtöltve. Azt gondolom, hogy ha az alapfokú oktatásból úgy kerülnek ki a fiatalok, ahogyan, akkor az a vita, hogy a közismeretek aránya a 3 év alatt szakiskolában egyharmad, 40 százalék, 60 százalék, kérdés, de kevésbé fajsúlyos kérdés. A kérdés az, hogy a végén olyan piacképes tudást tud-e adni, amely a munkaerőpiac számára és a fiatal számára is jól kezelhető. Az a törvénytervezet, amely most előttünk van, négy fontos törvényt módosít, gyakorlatilag a szakképzési koncepció tartalmi elemeit hivatott rögzíteni. Tehát magyarul, a kormány néhány hónappal ezelőtt elfogadta a szakképzési koncepciót, most ezt lefordítjuk, és nagyon lényeges kérdés mindaz, amiről most beszélek vagy beszélünk, rossz jogszabályt jól nem lehet végrehajtani. Tehát ha az a jogszabály, amelyet mi most a parlament elé hoztunk, nem felel meg majd ezeknek a céloknak, elvárásoknak, akkor bizony komoly problémákat okozhat. Az én meggyőződésem az, hogy alapvetően az a törvénytervezet, amely előttünk van, ezeket a célokat fogja, méghozzá hűen fogja szolgálni. De menjünk akkor egy kicsit konkrétabban bele a dolgokba! Fontos dátumok vannak, 2015. július 1-je lesz az első olyan fontos dátum, amikor az állami iskolák jelentős része, közel 400 szakképző intézmény a Nemzetgazdasági Minisztérium fenntartásába kerül. Ez már nem cél, ez már eszköz, ennek már az eszközoldalon van jelentősége. Összességében azt szeretnénk jelezni, hogy elsődlegesen a Nemzetgazdasági Minisztérium azt a feladatot látja ezzel kapcsolatban, hogy úgy kell a szakképző intézményeket működtetni, hogy azokat a specialitásokat, amelyek őket jellemzik… - tehát egy gimnáziumban, általános iskolában a napi élet kezelése jóval egyszerűbb, mint egy szakképző intézményben, hiszen itt alapanyag-beszerzéstől kezdve értékesítésen át számos olyan feladat van, amelyet kezelni kell, és azt érzékeljük, érzékeltük, hogy a korábbi időszakban nem sikerült hatékonyan működni. [[10.40]] A mi egyik fő feladatunk az, hogy ezt a következő években hatékonyan tudjuk működtetni. Ehhez természetesen az intézményeknek is megfelelő szakmai, költségvetési, financiális és egyéb önállóságról kell gondoskodniuk-gondolkodniuk; mi ezt a fajta önállóságot szeretnénk a jogszabályokon keresztül megteremteni, illetve megadni. Az elnevezésekkel kapcsolatban fontos változások vannak, de nemcsak az elnevezésekben, hanem a tartalmi kérdésekben is. A mostani szakközépiskolákat a 2016-17-es tanévtől szakgimnáziumoknak fogjuk nevezni, s nemcsak azért, hogy a feelingje más legyen, hanem a tartalmát tekintve is nagyon komoly változások lesznek. A gimnázium szó arra utal, hogy ugyanúgy érettségivel fog záródni, mint a normál, illetve az új szerint a főgimnáziumok. Itt szeretném felhívni mindenkinek a figyelmét arra, hogy mivel nincs különbség a két érettségi között, ezért a kötelező érettségi tantárgyak óraszáma természetesen egy jottányival sem lesz kevesebb, mint a főgimnáziumokban. Ha valaki a szakközépiskolából egészségügyi ágon szeretne továbbtanulni, természetesen meglesz a lehetőség arra, hogy a biológia- és kémiaórához ne nyúljunk hozzá, mert fontos, hogy legalább olyan óraszámban tanulja, mint a főgimnazista. A mérnök számára fontos, hogy a fizikát és egyéb tantárgyakat olyan óraszámban tanulja, ami alkalmassá teszi őt arra, hogy a következő években ezt a szakmát megfelelő módon el tudja sajátítani. Egy másik nagyon fontos változás, hogy a negyedik év végén az érettségi mellé OKJ-s, állam által elismert, elsősorban 3-as kódú - akik a szakmában benne vannak, tudják, hogy miről beszélek - bizonyítványt szeretnénk kézbe adni. Magyarul, az érettségi mellett szakmát is tud szerezni az, aki az új rendszer szerinti szakgimnáziumba fog járni. És természetesen meghagyjuk annak a lehetőségét is, hogy plusz egy évet ráfejelve technikus minősítést kapjon, illetve a gimnazisták esetében azt szeretnénk, hogy a négy évet plusz két évvel megfejelve a technikusi pálya számukra is nyitva legyen. A jelenlegi szakiskolák szakközépiskolává alakulnak, és itt sem csak elnevezésbeli problémáról van szó, hanem tartalmi kérdésekről. Három plusz kettes rendszerben gondolkodunk az új szisztéma szerint. Ez azt jelenti, hogy három év szakiskolai képzés után a tanuló megkapja a szakmunkás-bizonyítványát, és mindenki számára lehetővé szeretnénk tenni, hogy plusz két évvel eljusson az érettségiig. Nyilván lesz olyan, aki nem így fog dönteni, de mindenkinek megadjuk erre a lehetőséget. Ez a fajta iskolatípus ennek az alapjait teremti meg. Azt gondolom, minden szempontból fontos az átjárhatóság kérdése. Ha valaki figyelmesen elolvassa a jogszabálytervezetet, azt láthatja, hogy alulról felfelé és felülről lefelé is átjárható a rendszer. Látjuk, tudjuk és érzékeljük, hogy most nagyon sok 16-18 év közötti regisztrált álláskeresőként teng-leng a rendszerben, mindenféle szakmunkás-bizonyítvány és szakmai ismeret nélkül. De a másik végén is nagyon sokszor tapasztaljuk, hogy valaki fél év, egy év múlva kiesik a főiskoláról, egyetemről, mert nem bírja. És hová esik? A nagy semmibe. Van egy érettségije, és onnantól kezdődően, ahogy az előbb említettem, egy sima érettségivel ma már nagyon nehéz a munkaerőpiacon elhelyezkedni. Tehát itt is szemléletbeli változást figyelhetünk meg. A Híd-programmal kapcsolatban most csak annyit szeretnék jelezni, hogy a két évfolyamos szakképzési Híd-programot a következő időszakban kicsit más módon ugyan, de szeretnénk fenntartani, mert úgy ítéljük meg, hogy erre szükség van. 2015 őszétől - ezek fontos mondatok; akik az elmúlt időszakban végigjártuk az országot és szakképző intézmények igazgatóival beszéltünk, tudjuk, hogy mindenütt pozitív fogadtatása volt, leginkább annak köszönhetően, hogy ők javasolták, mi pedig meghallottuk és beépítettük a jogszabályba - az állami szakképzési rendszerben két szakképesítés ingyenes lesz. Magyarul, a második szakképesítés is ingyenes lesz. Azt gondolom, ez egy nagyon-nagyon fontos üzenet mindenki számára. Fontos változás az, hogy visszahozzuk a gyakorlati oktatásvezető munkakörét a szakképző intézményekben. Ez is egy komoly hiátust fog pótolni az elkövetkezendő időszakban. Az is fontos - amit államtitkár asszony már említett -, hogy 21-ről 25 évre visszük fel a nappali rendszerű oktatásban megkezdhető tanulmányok korhatárát. Azt gondolom, ez is egy nagyon fontos vívmány. Ami a pedagógusok életpályamodelljét illeti: erről most nem szeretnék részletesen beszámolni, hiszen államtitkár asszony említette, csak a legfontosabb dolgot szeretném kiemelni. Nagyon szeretnénk, ha azokat a mérnökembereket, szakembereket, akik szeretnének tanítani, mert elhivatottnak érzik magukat, a jogszabályok ne gátolják abban, hogy taníthassanak. Az persze egy más kérdés, hogy ha az életüket tartósan erre a pályára terelik, akkor ezt pedagógiai végzettség nélkül nem lehet megtenni, de a belépés feltételénél ne korlátozzuk azokat az embereket, akik tanítani szeretnének, egyébként pedig jó szakemberek. Ebből a szempontból a legnagyobb problémánk a szakoktatókkal van, ugyanis a szakoktatók esetében nincs utánpótlás, a vállalati szektorban is nagyon sokan nyugdíj után dolgoznak. Nekünk itt egy olyan szabályrendszert kell kidolgoznunk, hogy azoknál a szakoktatóknál, ahol jelen pillanatban hiány van és nem tudjuk őket pótolni, valamiféle könnyítést adjunk azért, hogy a képzés zavartalansága akár vállalati körülmények között, akár az iskolai tanműhelyekben megoldható legyen. A tanulószerződés intézményét szeretnénk kiterjeszteni a felnőttoktatásra is. A jogszabályban ennek a keretei is megvannak. Ami a duális szakképzési forma elterjesztésének a fontosságát illeti: mi kell ahhoz, hogy elterjedjen Magyarországon ez a fajta képzési forma? Több tanuló kell. Olyan tanulók kellenek, akik hiányszakmát választanak. Több olyan vállalkozás kell, amely hajlandó, képes és akar a tanulóképzésbe bekapcsolódni. Mi kell ehhez? Sok minden kell. Többek között forrásoldalról is biztosítani kell a lehetőséget. De ennek megfelelően a szakképzési hozzájárulásról szóló törvényt is érdemben módosítjuk. De hogyan? Ahhoz, hogy több tanuló legyen, az kell, hogy a hiányszakmák számát növelni tudjuk. Jelenleg megyénként 12 hiányszakmát lehet beazonosítani, nyilván azért, mert ennek költségvetési vonzata is van. Ezt a számot a következő időszakban húszra szeretnénk emelni - ez egy nagyon fontos üzenet -, mert ez azt jelenti, hogy az, aki hiányszakmát választ, jól tanul és még tanulószerződése is van, egyszerűen fogalmazva nettó 40-50 ezer forintot kaphat ösztöndíj címén. Nem feltétlenül hívják mind a hármat ösztöndíjnak, de együttesen, és azt gondolom, ez egy fontos üzenet. Egy másik fontos rész az, hogy hogyan lehet a vállalkozásokat ambicionálni, és főleg a kicsiket, a mikro-, kis- és középvállalkozásokat, mert nekik eddig nem nagyon érte meg tanulókkal foglalatoskodni. Azt hoztuk a jogszabályban garanciafeltételként, hogy megkönnyítjük a lehetőséget. Magyarul, egyszerűen fogalmazva, ha egy kisvállalkozó, akinek eddig 100 ezer forintot kellett szakképzési hozzájárulás címén befizetni a központi költségvetésbe, foglalkoztat egy hegesztő tanulót, amire fajlagosan 900 ezer forint támogatás jár - idézőjelben mondom -, akkor ő a kettő közötti különbséget vissza tudja igényelni - sőt egyszerűbb a helyzet, mert számos esetben be se kell fizetni - a központi költségvetésből. Az a baj, hogy ezt sokan még nem látják, mert az elmúlt években, a 2010 előtti időszakban jóval bonyolultabban működött a rendszer, és azt látom, azt érzékelem, hogy ezt a falat áttörni nem egyszerű feladat, mert a könyvelők fejében még mindig inkább az van, hogy fizesd be és megoldottuk a problémát, s akkor nem kell tanulóval foglalkozni. Nagyon-nagyon lényeges, hogy ezen az úton sikeresek legyünk. Szeretnénk a vállalkozások számát 8 ezerről 15-20 ezerre növelni a 2018-as tanévig. Ez komoly feladat és komoly kihívás számunkra. [[10.50]] Azt gondolom, az is egy fontos elem, hogy a tanulószerződés-kötésre feljogosított gazdálkodó szervezetnek nem minősülő egyéb szervezetek is részt vehetnek a hozzájárulási rendszerben. Lefordítom magyarra, mert lehet, hogy ez így reggel még egy kicsit furcsán hangzik. Arról van szó, hogy mondjuk, a kórházak nem voltak kötelesek szakképzési hozzájárulást befizetni, viszont nagyon sok tanulót foglalkoztattak, de nem tudtak hozzájutni ezekhez a kedvezményekhez, amelyekről az előbb itt beszéltem. Most megadjuk a lehetőséget nekik, mert az a fontos, hogy aki tanulót foglalkoztat, annak érje meg tanulóval foglalkozni, nemcsak szakmai, hanem jelen pillanatban financiális vagy gazdasági szempontból is. A felsőfokú gyakorlati képzésben elindítottuk a duális rendszerű képzést, ehhez a forrásokat meg kell teremteni. Ennek a lába a Foglalkoztatási Alap, onnan is lehet igényelni támogatást. Azt gondolom, nagyon fontos változás, hogy eddig a Szakképzési Alapból úgy lehetett egy vállalkozónak a tanuló foglalkoztatásához gépre, eszközre, berendezésre pályázni, hogy központi pályázatot írtunk ki, és aki nyert, nyert, aki nem, nem; ugye, ez egy meglehetősen szubjektív rendszer. Most annak alapjait fektetjük le, hogy aki tanulóval foglalkozik, az gyakorlatilag, most egyszerűen fogalmazok, kiegészítő támogatást kap, kvázi normatív alapon, amit viszont csak a tanításhoz kapcsolódó eszközre, gépre, berendezésre, s a többire fordíthat. Magyarul, nem kell pályázni, hanem ezeket a forrásokat ott hagyjuk a vállalkozásoknál. Azt gondolom, nem is gondolom, tudom, hogy a vállalkozások értik és üdvözlik is ezt a fajta módosítását a törvénynek. Tisztelt Ház! 2013. szeptember 1-jén, több mint másfél éve hatályba lépett a felnőttképzési törvény. Az eltelt másfél év tapasztalatai azt bizonyítják, hogy a neki szánt fő feladatot betöltötte, az engedély megszerzésének igen sokrétű, szakértő által szigorúan vizsgált feltételei mellett is több mint 1100 felnőttképzést folytató intézmény mintegy 12 ezer képzése valósulhatott meg az elmúlt időszakban. Itt két helyen nyúlunk hozzá a törvényhez, mert úgy érezzük, hogy szükségeltetik. Az egyik, hogy az OKJ megszerzésével kapcsolatosan olyan anomáliák merültek fel, amelyek indokolttá teszik azt, hogy világossá tegyük, hogy OKJ-s tanfolyamot vagy OKJ-snak látszó tanfolyamot szerveznek bizonyos képző szervezetek. Illetve a másik a nyelvi képzések területe, ahol azt érzékeljük, és nem csak mi, így egyértelműen a szakma javaslatait, véleményét, a nyelvi képzéshez kapcsolódó sajátosságokat igyekszünk a következő időszakban a törvénybe beépíteni. Tisztelt Országgyűlés! Összegzésként elmondható, hogy a benyújtott törvénymódosító javaslat hatékonyabbá teszi a szakképzés intézményrendszerét, amely a képzés minőségének, eredményességének javításán keresztül rugalmasabb, vonzóbb lesz, hozzájárul ahhoz, hogy a szakképzés presztízse emelkedjen, és egyre többen lássanak benne boldogulásukat segítő életpályát a maguk számára. Mindezek alapján tisztelettel kérem az Országgyűlést, hogy a kormány által benyújtott törvényjavaslatot vitassa meg és fogadja el. Köszönöm szépen a figyelmet. [[Szórványos taps a kormánypárti padsorokban.]]"
9,u2021-04-26-13,Fidesz-KDNP,-0.94287109375,2021-04-26,0.990899920463562,"Köszönöm a szót, elnök úr. Tisztelt Képviselő Úr! Azért a lopás ügyében nehezen fogadunk el kioktatást azoktól, akik valóban kijátszották a magyar állami vagyont, akiknek a pártelnöke rendkívül kétes szerepet játszott a privatizációk során. Ezzel szemben a jelenlegi kormány alatt nő az állami vagyon több ezer milliárdos nagyságrendben. Ha igaz lenne egyébként, amit mond, gazdasági ügyekben, akkor nem lenne, nem mondhatnánk el azt, hogy a gazdasági teljesítményt tekintve Magyarországon kisebb a járvány miatti visszaesés, mint az Európai Unióban, akkor nem mondhatnánk el, hogy a járvány ellenére 4 százalékkal nőtt az ipari termelés. Az ön állításával szemben a kormány elsődleges célja a munkahelyek védelme volt, és ebben komoly eredményeket tud az ország felmutatni. Hogyha az uniós országok rangsorát nézzük, akkor nálunk az ötödik legalacsonyabb a munkanélküliség, nálunk ez az arány 4,5 százalékos, az uniós átlag 7,5 azért ez nagy különbség. A beruházások is nagy szerepet játszanak a járványból való kilábalásban, ezért is fontos eredmény az, hogy a GDP-hez viszonyított 28 százalékos aránnyal harmadikok vagyunk az uniós rangsorban. Ezek a tények amelyek tények alapjaiban ellentmondanak annak, amiről ön beszél, és ezek az eredmények nem maguktól hullottak az ország ölébe, kellett hozzá sok millió ember közös erőfeszítése, egy jól haladó oltási program, amely az újranyitást, újraindítást lehetővé teszi, és célzott kormányzati támogatások, mint amilyen a hitelmoratórium, a bértámogatás, a kibővített otthonteremtési program vagy éppen a fiataloknak járó adómentesség, amely nemsokára életbe lép. Tudjuk, hogy a baloldal nem ilyen intézkedésekben gondolkodott, amikor válságot kellett kezelni, de hát annak meg is lett az eredménye. Ami a második fő kérdéskört illeti, az egészségügyi vonatkozásokat, azért abban van valami rendkívüli cinizmus és képmutatás, hogy a baloldal úgy kéri számon a járványügyi védekezésben helytálló szakembereket, hogy bő egy éve semmi mást nem tudnak hozzátenni a közös munkához, csak szűnni nem akaró aknamunkát és egy nagy oltásellenes programot, egy nagy oltásellenes kampányt. Mindig meglepődünk, de még mind a mai napig tudják tetézni a cinizmust. Dobrev Klára például elmegy az ATV-be, és ott szemrebbenés nélkül arról beszél, hogy a Demokratikus Koalíció végig a kormány mögött állt. Még azt is mondta, hogy a sok vitát kiváltó intézkedéseket a Gyurcsány-párt nem kritizálta. Azt hadd kérdezzem már meg öntől, hogy például a mostani felszólalása ennek a keretében értelmezendőe, hogy ez a kormány melletti kiállás, vagy hogy soha nem kritizáltak semmit. Félreértés ne essék! Nekem nincsen azzal gondom, hogyha egy ellenzéki párt a kormányt kritizálja. Ez a dolga. Csak vannak határok, amiket nem kellene átlépni. Önök a járvány ideje alatt gyakorlatilag abban látták a politikájuk lényegét, hogy amit a kormány eldöntött, a járványügyi szakemberek eldöntöttek, annak az ellenkezőjét követelték: ha lélegeztetőgépekről volt szó, akkor kevesellték, ha lett, akkor feleslegesnek mondták, az ágyszámokért aggódtak, de amikor ágyfelszabadításokról volt szó, akkor ezernyi halálesetet vizionáltak, még álmentőst is bevetettek. Bárhogy is álltunk a védekezésben, maguk mindig arról beszéltek, hogy a világ legrosszabbjai vagyunk. Most is ezt mondják. Ezzel nem a mi teljesítményünket tagadják le, hanem a frontvonalban harcolókét. Amikor hatósági áras lett a teszt, akkor azt állították, hogy a teszt mindenhol máshol teljesen ingyenes, ami nem igaz. És aztán elérkeztünk a legsötétebb kampányukhoz, az oltásellenes kampányhoz: az engedélyezési eljárást támadták, petícióztak a vakcinák ellen, betiltást követeltek hivatalos állásfoglalásban a saját oldalukon, parlamenti határozatot terjesztettek elő, eltörölték volna a regisztrációt, és helyben is bojkottálták az oltási programot. Tucatnyi módon akarták elérni, hogy akadozzon az oltási program. Nagy szerencse, hogy a magyarok nem bízták és szerintem nem is fogják bízni az egészségüket és a biztonságukat egy olyan emberre, aki egyszer már rátámadt a saját honfitársaira. Az, hogy ilyen előzmények után még komoly arccal azt tudják állítani, hogy segítették a kormányt és még csak nem is kritizáltak, egy dolgot mindenképpen bizonyít, nem először egyébként: azt, hogy semmiféle morális határvonalat nem ismernek. Ha ismernének ilyet, akkor nem lépnék át állandóan. Tizenegynéhány éve is megtanultuk, hogy nincs olyan veszélyhelyzet, nincs olyan nehéz küzdelem és nincs olyan válságos időszak, amikor a baloldal ne lenne képes rátámadni a saját népére, akkor gumilövedékekkel, most pedig oltásellenes kampánnyal. Tisztelt Képviselő Úr! Ön és a pártelnöke fenyegetőzhetnek itt nyugodtan, de egy dologban biztos lehet: a magyarok, mint ahogy nem felejtették el [[Az elnök megkocogtatja a csengőt.]] a 2006-os húzásaikat, az oltásellenes kampányt sem fogják elfelejteni, ebben biztos lehet. Köszönöm, hogy meghallgattak. [[Taps a kormánypárti padsorokban.]] [[13.40]]"
9,u2014-09-26-87,Fidesz-KDNP,-0.95361328125,2014-09-26,0.996131181716919,"Köszönöm szépen a szót, elnök úr. Egy mondat csak az utolsó felszólaló MSZP-s képviselőnek: Gyurcsány Ferencék hány milliárd eurót vettek fel hitelként, amikor baj volt [[Bánki Erik: Négy és felet!]] , amit az Orbán-kormány visszafizetett természetesen? Ők félnek attól, hogy eladósítjuk az országot? Ráadásul ezért egy matériát, egy atomerőművet fogunk kapni és annak minden hasznát élvezni, szemben az általuk felvett és nem látható célokra költött pénzekkel. Tisztelt Képviselőtársaim! Engedjék meg, hogy egy kisebb mikrokörnyezetbe térjek vissza az atomerőmű építése kapcsán, habár mint erősáramú villamosmérnök, aki abban az időszakban végeztem, amikor épp épült az atomerőmű, és volt szerencsénk izgulni az első blokk '82-es indításakor, sokkal másabb aspektusból is meg tudnám közelíteni, hogy miért kikerülhetetlen ma az emberiség számára energiatermelés céljából az atomerőművi rendszer. A mikrokörnyezet pedig nem más, mint Paks és térsége, csak épp a Duna másik oldalán, Kalocsa és térsége szempontjából világítanám meg. Köztudott, hogy a magyar lakosok 75-78 százaléka nem fél az atomerőművek működésétől, sőt természetesnek tartja, hogy egy ilyen energiatermelői bázisra is alapozzuk az energiaellátásunkat. Tehát abszolút nincs a magyar lakosságban ellenérzés, hacsak az LMP nem hergeli tovább a lakosságot ezzel kapcsolatban. Egyelőre ez nem sikerült neki, a társadalom tudomásul veszi, hogy ez így működik. Ez a 75-78 százalékos atomerőművel való egyetértés a mi térségünkben még nagyobb a közel tízezernyi munkahely miatt, amely keletkezik ezen időszak alatt, míg épülni fognak a következő blokkok. Nyilvánvalóan felteszik azt a kérdést, hogy honnan lesz ez a munkaerő. Ha ismerjük ezt a rendszert és tudjuk, hogy döntő mértékben a magyar munkaerő-kapacitásokat fogjuk alkalmazni, akkor a válaszunk az, hogy nem biztos, hogy ez Dunántúlról vagy Nyugat-Dunántúlról lehetséges, sőt majdnem biztos, hogy nem. Szabad és kapacitásokkal rendelkező munkaerőhányad egyelőre a Duna-Tisza-közén és a Tiszántúlon van. Ha ez így igaz, márpedig így igaz, akkor kikerülhetetlen, hogy Paks és Kalocsa között egy új híd létesüljön. Ez pedig teljesen új távlatot nyit a két város kapcsolatában. Közismert, hogy Paksnak például nincs kórháza, nincs közvetlen orvosi ellátása. Kalocsának viszont igen, egy igen magas színvonalú és többszörösen fejlesztett intézménye van. Közismert, hogy gond lesz, gond lehet azzal, hogy hol legyenek elszállásolva azok a munkások, akik majd az idők folyamán különböző mennyiségben részt vesznek az építkezésen. Talán nem lenne helyes, ha egy olyan ideiglenes városka épülne ezen munkaerők számára, amely utána egy szellemvárosként ott maradna és kihasználatlan lenne, ezért egy új híd építése, amely véleményünk szerint kikerülhetetlen az építkezés folyamán, megoldaná ezt a kérdést is. Kalocsán és térségében a volt honvédségi laktanyák mindegyike készen áll arra, hogy minimális átalakítással ezek az épületek az odaérkező munkáskezeknek befogadóhelyül szolgálhatna. És egy olyan apró kérdés, hogy továbbvigyem ezt a gondolatot, mint a hulladékgazdálkodásban való közös gondolkodás, újra kinyitja Paks és Kalocsa együttműködésének lehetőségét egy új híd várható megépítésével. Ezzel csak azt akartam érzékeltetni, hogy természetesen egy makrokörnyezetben, amiben önök kifogásolják az atomerőmű építésének egyáltalán a létét - az LMP ezt önmagában elutasítja, az MSZP azt mondja, hogy jó, jó, lehet, hogy lehetne egy ilyen, de borzasztók ezek a feltételek, amelyeket a jelenlegi kormány elfogadott -, tehát csak azt szerettem volna érzékeltetni, hogy sokkal másabb elképzelések, igények, és helybeli érdekek mondják azt, hogy nincs jobb megközelítése az energiatermelésünknek és a térség fejlesztésének. Ezt az erőművi blokkot, amelynek kihordási ideje hamarosan lejár, meg kell fiatalítani a most várhatóan megkötött szerződésen keresztül, az építkezésen keresztül, és ennek a térségnek egy új híd építésével egy új lehetőséget kell adni. Kalocsán egyébként az Összefogás Kalocsáért Egyesület ezért a célért aláírásgyűjtést kezdeményezett, és mintegy két hét alatt 7 ezer támogató volt, teljesen függetlenül pártpolitikai nézetektől. Ők egyszerűen azt látják, hogy ez egy nagyon nagy lehetőség e térség számára, és készen állnak arra, hogy munkaerővel, illetve a létező infrastruktúrákkal ezt megvalósítsák. Ugyanakkor, amint említettem, mint e témától nem független erősáramú villamosmérnök, volt szerencsém az elmúlt 16 évben a megújuló energiákkal foglalkozni nemzetközi téren. Voltam a jülichi egyetemen, ez Németországban a vezető, megújuló energiákkal foglalkozó egyetem, a kormány közvetlen tanácsadója. Ugyanezt az egyetemi szintet megnéztük Amerikában, Izlandon, Spanyolországban és mindenhol, ahol valamiért ezekkel a megújuló energiákkal foglalkoznak. Ez mind nagyon szép, minden nagyon működik, ilyen piciben - ez az egyetlenegy probléma. Nézzék meg, hogy azok az országok, amelyeket felsoroltak, hogy szélerőművekkel milyen jelentős árammennyiséget termelnek, hol helyezkednek el: mind tengerparti országok. Az 50-100 méteres magasságokban 100-200 kilométer/órás szél állandóan fúj, egyszerűen ott van ilyen természeti adottság. Nem fogadom el, hogy a biomasszával végtelenségig lehet megújuló energiát termelni. [[13.20]] Nem igaz, ezt a földből nyerjük. Nem is értek egyet azzal, hogy ezt megújuló energiának valaki egyáltalán besorolta volna. Amit ma konkrét megújuló energiának gondolunk, azzal érdemleges mennyiségű áramot, teljesítményt nem lehet termelni. Ezt vegyük tudomásul. Lehet, hogy majd lesz egyszer ilyen, de most még nem ilyen. Egyébként én az LMP-nek azt ajánlanám, ha igazi tiszta zöldenergiát szeretne használni, akkor legyen szíves, támogassa a fúziós erőművek építését. Nem tudok jobbat ajánlani önöknek. Fúziós erőművek - miről van szó? Deutérium és lítium, a Földünkön egymillió évig még rendelkezésünkre álló, nem sugárzó anyag, abszolút biztonságos és tökéletes energiatermelő. Az ITER-rendszer egyébként Cadarache-ban épül, ott is voltam, megnéztük személyesen, mi is történik ott. Legyenek szívesek ez irányban is tapogatózni, hogy valóban olyan energiatermelő rendszert támogassanak, amely igazán zöld, és netán majd komoly energiákat fog a végtelenségig termelni. Köszönöm. [[Taps a kormánypártok soraiban.]]"
9,u2018-10-29-153,Fidesz-KDNP,-0.9970703125,2018-10-29,0.05653560161590576,"Köszönöm szépen a szót, elnök úr. Tisztelt Képviselő Úr! Tisztelt Ház! Önök nem tudnak leszokni a megszorításokról. Amikor kormányon vannak, mindig azt teszik, valószínűleg ezért jár az agyuk mindig ugyanerre. Voltak igazi megszorítások Magyarországon. Ezek akkor voltak, amikor minden nyugdíjastól elvettek egyhavi nyugdíjat, vagy amikor minden ápolótól, minden rendőrtől, minden orvostól és minden egyéb közalkalmazottól elvettek egyhavi bért. Azok valóban megszorítások voltak Magyarországon; vagy amikor a családoktól önök elvették a rendszeres gyermekvédelmi támogatást, vagy az egy- és kétgyermekes családok családi adókedvezményét elvették. Az valóban megszorítás volt, amikor önök megszüntették a lakásépítési támogatásokat, a forinthiteleket kamattámogatással. Az valóban megszorítás volt, amikor emiatt devizahitel-csapdába kergettek magyar családokat tízezer és százezer számra. Az valóban megszorítás volt, amikor az áram árát duplájára, a gáz árát pedig a háromszorosára emelték, mert így diktálták a külföldi befektetők. Az valóban megszorítás volt, amikor egekbe, 11 százalék fölé emelték azt a munkanélküliséget, ami most 4 százalék alatt van.Tisztelt Képviselő Úr! Ezek az időszakok, az önök időszaka valóban az volt. De amikor a családi otthonteremtési kedvezményt már 90 ezer család veszi igénybe, és egyre bővülő családi otthonokba tud költözni, amikor az egyik legalacsonyabb személyi jövedelemadót fizetik egész Európában a magyar emberek és a magyar családok, amikor rekordalacsony a munkanélküliség, és a rendszerváltás óta rekordot dönt a női foglalkoztatottság és általában is a foglalkoztatottság Magyarországon, az nem a megszorítások időszaka, hanem az az időszak, amikor Magyarország végre a saját talpára állt, és nem az IMF receptje alapján megszorít, hanem a magyar emberek érdekei alapján, a nemzeti konzultációkban kialakított irányok mentén, a magyar emberek érdekében cselekszik. [[Dr. Szűcs Lajost a jegyzői székben Móring József Attila váltja fel.]] Ha pedig balra hátranéz elég nagy ívben, akkor kérdezze meg az ott most éppen nem ülő Mesterházy Attila képviselőtársától, hogy miért írta le azt Gyurcsány Ferenc államtitkáraként, hogy Magyarországon két probléma van a sportlétesítményekkel: az egyik, hogy nincsenek, a másik, hogy leromlott állapotban vannak, rosszul néznek ki ezek a létesítmények, és ezeket bővíteni, felújítani kéne. Ezt majd kérdezze meg tőle, ha visszatér! [[Taps a kormánypárti padsorokban.]]"
9,u2016-05-12-101,Opposition,0.06878662109375,2016-05-12,0.9919758439064026,"Köszönöm, elnök úr. Tisztelt Államtitkár Úr! Tisztelt Képviselőtársak! Révész Máriusz felszólalásában kitért a Népjóléti bizottság múlt héten tartott ülésén a KSH 2014-es kiadványára, én is ezzel szeretnék foglalkozni, csak egy kicsit más vetületből.A kormány szerint a KSH adatai alapján javultak a szegénységi mutatók az utóbbi pár évben, sőt a kiadvány maga is azt írja, hogy 2014-ben a magyar háztartások jövedelmi helyzete összességében javult. Ez azonban csak egyes mutatók esetében érvényes, ha hosszabb távon több adatot vizsgálunk, láthatjuk, hogy még mindig rosszabb a helyzet az országban, mint amilyen a válság előtt volt, ráadásul számos mutató értéke a Fidesz kormányzása alatt romlott jelentősen.A KSH szerint a gyermekes háztartások jövedelmi színvonala az elmúlt években javuló tendenciát mutatott, ugyanakkor nem lehet elmenni amellett, amit a kiadvány is leír, hogy a legnagyobb jövedelmi hátrányban továbbra is a három és annál több gyermekesek, valamint az egyszülős háztartások vannak. A három és annál több gyermekesek egy főre jutó nettó átlagjövedelme az országos átlagnak mindössze a 60 százalékát jelentette, az egyszülős családok körében pedig még 4 százalékkal csökkent is a jövedelem az előző évhez képest. Fontos kiemelni, hogy a szegénységben vagy társadalmi kirekesztettségben élők aránya a gyermekes családoknál magasabb, ezt a képviselőtársam is elmondta, 31,3 százalék, és az egyszülős családoknál a legrosszabb a mutató mértéke, 56 százalék.Az oktatási reformok szempontjából is meg kell jegyezni, hogy milyen súlyos az iskolázatlanok, illetve az alacsony iskolai végzettségűek körében a szegénység. 2014-ben a legfeljebb általános iskolát végzettek közül csaknem minden második volt szegény vagy kirekesztődött, amíg a középfokú végzettségűek egynegyede tartozott ebbe a kategóriába. A felsőfokú végzettséggel rendelkezők mindössze egytizede volt érintett.2013 óta vizsgálják a romák életkörülményeit a szegénység mérésének keretében. A 16 évnél idősebb roma származásúak körében az országos átlagnál háromszor nagyobb arányban találhatóak a szegénységnek vagy társadalmi kirekesztődésnek kitettek. Az ezzel kapcsolatos adatfelvétel módszertanáról lényegében semmit sem tudhatunk.A KSH szerint 2010 óta a munkajövedelmeknek évről évre egyre nagyobb a részesedése az összes jövedelemből. De vajon emögött nem az áll-e, hogy számos szociális ellátás évek óta nem emelkedett vagy akár még csökkent is, és így összességében a társadalmi jövedelmek szintje kevésbé emelkedett, mint a munkajövedelmeké? E felvetést erősíti az idézet a tanulmányból: „A munkanélküli ellátások egy főre jutó éves összege az utóbbi években folyamatosan csökkent, egyrészt a folyósítási feltételek szigorítása, az ellátási összegek csökkentése, valamint a munkanélküliek számának visszaesése miatt.”Érdemes kiemelni, hogy az anyag szerint 2014-ben az átlagos megélhetéshez a magyar háztartások havi nettó 114 ezer forint fejenkénti összeget tartottak szükségesnek, amíg a nagyon jó szinthez havi 210 ezer forintot jelöltek meg. Mindez akkor volt, amikor a KSH által számított létminimum még létezett, azóta már nem létezik, és aminek összegét erre az évre a hivatal 87 351 forintban állapította meg; ez az összeg a kérdezettek véleményéhez képest maximum a szűkös megélhetéshez volt elég. De azt sem tudjuk meg a jövőben, mivelhogy a létminimum-számítást a KSH megszünteti, vagy még nem látjuk, hogyan fogja átalakítani. A jövedelmi egyenlőtlenségeket mutatja az is, hogy miként oszlik meg az ország teljes jövedelme a népességben, illetve annak jövedelmi ötödei között. Eszerint a legfelső jövedelmi ötöd részesedése 2009 után hirtelen megugrott. Egy másfajta vizsgálódás alapján azt is leírja az anyag, hogy a legszembetűnőbb változás az elmúlt nyolc évben a középréteg súlyának jelentős csökkenése. Tehát a középosztály eltűnik, miközben a leggazdagabbak tovább gyarapszanak, a szegények pedig a nyomorban vagy annak a szélén legfeljebb vegetálni tudnak.Az anyag szerint jelentősen csökkent a súlyos anyagi nélkülözésben élők aránya. Mindez igaz az utolsó két évre, de ha a 2010 előtti adatokat is megnézzük, akkor láthatjuk, hogy az azelőtti években kisebb volt a mutató értéke, sőt a 2014-es adat, a 19,4 százalék még mindig magasabb, mint az az érték, ami 2007-ben volt, ami akkor 17,9 százalékos arányt mutatott.Az egyik legfontosabb elem az anyagi nélkülözést jelentő tételek között, hogy még mindig a lakosság 71 százaléka 2014-ben sem tudott volna fedezni egy váratlan kiadást; itt az anyag 70 ezer forintról beszél. Tudják, ez azt jelenti, hogy ha egy családban egy mosógép elromlik, vagy ha hirtelen a gyereket be kell vinni a kórházba, és meg kell műteni, vagy fogászatra kellene vinni, a család nem tudja finanszírozni ezt a váratlan kiadást. Az anyagban nem szerepel egyetlen információ sem a szegénységi résről, nem tudjuk, hogy ennek mi az oka. Mivel a relatív szegénységi rés 2010 óta folyamatosan emelkedett 2013-ig, 2014-re alig csökkent, akár a teljes népesség, akár a gyermekek körében nézzük a mutatót, mindez azt jelenti, hogy a szegénység mélysége még mindig jóval magasabb, mint 2006-ban volt. A munkával rendelkezők körében jelentősen nőtt a szegénységi ráta. Erről a kiadvány is említést tesz, bár nem részletezi a számokat, de leírják, hogy a romló adat fő oka az, hogy a 2014. évi foglalkoztatásbővülés egy része a közfoglalkoztatás kiterjesztéséből adódott. Az alacsony iskolai végzettséggel rendelkező közfoglalkoztatottak munkabére alacsony, háztartásaik jövedelme éves átlagban nem érte el a szegénységi küszöböt, tehát a KSH szerint is alacsony a közmunkáért adott bér. Az adatok egyébként ezt mutatják a dolgozói szegénységről is. A 18 év felettiek esetében a 2013. évi 6,7 százalékról 9,3 százalékra nőtt 2014-ben a szegénység. De ha a 18 és 24 év közöttieket vizsgáljuk, tehát a fiatal munkavállalók szegénységét nézzük, akkor igazán döbbenetes a növekedés: 2013-ban 6,6 százalék volt, és 2014-ben 14,2 százalékra emelkedett, tehát nőtt a dolgozói szegénység. A kiadvány szerint az uniós tagállamokhoz viszonyítva Magyarország a tartós jövedelmi szegénységi arány tekintetében az átlagnál kedvezőbb helyzetben van. Azt azonban nem teszik hozzá, hogy a tartósan szegénységben élők aránya, a tartósan szegénységben élők, 2009-ben 5,7 százalék volt, és 2014-ben ez már felugrott 7,2 százalékra. [[17.30]] És van ettől rosszabb adat is, kedves képviselőtársaim. A gyermekek körében jóval magasabb ez a mutató. Amíg 2009-ben a tartósan szegénységben élők aránya a gyerekek körében 9 százalék volt, a legutolsó adatok 13,4 százalékot mutatnak. Tehát többen élnek tartósan szegénységben ma Magyarországon, és ez mind az Orbán-kormány regnálása alatt növekedett.Néhány megjegyzés még a KSH kiadványáról, mert ez nagyon fontos, amikor a költségvetésben a szociális részekről beszélünk. Érdekes, hogy miként lehet torzítani a jövedelmi helyzetre vonatkozó információkat. Egy helyen külön alcímben hívják fel a figyelmet arra, hogy a három és annál több gyermeket nevelők körében nőtt leginkább a reálkereset, majd hosszan értekezik a kiadvány arról, hogy milyen csodás az új adókedvezmény rendszere. De arról egy szót sem írnak, hogy a gyermekes családok hány százaléka tudja igénybe venni, és alapvetően milyen jövedelmi sávokban érvényesül igazán az adókedvezmény.Arról pedig csak később számolnak be, hogy a legnagyobb jövedelmi hátrányban, amint elmondtam, továbbra is a három és több gyermeket nevelők vannak; az egyszülős háztartások, ami azt jelenti, amit elmondtam az elején, hogy 60 százalékában rendelkeznek ezek a háztartások a jövedelemnek, mint az átlagcsaládoknál.Az anyagban szerepel, hogy a szociális védelmi kiadások 2013-ban Magyarországon a GDP 20,6 százalékát tették ki, 1,5 százalékponttal kevesebbet, mint 2010-ben. Tehát folyamatos csökkenésről beszélhetünk. De arról nem írnak, hogy a legmagasabb érték az utóbbi években 2008-ban volt, ami 22,9 százalékot tett ki akkor, ami azóta folyamatosan csökken. Sőt, mindez jóval elmarad az uniós átlagtól, ami az Unióban 28,6 százalék körülire tehető. Tehát világos, hogy az Orbán-kormány meg sem próbál többet fordítani a GDP-ből a szociális területekre, pedig állítólag Magyarország sokkal jobban teljesít.Egyetlenegy adatot szeretnék még önökkel közölni, ami friss hír. Az Eurostat legfrissebb adatai szerint tavaly már a foglalkoztatottak 9,3 százaléka élt szegénységben, ami 2014-ben 6,7 százalék volt. Az sem volt jó adat. Óriási növekedést jelent, mert felugrott 9,3 százalékra, az EU-ban nálunk ennél rosszabb helyzet csak Romániában és Bulgáriában tapasztalható. Úgy gondolom, ha ezt a költségvetést megnézzük, akkor mondhatnánk azt is, ha már jelzőkkel lehet illetni, hogy a szemfényvesztés költségvetése. Elmondhatják itt, hogy ebben az országban minden rendben van, tisztelt képviselőtársaim - nincs rendben. Addig, amíg a költségvetésben százmilliárdokat dobunk ki felesleges kiadásokra, és nem foglalkozunk ezekkel a szegénységi mutatókkal, addig egy költségvetésről nem lehet úgy beszélni, ahogy önök itt megtették az elmúlt két napban. Köszönöm szépen, elnök úr. [[Korózs Lajos tapsol.]]"
9,u2021-05-25-13,Opposition,-0.5263671875,2021-05-25,0.9949344396591187,"Köszönöm a szót. Tisztelt Országgyűlés! Magyarországon valóban két világ van: van a 99 százalék világa, akik nap mint nap leszegett fejjel dolgoznak, próbálnak megélni, és fizetik az adót például, hogy legyen költségvetés, és abból legyen hova elkölteni a pénzt, vannak az Európa legkaotikusabb oktatási rendszerében tanulni vágyó diákok és fiatalok az országban, vagy éppen az Európa egyik legkevesebb nyugdíjából megélni kényszerülő nyugdíjasok ebben az országban; és van az az 1 százalék, a fideszes politikusok, barátaik, családi, rokoni körük, a NER-lovagok, akikhez ez a költségvetési pénz és az uniós források százmilliárd számra jutnak el, és akik jó dolgukban már nem is tudják, hogy mit csináljanak ebben az országban. És miért való ide, a parlament elé ez a téma? Azért, képviselőtársaim, mert itt az ülésszak végén megint erőteljesen belehúztak; belehúztak abba, hogy ezt az épületet és ezt az intézményt használják arra, hogy ezt az országot így tovább kettészakítsák, hogy a közpénzt ne oda juttassák, ahol a helye van, hanem a haverokhoz. Ilyen az idei évi költségvetés módosítása, amiről holnap fogunk szavazni, ahol 1700 milliárd forintos trükkel fognak szabad kezet adni maguknak, hogy a választás előtt még jobbra-balra rakosgathassák a közpénzt. Ilyen a jövő évi költségvetés is, amelyre külön ki fogok térni. Ilyen egyébként a héten tárgyalandó Fudan Egyetem 500 milliárdos beruházása vagy épp a diákváros elsorvasztása is. Ilyen a bérlakásokról szóló botrányos törvényjavaslatuk, amelyben 800-900 milliárd forintnyi állami és önkormányzati vagyonvesztést készülnek éppen meglépni, ami már bűn, nem is hiba. Vagy éppen ilyen az orosz hitel újratárgyalása. Tisztelt Képviselőtársaim! A jövő évi költségvetésről annyit: ez bizony nem olyan, mint a pörköltszaft, hogy lehet vele egy picit poénkodni, aztán a mosógépben gyorsan kimosni, és eltüntetni. Ez a jövő évi költségvetés a hazánkban élő minden ember, több millió ember életét fogja meghatározni, és nemcsak az a kérdés, hogy mi van benne, hanem leginkább az, hogy mi nincs. Bizonyára értesültek róla, ha nem, akkor szólok önöknek, a most készült felmérés szerint, amelyet a rendvédelem területén a szakszervezetek végeztettek, a rendvédelem területén dolgozók 70 százaléka, ha tehetné, leszerelne ha tehetné, mert éppen törvény tiltja meg nekik, a veszélyhelyzetet talán nem véletlenül hosszabbították meg az alacsony fizetés és a munkakörülmények miatt. Nem csoda, az alapilletményük 2008 óta egyetlen fillérrel sem növekedett. És hasonló a helyzet az egészségügyben is, hiába akarják szőnyeg alá söpörni: szintén a veszélyhelyzet miatt nem mondhatnak fel az emberek, de tudjuk, hogy nagyon sok ápoló és orvos készül erre, ha egyszer ez elmúlik, márpedig több embert nem veszíthet el ez az ország az egészségügy területén. És ilyen az oktatás is, tisztelt képviselőtársaim, amit Révész Máriusz az előbb említett módon Európa legkaotikusabb oktatási rendszerének titulált, de azt is mondta, idézem szó szerint: „A tanári fizetések kimondottan alacsonyak Magyarországon.” Önök szerint vane érdemi, bármilyen módon kimutatható béremelés a pedagógusoknak a jövő évi költségvetésben? Segítek önöknek: nincs. De ilyen a nyugdíjasok helyzete is, ahogy az a mai napon már említésre került. Június 1-jével van képük 890 forinttal megemelni a nyugdíjakat, amikor éppen most tudják meg önök is, hogy 5,1 százalékkal Európa legnagyobb inflációja van Magyarországon, és a mezőgazdasági alapanyagok 13 százalékkal drágultak, ami első körben nyilvánvalóan az újabb és újabb élelmiszerár-emelkedésnél fog megmutatkozni. És ilyen bizony a keményen dolgozó kisemberek ügye is. Ezt a kifejezést egy picit elfelejtették az elmúlt időszakban, tisztelt képviselőtársaim, tudják, a munkaalapú társadalom alapjai, akiknek nem voltak hajlandóak a minimálbér eltörlését megszavazni [[Dr. Rétvári Bence: A minimálbér eltörlését?]] , és egy fillért nem biztosítanak erre például a jövő évi költségvetésben. Egyetlen tollvonással majdnem negyedével nőhetne a nettó bére több mint egymillió embernek, keményen dolgozó kisembernek Magyarországon. Ez 200-250 milliárd forintjába kerülne a költségvetésnek. Hogy ez soke, tisztelt képviselőtársaim? Hát, gondolkozzanak el rajta majd csütörtökön, amikor a Fudan Egyetem 500 milliárdos hiteléről fognak itt majd nekünk érvelni, ami a magyar adófizető emberekre fejenként százezer forintos terhet fog róni a jövőben. Kérdezzék már meg a keményen dolgozó kisembereket, hogy vane százezer forintjuk erre a kínai egyetemre, mert ők fogják adó formájában visszafizetni! Képviselőtársaim! Önök kettéosztották ezt az országot, politikai és ideológiai alapon; látjuk, megy a baloldalozás, meg az összes többi. Ez nem gond, mert jövő tavasszal a kedves választópolgárok majd két egyenes, egymást metsző vonallal ezt a kérdést lezárhatják. De önök az elmúlt 12 évben kettéosztották ezt az országot anyagilag, megélhetési szempontból is, na nem, fifty-fiftyben, még csak nem is 60:40-ben, hanem 99:1-ben, és ezt egy következő [[Az elnök csenget.]] a miáltalunk, remélhetőleg Karácsony Gergely által vezetett kormánynak majd a jóvátételi politikája fogja rendbe tenni. Köszönöm szépen, hogy meghallgattak."
9,u2019-11-20-337,Opposition,-0.669921875,2019-11-20,0.15213467180728912,"Köszönöm szépen, elnök úr. Ma, amikor jöttem Budapestre, rendszerint vonattal jövök, és a Nyugati pályaudvaron szállok le, egy nagyon szürreális kép fogadott a Nyugati pályaudvaron, legalább annyira szürreális, mint ahogy ezt a törvény most itt háromnegyed 3-kor még tárgyaljuk a parlamentben.Leszálltam a vonatról, odakint szakadt az eső. Mondhatnánk, hogy „csak odakint”, mert aki ismeri a Nyugati pályaudvart, már annyira rossz állapotban van az épület, hogy tök mindegy, hogy bent vagyunk vagy kint vagyunk. Bent a csarnokon belül is ugyanúgy szakad, bár kicsit rosszabb, mert vannak ilyen csatornák, ahol összegyűlnek, és kicsit nagyobb erővel jön lefelé a víz. Ahogy leszállok a XIII. vágányon, ez szemben van a főbejárattal, és rézfúvós zenekart hall az ember. [[Böröcz László: Hol?]] A Nyugati pályaudvaron, rézfúvós zenekart délután fél 4-kor. Azt gondoltam, hogy valami nem stimmelhet, valaki valami hangszóróval megy előttem, és komolyzenét hallgat, ilyet se sűrűn hall az ember, majd a főbejárathoz érek, és látom, hogy tényleg ott van egy fúvószenekar, és játszanak délután fél 4-kor. Gondoltam, hogy valamilyen ad hoc jelleggel fiatalok kiállnak és zenélni fognak, majd kiderül, hogy a hátuk mögött ki van írva, hogy a MÁV megújul. Tudják, így álltam, hogy hány kocsit cseréltek le vagy mozdonyt, vagy netán most ki van írva, hogy nem késik 160 percet az a vonat, amivel megjöttem, vagy amelyik indul, a zónázó nem késik 60-at, 45-öt s a többi, meg kimarad egy járat, most nyitva van a jegypénztár, működik az automata. Nem, megújul a MÁV. Gondoltam magamban, hogy most már jókedvűen fogok leszállni a vonatról, miután két órát késtem, de rézfúvós zenekar tud fogadni, meg rézfúvós zenekarral fogok elindulni, már csak javítják a hangulatomat. El tudják ezt ma képzelni, hogy a XXI. században a MÁV problémáival… nagyon szürreális volt, és bejöttem most ide vitatkozni. Egy mondatot engedjenek meg! Én nem akarok önöknek megfelelni, isten őrizz tőle. [[Közbeszólások a kormánypárti sorokból: Ne fenyegessen!]] Nem akarok, isten őrizz! De ez a törvény, már itt majdnem elérzékenyültem Bányai Gábornál, már elővettem a zsebkendőt, hogy elsírom magam, de aztán mindig eszembe kell juttatni, hogy ezeket a színjátékokat azért ne vegyük be. Majd amikor Böröcz képviselőtársam már nem tud érvelni, akkor egy jót kommunistázik, de egy jóízűt. Bár ezt én már megéltem, amikor idekiabálták nekem, hogy kommunista vagyok, aztán mondtam, hogy legalább a születési dátumomat olvassák már el, mert ha akartam volna se lehettem volna. [[Boldog István: Az nem születésidátum-függő!]] Majd bekiabált ugyanígy valamelyik képviselő, és azt mondták, az apád, mert már nem tudnak mit mondani. Bocsánat, az én apám biztos nem volt; önök közül sok valaki ül még most is, aki annak a rendszernek a kiszolgálója volt. De ha a törvényt megnézzük, itt jobbikos képviselőtársam mondta, Anita, hogy neki legjobban az fáj ebben a törvényben, hogy a közintézmények ellenőrzése. Akkor én teszek fel önöknek egy kérdést: meddig vagyok én képviselő, és mikortól vagyok én magánember? Nem fognak tudni megakadályozni ebben, hogy én bemenjek egy közintézménybe. [[Közbeszólás a kormánypárti sorokból: El kell olvasni a törvényt!]] De, elolvastam a törvényt, ne jöjjön ezzel, képviselőtársam, hogy mi soha semmit nem olvasunk el! Én most nagyon örülök, hogy bejött a parlamentbe, mert ezt se sokat látjuk öntől, ha már bíráljuk itt egymást. De nem fognak tudni megakadályozni, mert tudja, képviselőként én járok kórházba mondjuk, mert a sors így hozza. Hogy fog tudni engem megakadályozni képviselőként, hogy mondjuk, látok olyan dolgokat, amiket most is tapasztaltam a héten, hogy ne vegyem elő a telefonomat és fotózzam le, és majd osszam meg ország-világgal a közösségi médiában? Facebookon meg fogom osztani, meg fogom osztani. [[Közbeszólás a kormánypárti sorokból.]] És nem fognak tudni meggátolni, mert… [[Közbeszólások a kormánypárti sorokból: Ki akarja meggátolni?]] De abban sem fognak tudni meggátolni, hogy az összes többi intézménybe én bemenjek, hiába akarják ezt, mert vagyok magánember is, meg vagyok képviselő is. [[Boldog István: Ebből is látszik, hogy kommunista vagy, ennyi ostobaságot beszélsz! Az elnök csenget.]] Boldog képviselő úr, én másért aggódnék az ön helyében szerintem, és tudja, hogy miről beszélek. [[Közbeszólás a kormánypárti sorokból: Nyugodjon már meg!]] És ha ezt a törvényt elolvassuk, és visszamegyünk, hogy honnan indult… Nyugodtan lehet sértegetni. [[Boldog István: Nem sértés, el kell olvasni. Csenger-Zalán Zsolt: Ténymegállapítás.]] Elnök úr, itt lenne kötelessége. Tudom, hogy az elnököt nem lehet bírálni, csak amikor arról beszélünk, hogy kettős mércét alkalmaznak, és még jobban fognak, na, itt jön ez ki, amikor a fideszes vagy a KDNP-es levezető elnök egy szót nem szól, hogy önök mit művelnek, és közbe kellene avatkozni. [[Bányai Gábor: Hiller se szólt egy szót se. Az elnök csenget.]]"
9,u2015-10-19-65,Opposition,-0.9189453125,2015-10-19,0.9935721755027771,"Köszönöm szépen. Államtitkár úr, engedje meg, hogy azt mondjam, kit érdekel, hogy Lengyelországban mennyit keresnek. Engem az érdekel, hogy Magyarországon maguk ötmillió forintokat akarnak adni a haverjaiknak havonta. Azonkívül tisztelje már meg a választókat azzal, hogy nem hazudik a szemükbe, mert 2010-ben húzták meg önök ezt a plafont, és 2012-ben szüntették meg, nem 2012-ben húzták meg. Ez egy nagyon nagy különbség. Tudja, ötmillió forint rendkívül sok egy embernek egy hónapban. Szeretném önnek el mondani, hogy mondjuk, egy kisgyermeknevelő négy és fél év alatt keres annyit, mint ez az egyhavi fizetés, vagy egy óvodai dajka öt és fél év alatt keresi meg, ami ez az egyhavi fizetés [[Közbeszólás a Fidesz soraiból: Ő mennyit keres?]] , vagy egy tűzoltó átlagos bérét számítva három és fél év alatt keresnek annyit, mint ez az ötmillió forint, vagy egy ápolónak a bére négy és fél év alatt lesz ötmillió forint. Azt szeretném kérni önöktől, hogy felejtsék el ezt, ne osztogassanak ötmillió forintos fizetéseket a haverjaiknak, hanem a normális dolgozó embereket fizessék meg ebben az országban. Köszönöm szépen."
9,u2020-11-30-7,Opposition,-0.96484375,2020-11-30,0.992491602897644,"Köszönöm a szót. Tisztelt Országgyűlés! Miniszter Úr! Ha röviden kell összegeznem az ön napirend előtti felszólalását, akkor úgy tudom összefoglalni, hogy ez leginkább mellébeszélés, egy csipetnyi blöff, némi kis politikai cirkusz, pánik és az érdemi bejelentések teljes hiánya.Mai hír, tisztelt miniszter úr, hogy a szolgáltatások exportja Magyarországon KSH-adat 32,6 százalékkal csökkent, az import 31,1-gyel. Szintén mai hír, hogy a gazdaságban a lejárt számlák megduplázódtak az elmúlt időszakban 23 százalékról 43 százalékra; ami azt jelenti, hogy a kifizetetlen vagy később fizetendő számlák tekintetében minden második ma már így van. [[13.30]] Mindannyian tudjuk ebben a Házban és sajnos a magyar vállalkozások is , hogy ez mihez fog vezetni: ez a magyar kis- és középvállalkozások tömeges csődjéhez fog vezetni heteken-hónapokon belül. Ez a körbetartozás első lépcsője. Aztán csodálkozott miniszter úr azon, hogy többen foglalkoznak a jövő évi költségvetési hiánnyal, illetve a költségvetés tarthatatlanságával. Miniszter úr itt megerősítette, 1700 milliárd forint csak idén nem jött be. Ehhez képest önök továbbra is vétócirkusszal vannak elfoglalva, veszélyeztetve jövőre több ezer milliárd forintnyi uniós támogatás hazánkba megérkezését. És ez kizárólag az önök hatalmi, politikai játszmájának a része. Csak, tudja, miniszter úr nem önök, hanem a magyar vállalkozók meg a magyar emberek fogják megfizetni a nap végén az árát. Aztán elfelejtette elmondani, miniszter úr, ha már a mellébeszélésről beszélünk, hogy a közel 3000 milliárd forintot, amit mégiscsak elköltöttek tavasz óta, azt milyen magasztos célokra költötték. Most szombaton szórtak egy nagyobb adag pénzt megint, így aztán tíz nap alatt például 900 milliárd forint kiadásra sikerült szert tenniük. Hadd idézzek pár dolgot: 41 milliárd forint egyházi épített örökségvédelemre; 22 milliárd forint egyházi közfeladat-ellátási közösségi célú beruházásokra; Paks II. tőkeemelésére 11 milliárd forint; a nemzeti atlétikai központ megvalósítására majd 9 milliárd forint; aktív kikapcsolódást szolgáló programokra 6 milliárd forint; az Adria Port Zrt. tőkeemelésére 5,5 milliárd forint. Szintén 5,5 milliárd forint: nélkülözhetetlen, miniszter úr, politikailag, emberileg, szakmailag, hogy a Nemzeti Ménesbirtok és Tangazdaság Zrt. tőkeemelésére most 5,5 milliárdot adjanak szombaton. Tudja, ez az, amiért áll a bál ott helyben is; most éppen egy kastélyt fog Lázár Jánossal összeköttetésben benyelni ez a cég. Most ennek 5,5 milliárd forintot adni a koronavírus-járvány közepén gazdaságvédelmi és egészségvédelmi szempontból nyilván nélkülözhetetlen volt álságos! És egyébként ne felejtkezzünk el, mert idén a Budapest-Belgrád vasútvonal megépítésére 82 milliárd forintot csoportosítottak át ebből az összegből. Egyébként stadionokra, űrkutatásra meg vadászati kiállításra is repkedtek a milliárdok, tisztelt miniszter úr. Úgyhogy egyet itt ebben a Házban senki nem tud elfogadni: hogy nincs pénz. És nézzük meg, hogy mégis mire nem jutott, és milyen bejelentések maradtak ma el! Százszázalékos táppénzt követelünk hetek-hónapok óta, miniszter úr, mert ez egyszerre kezelné a járvány terjedésének lassítását, és egyébként segítené a magyar emberek megélhetését, hogy ne kelljen betegen bejárniuk, mert választaniuk kell aközött, hogy dolgozni mennek, vagy a családjuk bevételének majdnem fele elveszik. Embertelen, nem normális dolog, legyenek kedvesek már ebben lépni! A munkanélküli-ellátás idejének a meghosszabbítását és összegének a megemelését nem lehet tovább elodázni. 200 ezer ember ma semmilyen ellátást nem kap Magyarországon. Ezt ön is tudja, miniszter úr. A bértámogatásról esett szó, képviselőtársaim pontosan be is mutatták, hogy mi a különbség az 5 százalék meg a 30-40 százalék között, amit Ausztria meg Németország ad a saját polgárainak. Önök ebben sem lépnek érdemben semmit. És továbbra is szeretném kérni, advent első vasárnapja volt, itt jön a karácsony, tisztelt képviselőtársaim, emberek, családok tíz- és százezreinél legalább az egyik vagy mindkét fél elvesztette az állását, legyen magukban annyi emberség egy gombnyomásukba kerül, benyújtottuk a javaslatot , hogy ezeknél a családoknál karácsony előtt gyermekenként 50 ezer forint egyszeri segítséget adjunk. Lehet, hogy a fűtést fizetik belőle, lehet, hogy tudnak valamit venni enni vagy ajándékot karácsonyra a gyerekeknek. Térjenek észhez, legyenek kedvesek a politikai cirkusz helyett az emberek egészségével és megélhetésével foglalkozni. És ha már advent első vasárnapja: ceterum censeo [[Az elnök a csengő megkocogtatásával jelzi az idő leteltét.]] Demeter Szilárd meddig maradhat a helyén, mikor hozzák meg a döntést? Várom válaszát."
9,u2016-05-02-57,Opposition,-0.9658203125,2016-05-02,0.9902080297470093,"Köszönöm, elnök úr. Tisztelt Államtitkár Úr! Matolcsy György, Orbán Viktor jobbkeze lebukott, bebizonyosodott, hogy a Nemzeti Bank alapítványai valójában egyszerű kifizetőhelyek, ahol 266 milliárdnyi közpénz törvénytelen felhasználásával játszadozik Matolcsy György és az MNB vezetése. Ez annyi, mint a gyermekgondozásra folyósított ellátások éves összege. Áttekintve a költségvetés e területre szánt nevetséges számait, mondok néhány fontos területet, ahol elkölthették volna ezt a pénzt, amit Matolcsy György Polt Péter feleségének szeme láttára hagyott eltűnni a haverok zsebében. Emelhették volna, mondjuk, a családi pótlékot, amit a Fidesz a kormányzása alatt eddig egyszer sem tudott megemelni. Növelhették volna a gyermekgondozási segélyt és a gyermeknevelési támogatás összegét, ami évek óta 28 500 forint. De önök csak arra voltak képesek, hogy gyermekgondozást segítő ellátássá nevezzék át. Ehhez értenek. Tehettek volna ebből a pénzből azért, hogy a rászorult gyermekek évi kétszeri támogatása emelkedjen. De ezt egy fillérrel nem emelték az elmúlt hat évben, most pedig majd azzal fognak kérkedni, hogy jövőre 200 forinttal többet kapnak a rászoruló gyermekek. Ennyire képesek, ezt mutatja az önök szociális érzékenysége. Mindezek mellett ki kell emelni a hozzátartozóikat otthonukban ápolók ellátását. Az ápolási díj összege messze elmarad attól, ami valójában megilletné ezeket az embereket. Öt év után 1500 forinttal emelik az ellátás összegét. Komolyan ennyire futja? Magyarország ennyire jobban teljesít? Mindezek miatt kérdezem államtitkár úrtól: ön mire költene 266 milliárd forintot, ha egyetértene azzal, hogy a kormány többet fordítson a szociális ágazatra? Várom megtisztelő válaszát, államtitkár úr."
9,u2021-11-09-1,OTHER,0.66650390625,2021-11-09,0.992377519607544,"Köszönöm szépen a szót, elnök úr. Tisztelt Ház! Kedves Képviselőtársaim! A versenyképesség alatt a gazdaság hosszú távú teljesítményét meghatározó tényezők összességének színvonalát értjük, amelyek kiterjednek többek között a termelékenységre, az emberi erőforrás mennyiségére és minőségére, a technikai haladásra, a szabályozói környezetre, a vállalkozói attitűdre, a finanszírozási lehetőségekre, valamint a társadalmi és környezeti fenntarthatóságra olvashatjuk a Magyar Nemzeti Bank múlt héten megjelent versenyképességi jelentésében. Az MNB jelentése két dimenzióban vizsgálja a magyar gazdaság e területen elért eredményeit, egyfelől az Európai Unió és a V3-as országok eredményeivel való összevetésben, másfelől pedig a megelőző évekhez viszonyítva. A versenyképesség szempontjából kiemelt fontosságú két terület: az egyik a tudásalapú társadalom, a másik pedig a kutatás-fejlesztés és innováció. Nos, ezeken a területeken igen nagy a lemaradásunk mind az Európai Unió átlagához, mind a V3-országokhoz képest, és sajnálatos módon az elmúlt évekhez képest sem sikerült érdemi javulást elérni ezeken a területeken Magyarországon. [[9.10]] A Magyar Nemzeti Bank által két évvel ezelőtt összeállított talán önök is emlékeznek rá, hiszen beszéltünk róla itt a Házban is 330 pontos versenyképességi program, amely egyébként egy igen kiváló program volt, többek között azt a célt is megfogalmazta, hogy a termelékenység éves növekedési üteme érje el a 7 százalékot. Ez a cél messze nem teljesült az elmúlt időszakban, nemhogy felzárkóznánk a termelékenység vonatkozásában az Európai Unióhoz, hanem sokkal inkább lemaradunk. A termelékenység 2020-ban az EU-országok átlagában 42 euró/óra volt ez vásárlóerő-paritáson érthető , ezzel pariban Magyarországon 28 euró volt, vagyis mindössze csak kétharmada az európai uniós átlagnak; de ha megnézzük a V3-országokat, a V3-országok átlaga is 30 euró, vagyis ők is fölöttünk vannak, tehát elég jelentős a lemaradásunk. További célkitűzés volt, hogy a K+F kiadások érjék el a GDP 2 százalékát. Hát, ezt sem sikerült teljesíteni, maradtunk 1,5 százalékon, miközben mindenféle fölösleges dolgokra akadt pénz a költségvetésben, a Budapest-Belgrád vasútvonaltól a Fudan Egyetem budapesti campusáig bezárólag. Ugyancsak elvárásként fogalmazódott meg az, hogy az egészségben eltöltött várható élettartam Magyarországon érje el a 64 évet. Nem szükséges önöknek itt és most bizonygatnom, hogy milyen messze vagyunk ettől a céltól, de nem pusztán az a probléma, hogy messze vagyunk, hanem az, hogy az elmúlt években nem történt érdemi változás és érdemi felzárkózás ezen a területen. Itt üt vissza az, hogy az Orbán-kormány az elmúlt 12 esztendőben egészségügyre és oktatásra igen keveset költött, úgy tekintett ezekre a tárcákra, mint spórkasszára, ahonnan mindig ki lehet venni pénzt, ha miniszterelnök urunknak éppen valamilyen új hobbija keletkezik. Hát, nem, ezt nem lehet büntetlenül megtenni! A humán tőke minősége erősen függ attól, hogy mennyit költünk oktatásra és egészségügyre. A jó minőségű humán tőke nélkül pedig nem lehet versenyképességet javítani. Apropó, ha az egészségügynél tartunk, az egyik friss hír, hogy a pécsi gyermekonkológia krónikus ápolóhiányban szenved. Természetesen nagyjából bármelyik más vidéki városra és bármelyik osztályra el lehetne ezt mondani, hát, így állunk most. Az Orbán-kormány azonban csak mennyiségi növekedésben tud gondolkodni: minél több beton, építőipari tevékenység, szakképzetlen munka bevonása, annál jobban élünk gondolják az illetékesek. De, kedves kormányoldali képviselőtársaim, ez a gazdaságpolitika egyszer már megbukott a 80-as években. Persze értem én egyébként, hogy miért ragaszkodnak önök ehhez, hát, nyilván azért, mert az önök által létrehozott nemzeti burzsoázia, a NER ezen a gazdasági bázison épül fel, és ez támogatja az önök politikai rendszerét. Ezért aztán a feladatunk nagyon egyszerű: ha versenyképes gazdaságot akarunk megteremteni, akkor meg kell szabadulnunk a Fidesz-kormánytól és az általa létrehozott NER-vállalkozóktól. [[Nacsa Lőrinc: Hogyne!]] Köszönöm szépen, elnök úr."
9,u2019-06-25-7,OTHER,0.53759765625,2019-06-25,0.9932197332382202,"Köszönöm. Tisztelt Elnök Úr! Tisztelt Képviselőtársaim! A mai magyar gazdaságpolitika nem titkoltan a bérek alacsonyan tartását és a munkavégzésre vonatkozó szabályoknak a munkavállalók terhére történő lazítását tekinti a versenyképesség alappilléreinek.Mi, az LMP-ben azért dolgozunk, hogy a multik országa helyett az emberek Magyarországát építsük, amely képes biztonságot és tisztességes megélhetést garantálni a magyar embereknek. A multinacionális cégek működésére észszerű szabályokat kell alkotni, világos és a társadalom jövőjét szolgáló adórendszer mellett arra kell késztetni a multicégeket, hogy vállaljanak sokkal nagyobb részt a társadalmilag hasznos ügyek megvalósításában, és működésük során azt az elvet kell alkalmazni, hogy a szennyező fizessen, ne pedig az emberek zsebéből vegyék ki a környezetük megóvásához szükséges pénzt. Emellett fel kell lépni a nagy cégek adóelkerülése ellen, ezért fel kell számolni az adóparadicsomokat. Mind az uniós, mind a hazai forrásokból mi a hazai kis- és közepes vállalkozásokat támogatnánk, amelyek helyben sokkal több munkahelyet teremthetnek, mint a nagy külföldi vállalatok, ezzel állítható meg ugyanis a tömeges elvándorlás hazánkból, aminek az elmúlt években mindannyian tanúi lehettünk. Előbb el kellene fogadni az európai uniós klímatervet, hiszen gyermekeink jövője múlik ezen. Egy olyan szabályozásra van szükség, amely végre tiszta levegőt, tiszta ivóvizet és jól működő hulladékgazdálkodást eredményez, és ezt tudja biztosítani a magyar emberek számára. Az uniós klímatervet azonban a lengyel, cseh mellett a magyar miniszterelnök vétójával gáncsolták ki. Ezzel elárulták a magyar embereket. Ennek a döntésnek olyan messzire ható és súlyos következményei lehetnek, mint a migrációs nyomás erősödése. Ám sajnos nem meglepő, amit a kormány csinál, hiszen a kormány európai szinten sem tesz mást, mint a multicégek érdekeit szolgálja ki, melyek elsődleges okozói mind a 2008-as gazdasági, mind pedig a 2015-ös migrációs válságoknak. [[9.20]] A magyar kormány egyik zászlóvivője a multik feltétlen kiszolgálóinak, ezért tartja tudatosan alacsonyan a béreket, kiszolgáltatva a magyar munkaerőt. Magyarország soha nem fog olyan javaslatokat támogatni Brüsszelben, ami rontaná a német és ezen belül a bajor autóipar helyzetét ezt jelentette ki Szijjártó Péter nem is olyan régen Münchenben. Ez újabb bizonyíték, hogy a kis- és közepes vállalkozások támogatása helyett a kormány megint csak azt lesi, hogy hogyan szolgálhatja ki a multicégeket, ellentétesen a magyar emberek érdekeivel. A magyar kormány nemcsak a nagy nyugati cégeket, hanem a külföldi állami tulajdonú társaságokat is kiszolgálja; teszi mindezt úgy, hogy a magyar cégek az ígéreteken kívül szinte semmit sem kapnak. Ha nyílik is lehetőség valamilyen üzletre a külföldi cégek árnyékában, arra gyorsan lecsapnak a NER-nek a zászlóshajói, Mészáros Lőrinc vagy a kiválasztott kör tagjai. Ilyen a Paks II.-projekt is, amit haladéktalanul fel kell mondani, mert veszteséges, drága, és súlyos biztonsági kockázatot jelent. A Roszatom mellett megjelenő nyugati nagyvállalati érdekeltség elnémította az Európai Bizottság kritikáit, zöld utat adva egy, a magyar embereket megkárosító és az egészségüket veszélyeztető projektnek. Hiába hitegette megrendelésekkel a magyar kormány a hazai cégeket, ezzel próbálva elfogadhatóvá maszkírozni a paksi projektet, a magyar cégeknek ígért 40 százalékos részesedés már rég köddé vált, az a kevés pedig, ami maradt, Mészáros Lőrincnél landolt. De vehetjük példának a Budapest-Belgrád vasútvonal ügyét is. A 2400 év alatt megtérülő vasútvonalból mintegy 300 milliárd forintot kaphatnak Mészáros Lőrinc cégei, a Dunakeszi Járműjavítót pedig úgy vásárolta meg a magyar állam, hogy az üzemet végül versenyeztetés nélkül annak az orosz cégnek játszották át, amely a légkondicionáló nélküli hármasmetró-szerelvényeket szállította. Az ilyen, magyar embereket megkárosító bizniszek felszámolása mellett természetesen szükség van a teljes gazdasági szerkezet átalakítására Magyarországon. Hiszen hazánkban a kormány által megvalósított vadliberális gazdaságpolitika révén a nagy külföldi cégek nem csupán a magyar kormány által szándékoltan olcsón eléjük vetett munkaerőt szipolyozzák ki, de Magyarországra a legnagyobb energiaigényű gyártási és munkafázisokat telepítették. Ezzel továbbra is ellehetetlenítik az energiabiztonsághoz szükséges, nagyon is sürgető átalakításokat. A magyar emberek érdekében tehát azonnal lépni kell, éppen ezért arra kérem a kormánypárti képviselőtársaimat, hogy amennyiben a magyar emberek érdekét tartják szem előtt, akkor támogassák haladéktalanul ezeket a javaslatokat. Köszönöm."
9,u2016-05-23-5,OTHER,-0.101806640625,2016-05-23,0.9914505481719971,"Köszönöm a szót, elnök úr. Tisztelt Ház! Magyarország az Európai Unión belül a gazdasági növekedés tekintetében sereghajtóvá vált. [[Dr. Szél Bernadett: Így van!]] Az idei év első három hónapjában a GDP 0,8 százalékkal csökkent a 2015. év utolsó negyedévéhez képest, és az egy évvel korábbihoz képest pedig csak 0,9 százalékkal nőtt, miközben 2,5 százalékot vártak. [[Kósa Lajos: Persze, egész évre, nem pedig egy negyedévre.]] Ebben a negyedévben uniós szinten gyakorlatilag minden gazdaság gyorsabban növekedett, mint a magyar. Az LMP számára ez nem meglepő, mert már évek óta hangoztatjuk, hogy a kormány gazdaságpolitikája zsákutca. Tisztelt Képviselőtársaim! A kormány unortodoxnak mondott gazdaságpolitikája nem sokban különbözik az előző kormányokétól. Már sokszor elmondtuk, hogy a Fidesz-kormány is csupán a külföldi multinacionális cégek összeszerelő üzemévé teszi Magyarországot, és hazánk versenyképességét pedig a minőségéhez képest olcsó munkaerőre alapozza és az olyan üzleti környezetre, ami vonzó a külföldi multicégek szemében. Ha ez nem így lenne, akkor nem verték volna szét a munkavállalói jogokat, nem tartanák tudatosan alacsonyan a munkabéreket [[Kósa Lajos közbeszól.]] és nem a multinacionális cégekkel kötnének stratégiai megállapodásokat, és ennek keretében nem adnának ötször-tízszer annyi pénzt nekik, mint a kis- és középvállalkozásoknak. [[Kósa Lajos: De ez nem így van! 39 magas hozzáadott-értékű szolgáltatóközpont jött Magyarországra. Nem olvassa el az adatokat!]] Ráadásul a külföldi multicégek a profitjuk 80 százalékát kiviszik az országból. [[Dr. Szél Bernadett: Így van!]] Tehát hiába van növekedés, ha abból a magyar lakosság nem érez semmit. Az alacsonyan tartott bérek miatt ráadásul nem növekszik a belső kereslet. [[Kósa Lajos: 5 százalék felett bővült a kiskereskedelmi forgalom.]] Magyarország nem tud a saját lábára állni, és ezért még inkább kiszolgáltatottá válik a nemzetközi gazdasági folyamatoknak. [[Kósa Lajos: Te jó ég! Melyik országban vagy?]] Emellett a kormány kiemelten az autóipart és a járműgyártást támogatja, és leginkább ennek a nemzetközi piacától függünk. Mindez különösen aggasztó azért is, mert a világgazdasági előrejelzések borúlátóak. Egyrészt a 2008. évi szeptemberi pénzügyi válság óta a fejlett országok adósságállománya átlagosan 40 százalékkal emelkedett [[Kósa Lajos: A miénk viszont csökkent, úgyhogy jó.]] , másrészt a BRICS-országok, amelyek az elmúlt nyolc évben a globális bővülés 80 százalékát nyújtották, már többségük recesszióban van. A válság újabb hullámának, tisztelt képviselőtársaim, súlyos következményei lehetnek hazánkban, és a Fidesz, miközben független Magyarországról beszél, teljesen függővé tette az ország gazdaságát. A GDP-növekedés három tényezőtől függ: függ a magyarországi multik teljesítményétől, ezen belül az autóipartól, függ az európai uniós támogatásoktól és meglepő módon a külföldön munkát vállalók megtakarításaiból. Tisztelt Képviselőtársaim! Olyan ez, mint a háromlábú szék: ha az egyik kitörik, akkor borul az egész, márpedig mindegyik láb törékeny. [[Kósa Lajos: Erzsébet, ülj le! Egyes. Ez nagyon gyenge.]] Az első negyedévi GDP-adatok bizonyítják, ha nincsenek EU-s források, akkor akár több százalékkal is csökkenhet a GDP egyik pillanatról a másikra [[Dr. Szél Bernadett: Így van!]] de azt sem kell bizonygatni, hogy az autóipartól való függés ugyancsak nagy kockázat. Gazdasági válság idején az emberek nem a mindennapi szükségleteikről mondanak le, hanem az autóvásárlásról. Úgy látjuk, ha a kormány nem változtat a gazdaságpolitikáján, akkor nagyon könnyen szakadékba löki az országot, és így van ez még akkor is, ha a Fitch hitelminősítő intézet épp a múlt héten minősítette fel az ország adósságbesorolását. [[Kontrát Károly tapsol.]] Ettől még a kormány gazdaságpolitikája nem változott. [[Kósa Lajos és Halász János közbeszól.]] Nincs ok a túl nagy örömre. Az persze jó, ha a hitelképességünk javul, ám a hitelminősítőket nem érdekli az ország sorsa [[Dr. Szél Bernadett: Ez az!]] csak az, hogy a hitelezők visszakapják a kölcsönadott pénzüket. Nem érdekli őket a tanárok, ápolók sorsa, az egészségünk, jólétünk, a társadalom szétszakadása, a hazai gazdaság gyengesége, egy érdekli őket, hogy megkapják a pénzüket és a kamatot. [[Kósa Lajos közbeszól. Halász János: Atyaisten! Dr. Szél Bernadett: Most vagyunk egy szinten Namíbiával.]] [[Dr. Szél Bernadett: Így van!]] , de azt sem kell bizonygatni, hogy az autóipartól való függés ugyancsak nagy kockázat. Gazdasági válság idején az emberek nem a mindennapi szükségleteikről mondanak le, hanem az autóvásárlásról. Úgy látjuk, ha a kormány nem változtat a gazdaságpolitikáján, akkor nagyon könnyen szakadékba löki az országot, és így van ez még akkor is, ha a Fitch hitelminősítő intézet épp a múlt héten minősítette fel az ország adósságbesorolását. (Kontrát Károly tapsol.) Ettől még a kormány gazdaságpolitikája nem változott. (Kósa Lajos és Halász János közbeszól.) Nincs ok a túl nagy örömre. Az persze jó, ha a hitelképességünk javul, ám a hitelminősítőket nem érdekli az ország sorsa (Dr. Szél Bernadett: Ez az!), csak az, hogy a hitelezők visszakapják a kölcsönadott pénzüket. Nem érdekli őket a tanárok, ápolók sorsa, az egészségünk, jólétünk, a társadalom szétszakadása, a hazai gazdaság gyengesége, egy érdekli őket, hogy megkapják a pénzüket és a kamatot. (Kósa Lajos közbeszól. - Halász János: Atyaisten! - Dr. Szél Bernadett: Most vagyunk egy szinten Namíbiával.), márpedig az Orbán-kormány egy dolgot nagyon következetesen csinál: minden határon túl kiszolgálja a nemzetközi hitelezőket (Dr. Szél Bernadett: Így van!), ha kellett, brutális megszorítások árán is. Az LMP szerint mindent meg kell tenni annak érdekében, hogy csökkenjen a függőség a multinacionális cégektől és ezen belül is az autóipartól és a járműgyártástól, emellett szakítani kell a minőségéhez képest olcsó munkaerőre építő gazdaságpolitikával, és mielőbb növelni kell a béreket. Köszönöm a figyelmet. [[Dr. Schiffer András és dr. Szél Bernadett tapsol.]]"
9,u2019-04-01-162,OTHER,-1.0,2019-04-01,0.10912900418043137,"A válasz egyszerűen elfogadhatatlan. Államtitkár úr, ki kell mondani, hogy ennyire multibarát az SZDSZ volt, mint ahogy önök. [[Közbeszólások az ellenzéki padsorokból, köztük: Így van!]] Ennek a függésnek, amit önök az autóiparral és a járműgyártással kiépítettek, nagyon nagy ára lesz. Már önök is beszélnek arról, hogy ősszel várható egy világgazdasági válság. Mit nem fognak venni majd más országból? Autót! És akkor önök mit fognak az embereknek mondani? A másik: egyre jobban a multik markába kerülnek! Brüsszelbe elmennek és a német autóipar érdekeiért lobbiznak a magyar emberek egészsége ellenére. Holott itt a klímaváltozás, és látjuk a magyarországi hatásokat. Egyszerűen elfogadhatatlan!"
9,u2019-06-11-5,OTHER,-1.0,2019-06-11,0.19439972937107086,"Köszönöm szépen. Tisztelt Ház! Tisztelt Képviselők! Azt kell mondjam, önök azt hitték, hogy mindörökké büntetlen marad az, amit kilenc éve Budapesttel tesznek. Azt gondolták, hogy következmények nélkül megtehetik, hogy évről évre egyre több pénzt vonnak el a fővárosunktól. Azt gondolták, hogy nem lesz következménye annak, ha új metró helyett felújíttatják a 40-50 éves metrókocsijainkat az oroszokkal egy új áráért. Azt gondolták, hogy soha nem kell majd viselniük a politikai felelősséget azért, hogy pénzhiány miatt a budapestiek abban sem lehetnek biztosak, hogy egyáltalán a szemetet elszállítják. Önök így lehetetlenítettek el színházakat, így hagyták lepusztulni a kórházainkat, így üldözték el a legjobb egyetemet. Úgy gondolták, hogy végeláthatatlanul kiárusíthatják maguknak a fővárosi ingatlanokat, és azok aztán egymás után jelennek meg a városban az Orbán család szállodáiként. Kilenc éven át nem foglalkoztak azokkal, akik itt élnek, kilenc éve semmit nem tesznek a budapestiekért. Ha még a dolgozó embereknek is megfizethetetlen a budapesti albérlet, önök azt mondják: így jártak, akkor el lehet menni vidékre. Ha egy diáknak nincs pénze BKV-bérletre, magára vessen, járjon gyalog mondják önök. Ha valaki elveszítette az otthonát, egy fűszálat nem tesznek keresztbe, inkább elvitetik a rendőrrel mondják önök. Önök tényleg azt hiszik, hogy a saját győzelmükre szabott választási törvényükkel most már mindig sakkban tarthatják ezt a várost? Önök tényleg azt hiszik, hogy részvénytársaság módjára mindig elég lesz a legnagyobb kisebbségnek lenniük, mert a többség, az ellenzék úgysem lesz képes eleget tenni annak a követelménynek, amelyet az önök választási rendszere kényszerít ránk? Önök mindent arra tettek fel, hogy mi képtelenek vagyunk összefogni, hogy mi nem tudunk együttműködni egymással az önök legyőzése érdekében. Kormánypárti képviselőtársak, önök tévedtek. Az utóbbi napok eseményei alapján az ellenzék egy izgalmas és valós versenyben, a budapesti előválasztással fogja eldönteni, ki fogja legyőzni Tarlós Istvánt. Igen, a budapestiek arról fognak dönteni, hogy kire bízzák azt a független Budapestet, amelyet felszabadítanak az Orbán-kormány uralma alól. Nem bújhatnak többé a magukra szabott választási törvényük mögé. Többé nem a kisebbség fogja megmondani a többségnek, milyen legyen a város. Ennek vége. Ahogy a futballban van, és van olyan, hogy azt mondják, hogy az elődöntő volt a valódi döntő, onnantól nem volt kérdés, hogy ki fog nyerni. Hasonló a helyzet itt is. Kis szerencsével nyugodtan mondhatjuk, hogy a budapestiek az előválasztáson arról fognak dönteni, hogy ki legyen Budapest főpolgármestere a következő öt évben. Ez lesz az ára az elmúlt kilenc évnek, Budapest előre kitervelt kormányzati kivéreztetésének. Önök ugyanígy elbízták magukat az EP-választás előtt is, 15 fideszes mandátumról ábrándoztak és a szélsőjobb európai előretöréséről beszéltek. Aztán lett belőle 13 mandátum, és a szélsőjobb teljes európai kudarca, meg a könyörgés meg a visítás a Néppártban, hogy ne rúgják ki a Fideszt. [[Nacsa Lőrinc közbeszólása.]] Budapesten és benne Újpesten, a választókerületemben önök több tízezer szavazattal maradtak el a DK, a Momentum és az MSZP-Párbeszéd szavazataitól az EP-választáson. Megteszünk mindent, hogy ősszel még inkább így legyen. Önök ismét elszámolják magukat, és most Budapestet fogják emiatt elveszíteni. Ez az év az önök kudarcának éve lesz. Az ellenzék itt van a pályán, és a fővárostól a legkisebb faluig mindenhol együttműködik, hogy véget vessen ennek a gyalázatnak, amit önök művelnek. Nagyon büszke vagyok arra, hogy részese lehetek ennek az ellenzéknek. [[Derültség és közbeszólások a kormánypárti padsorokból. Az elnök csenget.]] Mert mi nem fogjuk következmények nélkül hagyni, hogy kilenc éve kivéreztetik a fővárosukat, és kézi irányítással használják a saját meggazdagodásukra. A budapestiek meg fogják mutatni, hogy ez a város az övék és nem az Orbán-uradalom része. Meg fogják mutatni, hogy Budapest jobbat érdemel annál, amit önök tesznek vele egy évtizede. Egyértelművé fogják tenni önöknek, hogy egy tiszta, élhető, zöld európai nagyvárosban akarnak élni. Mi meg fogjuk mutatni, hogy ide nem stadion, hanem kórház és iskola kell. Hogy ide nem beton és térkő kell, hanem zöldfelület, parkok és fák. Ősszel a budapestiek megmutatják önöknek, hogy a bábokat csak a bábszínházban szeretik [[Az elnök a csengő megkocogtatásával jelzi az idő leteltét.]] azt nem, ha az önök bábja ül a városházákon. Köszönöm szépen a figyelmüket."
9,u2019-11-25-65,OTHER,-1.0,2019-11-25,0.36529025435447693,"Köszönöm a szót, elnök úr. Tisztelt Ház! Tisztelt Államtitkár Úr! Nem elég, hogy az ország számos pontján dőlnek ki a korábbi fideszes városvezetések ügyeinek csontvázai, rendre jönnek az aggodalomra okot adó hírek, miszerint az Orbán-kormány fojtogatni akarja a rezsimhez hűtlenné vált településeket. Előkerülnek eddig nem ismert, a fideszes polgármesterek által hátrahagyott adósságok, hiányok, cetliken meghagyott milliós elköteleződések, ledarált papírok zsákba gyömöszölve. Másutt meg egész hadosztályokat fizettek ki az adófizetők pénzén, pazarlóan bánva a közpénzzel.Amíg azonban a gyakran piszkos múltat feltáró munka zajlik ezekben a hetekben, hónapokban az ellenzéki koalíció által átvett városokban, kerületekben, aggasztó hírek jönnek arról is, hogy törvénymódosításokkal akarják a városokat arra kényszeríteni, hogy adóbevételeiket például csak helyi közlekedésre fordítsák, mintegy kivonultatva az államot a fenntartás felelőssége alól, egyúttal pénzügyi gondokat okozva e településeken, amelyek más fontos funkcióra nem tudnak ezekből a pénzekből áldozni. Budapesti színházak aggódnak a korábbi taotámogatás miatt, hogy megkapjáke, a fideszes kézen maradt városok múzeumainak kiemelt támogatást ígérnek, az ellenzékieknek pedig a működés feltételeit sem garantálják. Meglévő fejlesztéseket kellene véghez vinni például a fővárosi kórházakban, de ezek is rendre elmaradnak, miközben egy kilenc éve föl nem épült és egyetlen kapavágásig el nem jutó szuperkórházzal próbálják vetíteni az emberek arcába a fényt. Félő, hogy az önkormányzati választási vereségbe belenyugodni képtelen Fidesz és az Orbán-kormány efféle ravaszkodással, pénzek elvonásával zsarolja meg az elvesztett városok, kerületek vezetőit. Lehet, hogy abban bíznak önök, hogy ezekben a városokban nem derülnek ki a fideszes ügyek? Milyen garanciát tud adni nekünk arra, hogy miközben korrekt partneri viszonyról beszélnek, befejezik a víz alatti rugdosódást? Ma 3,5 millió magyarnak nem fideszes a polgármestere. Nem lehet őket büntetni csak azért, mert nem a Fideszre szavaztak. Várom államtitkár úr válaszát."
