topic,speech_id,party,speaker_party,sentiment,speech_date,prob,speech
0,u2016-12-05-137,Fidesz-KDNP,KNDP-frakció,0.96484375,2016-12-05,0.1800052374601364,"Köszönöm a válaszát, államtitkár úr. Azt gondolom, mind az uniós, mind pedig a hazai források felhasználásában egyre jobban megújul a magyar egészségügy és ezen belül a sürgősségi ellátás is. Abban reménykedem, és bízom is benne, hogy ez nemcsak a konvergenciarégiókat érintette, hanem reményeim szerint Pest megye is részesülni fog ilyen fejlesztésekben, hiszen Pest megyében is több mint 1 millió 300 ezer ember él, és nagyon fontos, hogy a Pest megyei kórházak is rendelkezzenek olyan SBO osztállyal, ahol csakugyan nagyon tisztességes ellátást tudnak kapni a betegek. Köszönöm, államtitkár úr. [[Taps a kormánypártok soraiban.]]"
0,u2015-03-31-19,Fidesz-KDNP,KNDP-frakció,0.86962890625,2015-03-31,0.08640552312135696,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! A kormány - ahogy ön is részletezte - valóban elkötelezett az ország egészségügyi helyzetének javítása mellett. Az egyik legfontosabb célkitűzésünk, hogy folyamatosan javuljon a magyar lakosság egészségi állapota - ezt célozza a stratégiánk is - az egészségben eltöltött évek számának emelésével. A megelőzés mellett fontos kormányzati cél az is, hogy a hazai fekvőbeteg-ellátó rendszer minőségi, magas színvonalú, az ország minden pontján azonos hozzáférési eséllyel elérhető betegellátást nyújtson mindenki számára. A most záruló fejlesztési periódusban Magyarország a rendelkezésére álló fejlesztési forrásokból jelentős összeget fordított, illetve még most is fordít egészségügyi fejlesztések végrehajtására. Az egészségügyi infrastruktúra korábban nem látott mértékű fejlesztésében oroszlánrészt visz a kormány ebben a fejlesztési ciklusban, ez összességében 500 milliárd forint értékű fejlesztést jelent, ami most is folyamatban van. Ebből az összegből a legtöbb forrás, összességében több mint 320 milliárd forint a fekvőbeteg-ellátás megújítását, korszerűsítését segítette és segíti most is elő. Az időszak alapvető célkitűzése az egészségügy infrastrukturális hátterének megerősítése és szerkezeti átalakítása, valamint a népegészségügyi szolgáltató rendszer alkalmassá tétele arra, hogy napjaink legfontosabb népegészségügyi kihívásaira adekvát válaszokat tudjon adni, az európai uniós támogatások hatékony felhasználása mellett. Új kórházi szárnyak, épülettömbök épülnek és újulnak meg, új, korszerű eszközök beszerzésére van lehetőség, mentőállomások épülnek, és korábban meglévő mentőállomások felújítására is sor kerül. Ezek a munkák is folyamatban vannak. Ezen fejlesztéssorozat része mindaz, ami a tapolcai kórházban történik. A kórháznak jelenleg két megvalósítás alatt álló projektje van, amelyekre képviselő úr is utalt. Az első a struktúraváltás a százéves tapolcai Deák Jenő Kórházban, amely a társadalmi infrastruktúra operatív programból indult pályázat, összesen 1 milliárd 260 millió forint támogatási keretösszeggel, valamint a másik folyamatban levő fejlesztés a rehabilitációs szolgáltatások fejlesztése a közép-dunántúli régióban, ennek a forrása 559 millió forint, és a közép-dunántúli operatív programból származik. A TIOP-pályázat célja a betegközpontú, színvonalas egészségügyi ellátás biztosítása érdekében az egynapos sebészeti betegellátás kiterjesztése megerősített járóbeteg-szakellátási háttérrel, valamint a minőségi szolgáltatást nyújtó krónikus ápolási és rehabilitációs ellátás megtartása. Ezen projekt keretén belül kerül megépítésre az Országos Mentőszolgálat tapolcai mentőállomása is a sebészeti ambulancia épületéhez csatolva. A KDOP-projekttel - ami a másik projekt - a kórház tüdőgyógyászati és kardiológiai rehabilitációs szolgáltatását tudja fejleszteni. A kormány jóváhagyásával 2013-ban és 2014-ben mindkét projekt többletforrásban részesült, ez a többletforrás az első projektnél további 375 millió forint, a másodiknál pedig 80 millió forint. Az egynapos sebészeti ellátást, a megerősített járóbeteg-ellátást, az új mentőállomást, valamint a krónikus ápolási és rehabilitációs ellátás megtartását lehetővé tevő pályázat támogatási szerződésének aláírására 2013. szeptember 30-án került sor, a projekt pedig 2013. október 8-án megkezdődött, tehát két évvel ezelőtt elindult ez a projekt. A tüdőgyógyászati és kardiológiai rehabilitáció fejlesztésére szolgáló pályázat támogatási szerződésének aláírása 2012. október 25-e, a projekt kezdete itt 2013. február 1-je volt. Tehát ezek a döntések, amelyek a most futó fejlesztéseket megalapozták a tapolcai kórházban, kettő, illetőleg három évvel ezelőtt születtek meg egy rendszer részeként, egy átfogó, az egész országot befonó fejlesztési program részeként. A kivitelezések rendben folynak, a kórház előrejelzése szerint a fejlesztések megvalósításához további pluszforrás bevonására nem lesz szükség, és a beruházás idén nyárra, 2015 nyarára elkészül. A fejlesztések összege a tapolcai kórházban így, ha összeadjuk ezt a kétszer két tételt, 2,3 milliárd forint. Az említett fejlesztések aktív ellátás mellett nyerhetnek teret, tehát maga a fejlesztés igényli ezt az ellátási lehetőséget. Annak érdekében, hogy a jövőben minden hétköznap lehessen egynapos sebészeti ellátást nyújtani a kórházban, ehhez a megfelelő műtő és posztoperatív sebészeti ellátás adja majd a hátteret. A rehabilitációs fejlesztéshez pedig szervesen kapcsolódik a belgyógyászati ellátás is. A fejlesztések megvalósítása mellett az intézményi adósságállományok kezelése, azok újratermelődésének megakadályozása szintén kiemelten fontos feladat. Ennek keretében Tapolcán is igyekszünk rendezni a következő időszakban központi költségvetési forrásból az adósságot, és minden érintett intézménnyel közösen azon dolgozunk, hogy megtaláljuk a legoptimálisabb működési kereteket annak érdekében, hogy a biztonságos betegellátás mellett sikerüljön a kórházi adósságállomány újratermelését is megakadályozni. Ez nemcsak Tapolcára vonatkozik, hanem minden egészségügyi intézményre. Úgy gondolom, hogy az intézményben történő fejlesztésekkel a tapolcai Deák Jenő Kórház korszerűsítése országosan is példaértékűvé válhat. Köszönöm a figyelmüket. [[Taps a kormánypártok soraiban.]]"
0,u2021-02-22-95,Fidesz-KDNP,KNDP-frakció,0.79150390625,2021-02-22,0.0504622608423233,"Köszönöm szépen a szót, elnök úr. Tisztelt Képviselő Asszony! Tisztelt Ház! Valóban, meg kell köszönnünk minden háziorvosnak, akik eddig is együttműködtek, hogy bár az egészségügyben a találkozások számát igyekeztünk a minimumra csökkenteni, de igyekeztek megőrizni a rájuk bízottaknak az egészségét. Köszönjük azoknak is, akik most az oltás kapcsán vagy szervezik a betegeket az oltópontokra, vagy pedig maguk is részt vesznek az oltásban. Bízunk benne, hogy egyre több és több emberhez tudják eljuttatni a vakcinát. Ezért volt fontos, hogy a kormány olyan léptékben emelte a háziorvosi praxisoknak a finanszírozását az elmúlt években is és aztán az idei évben is, amire korábban nem nagyon volt példa. Tudja, mikor mi elkezdtük a kormányzást 2010-ben, akkor az elfogadott költségvetési törvényben 79,3 milliárd forint szerepelt a háziorvosok során, kevesebb mint 80 milliárd forint. Ez idén 214 milliárd forintnál is több; tehát 79 milliárdról 214 milliárdra emelkedett, ez egy 170 százalékos emelkedés. Nem 170 százalékra, tehát nem a kétharmadával emelkedett, hanem 170 százalékos. Fogászati ellátásnál szintén 22,6 milliárd forintról indultunk 67,1 milliárd forintnál tartunk az idei esztendőben. [[14.00]] Óriási emelkedés, soha korábban semelyik kormányzat ilyen léptékű háziorvosi támogatásemelkedést nem fogadott el és ennek fedezetét nem teremtette meg. Ha még a mostani praxisközösség előtti pénzügyi adatokat, pénzügyi számokat nézzük, hogy egy praxisnak a finanszírozása mekkora havi összegből oldható meg, tisztelt képviselő asszony, akkor azt láthatjuk, hogy 2010-ben egy átlagos praxisbevétel 867 ezer forint volt, és a praxisközösség bevezetése előtt, tehát mondjuk, idén vagy januárban egy átlagos praxisé viszont már nem 867 ezer, hanem 1 632 700 forint. Óriási emelkedések, és ahogy említettem, idén egy nagyon nagy löket jön mindehhez, 71,5 milliárd forint többlet. Visszautasítom a képviselő asszonynak azt a mondatát, hogy ebben bármi kötelező lenne, vagy zsarolás vagy bármi hasonló. Mindenki többlettámogatást fog kapni. Aki nem lép szintet a háziorvosi ellátásban, tehát ugyanazt nyújtja a későbbiekben is, mint amit eddig tett, annál is van egy 30 százalékos emelkedés, aki szintet lép, annál egy 80 százalékos emelkedés van, aki pedig két szintet is lép az alapellátás jobb szervezettségében, annak pedig egy 100 százalékos emelkedés van; az emelkedésnél a 100 százaléknak azt tekintem, ami egy hasonló orvosi állásra fizetendő bér, a megemelt bér a kórházakban, így jön ki ez a 71,5 milliárd forintos összeg, hogy ne keressen kevesebbet egy háziorvos a praxisában, mint ha a kórházba menne, és ott gyógyítana orvosként az új bértábla alapján, ami a kamara javaslata volt, a kormányzat is elfogadta, és ehhez több száz milliárd forintos többletet is biztosított a költségvetésben. Ez tehát az a 100 százalék, amit szeretnénk elérni mindenki számára, aki akár két lépést is lép az alapellátásban. Mindez a betegek érdekéből indul ki, tisztelt képviselő asszony, hogy ők többet kapjanak az alapellátásban, mint eddig, és ha van egy orvosnak szakvizsgája, többletszakvizsgája is a háziorvostanon kívül, akkor azt is tudja a praxisközösségben is hasznosítani. Ezért indítottuk el ezt a programot. Az elmúlt időszakban, pontosan azért, hogy az ön által is jelzett körzetekben, ahol nem volt saját, önálló háziorvos, hanem helyettesítéssel oldották meg, legyen önálló háziorvos, praxis- és letelepedési pályázatot indítottunk. A praxispályázaton eddig 322 nyertes volt és 1,6 milliárd forintnyi összeget fordítottunk erre; a letelepedési pályázatra, ami akár 20 millió forintos vissza nem térítendő támogatást is jelenthet, 344 nyertes pályázat volt, 234 háziorvosi [[Az elnök csenget.]] 110 fogorvosi, 6,5 milliárd forintot fordítottunk erre. Ezzel 375 ezer lakosnak a háziorvosi ellátását tudtuk biztosítani. Köszönöm szépen. [[Taps a kormánypártok soraiban.]]"
0,u2020-11-16-77,Fidesz-KDNP,Fidesz-frakció,-1.0,2020-11-16,0.1882614940404892,"Látom, hogy dühös ránk [[Derültség a kormánypártok soraiban.]] de higgye el, ha nem követték volna el mindazt, amit elkövettek, akkor most nem lenne mit előhoznom. Inkább magukra legyenek dühösek! Itt van például személy szerint ön. Ön, aki arról beszél, hogy az egészségügy fel vane készítve, elfeledkezik arról, hogy nem most kezdte a parlamenti pályafutását. Hát, itt ült hosszú éveken keresztül, és amikor kormányon voltak, akkor az orvosoktól és az ápolónőktől nem csak elvettek egyhavi bért, ön személy szerint megszavazta. [[Közbeszólás a kormánypártok soraiból: Így van!]] Nem ránk kell dühösnek lenni azért, mert önök a magyar politikában azt a politikai közösséget képviselik, amely amikor kormányzott [[Dr. Vadai Ágnes közbeszól.]] tönkretette a magyar egészségügyet. [[Dr. Vadai Ágnes közbeszól. Az elnök csenget. Dr. Vadai Ágnes folyamatosan közbeszól.]] Nem mi tehetünk arról, hogy amikor önök kormányon voltak, akkor hatezer orvost bocsátottak el. [[Dr. Vadai Ágnes: Hazudsz összevissza!]] Nem mi tehetünk arról, hogy amikor önök kormányon voltak, és megbuktak, akkor Magyarországon [[Dr. Vadai Ágnes folyamatosan közbeszól.]] 12 százalék fölött volt a munkanélküliség. Erről önök, önök tehetnek, és ön személy szerint is, aki akkor megszavazta ezeket az intézkedéseket. [[Dr. Vadai Ágnes közbeszól. Hosszan tartó taps a kormánypártok soraiban. Közbeszólások.]]"
0,u2016-09-26-193,Fidesz-KDNP,KNDP-frakció,-1.0,2016-09-26,0.164446160197258,"Köszönöm szépen a szót, elnök úr. Tisztelt Képviselő Úr! Tisztelt Ház! Azt hiszem, nemcsak a marcali kórháznak, de minden más kórháznak az lett volna az igazán veszélyes, hogyha a szocialista egészségügyi kormányzás, szocialista-liberális ámokfutás folytatódik tovább, hiszen akkor önök nagyon lelkesen szedték volna a vizitdíjat nemcsak Marcaliban, de mindenhol máshol. Az önök egészségügyi kormányzásának is vannak eredményei: ugye, 6 ezer dolgozó eltávolítása; 16 ezer ágy felszámolása; 650 milliárd forint kivonása az egészségügyből; 600 kispatika bezárása; az E-kasszából, az egészségügyi alapból csak az utolsó években 200 milliárd forintot vettek ki, 1500 milliárd forint alá vitték azt [[Bangóné Borbély Ildikó: Volt egy kérdés, államtitkár úr!]] , amit mi most visszaemeltünk 1700 milliárd forintra… - bocsánat, 2000 milliárd forint fölé; nemcsak 1700-ra, ahonnan önök leépítették, hanem 2000 milliárd forint fölé. Igyekeztünk mindenhol, az ország minden részén, Marcaliban és máshol is fejlesztéseket vinni, továbbvinni. Ön is tudja, tisztelt képviselő úr, hogy a szülészet-nőgyógyászati osztályon az elmúlt években Marcaliban kevesebb mint már 300-an szültek, 300 gyermek született, és ön is tudja, hogy van a szakmai kollégium szülészet-nőgyógyászati tagozatának egy minimumajánlása, hogy mennyi az az esetszám, ami azért szükséges [[Bangóné Borbély Ildikó: 300 gyerek nem?]] hogy meglegyen az a rutin, meglegyen az a tapasztalat az orvosoknál azért, hogy biztonságban tudjanak megszületni a gyerekek. [[Közbeszólások az MSZP és a Jobbik soraiból.]] Ön is tudja, ez 500. Az az ideális, hogyha három-négy szülés van egy kórházban naponta, de az évi 500 születésszám a minimum ahhoz, hogy biztonságban tudjanak ezek a gyermekek megszületni; legyen hozzá háttér, rutin és tapasztalat. Ez Marcaliban sajnos a gyermekszám alacsony volta miatt csökkent 300 alá. Éppen ezért nem külön kormányzati döntés szerint, hanem, mondom, a szakmai kollégium szülészet-nőgyógyászati tagozata szövődmények megelőzéséhez adott iránymutatása szerint nem működhet ilyenkor önállóan már egy önálló szülészeti osztály. De mindenkinek ez természetesen Kaposváron biztosított. Köszönöm. [[Taps a kormánypártok soraiból.]]"
0,u2020-04-27-133,Fidesz-KDNP,KNDP-frakció,-1.0,2020-04-27,0.4160307049751282,"Akár harmincnegyedjére is szívesen elmondom, tisztelt képviselő úr: akinek kórházi ellátásra van szüksége, azok számára továbbra is biztosítani kell ezt a kórházi ellátást, és ez teljes mértékben természetes. És azt is kérem önöktől, hogy azokat az álhíreket, mint Orosháza esetében, amikor öles betűkkel írták ki és felháborodtak, hogy valaki elhunyt azért, mert a kórházból elbocsátották, már hogy mint beteget nem látták el, kérem, hogy ezeket az álhíreket ne terjessze, hiszen kiderült, hogy az illetőnek felajánlották, hogy az ápolási osztályon tovább folytatják az ő kórházi kezelését, de ezt ő maga utasította vissza. És ezek után önök öles betűkkel kiáltották, hogy itt van egy halálos áldozat, pontosan azért, mert a koronavírusos betegek számára a kórházakban az állam kórházi ágyakat kíván biztosítani. De azért, mivel úgy látom, a felszólalásomból önt leginkább a saját kormányzásukra vonatkozó időszak érdekelte, ezért hadd mondjam el önnek, hogy az ön frakciójából csökkentette az orvosok és az ápolók fizetését itt a saját szavazatával: Arató Gergely, Gyurcsány Ferenc, Oláh Lajos és Vadai Ágnes, valamint az ön mellett ülő padsorokból Hiller István, Korózs Lajos, Mesterházy Attila, Molnár Gyula, Molnár Zsolt és Burány Sándor. Ők elvettek minden Magyarországon dolgozó orvostól és ápolótól [[Az elnök a csengő megkocogtatásával jelzi az időkeret lejártát.]] egy-egy havi bért. Köszönöm szépen. [[Taps a kormányzó pártok padsoraiból.]]"
0,u2015-05-26-23,Opposition,MSZP-frakció,0.6748046875,2015-05-26,0.08637189120054245,"Tisztelt Elnök Úr! Tisztelt Ház! 2014. november 26-án Rétvári Bence államtitkár úr az alábbiakat mondta: „A kormány továbbra is elkötelezett a szociális életpálya bevezetése mellett. Minden egyeztetésen és megbeszélésen, amelyet a szakterület dolgozóinak képviselőivel folytattunk, elismertük, hogy a munkatársak bérhelyzetét meg kell oldani. A szociális szférában mintegy 93 ezren dolgoznak, 73 ezren szakmai és 20 ezren technikai munkakörben. Idetartoznak a szociális intézményekben, így az időseket, fogyatékkal élőket ápoló otthonokban dolgozók, a bölcsődei gondozónők, a gyermekvédelem területén alkalmazásban állók. Az emberi erőforrások minisztere javaslatára a kormány 2014-ben már 12 milliárd forintot biztosított az ágazati bérpótlék bevezetésére, amit 2015-ben is garantál. Ez az összeg a későbbi béremelésekbe is beépülne. A szociális ágazatban dolgozók béremelésének folytatására, az ágazat középtávú fejlesztési koncepciójának előkészítése után akár már 2015 második felében sor kerülhet. Miniszterelnök úr elhangzott szavait ismételve, jövőre megalkotjuk az ágazatban dolgozókkal egyetértésben a szociális ágazat életpályarendszerét.” 2014. december 23-án államtitkár úr ezt mondta: „Ezek az emberek valóban többet is érdemelnek, fokozatosan halad a kormány. Bízunk benne, hogy Magyarország növekvő gazdasági teljesítménye a karácsonykor más emberekről gondoskodó emberek munkájához is nagyobb lehetőséget nyújt nekünk az ő megbecsülésükre és a jövő évi béremelésekre.” 2015. március 11-én Czibere Károly a Kossuth rádiónak azt nyilatkozta: „A kormány elkötelezett amellett, hogy anyagilag és erkölcsileg is megbecsülje azt a nagyon kemény munkát, amelyet a szociális ágazatban dolgozók végeznek.” Tisztelt Államtitkár Úr! Azért kellett ezeket a mondatokat hosszan idézni önöktől, mert fontos rávilágítani arra, hogy önök mit mondtak, miközben nem tesznek semmit. Önök átverték a szociális dolgozókat. A napokban benyújtott 2016-os, tehát a jövő évi költségvetésben nyoma sincs a szociális dolgozók béremelésének, még az életpályamodellnek nevezett valaminek se. De nem csak erről hazudtak korábbi megszólalásaikban; hazudtak arról is, hogy idén nyáron 15 milliárd forint többletet kapnak az ágazatban dolgozók. Mindezek miatt kérdezem, államtitkár úr: hányszor verik még át a szociális dolgozókat azzal, hogy emelik a bérüket? Mikor lesz valódi béremelés a szociális szférában? A bérpótlék nem béremelés, államtitkár úr. Mikor lesz végre jobb a szociális és gyermekvédelem területén dolgozó szakemberek munkajogi helyzete, illetve bérszínvonala? Kérem, államtitkár úr, ne ismételje önmagát, én ezt már megtettem. Várom válaszát."
0,u2015-11-09-43,Opposition,MSZP-frakció,0.623046875,2015-11-09,0.9961473941802979,"Köszönöm a szót, elnök úr. Tisztelt Ház! Tisztelt Államtitkár Úr! Ahogyan ezt talán sokan ismerjük, a III. kerületben egy civil szervezet aláírásgyűjtést szervez annak érdekében, hogy felhívja a kormányzati döntéshozók figyelmét a Szent Margit Kórház fejlesztésének szükségessége, fontossága ügyére. A kezdeményezést támogatja a III. kerületi önkormányzat és szinte valamennyi III. kerületi párt, valamint jómagam mint a III. kerület egyik megválasztott országgyűlési képviselője is úgy gondolom, hogy nagyon helyes felhívni erre a tényre a döntéshozók figyelmét, vagyis arra, hogy a Szent Margit Kórház nélkül sem a III. kerület lakosságának, sem az észak-budai agglomerációnak nincs, nem lehet jó minőségű egészségügyi ellátása. Olyannyira fontos számunkra, III. kerületiek számára ez a kórház, hogy az önkormányzat az elmúlt évek során is több alkalommal anyagilag is támogatta a kórház fejlesztéseit, hozzájárult egyebek mellett a kardiológiai osztály felújításához, és több eszközt is beszereztünk. Éppen ezért nagyon fontos számunkra, hogy azok a fejlesztések, amelyeket Budapesten az elmúlt időszakban hallottunk, úgy valósuljanak meg, hogy tekintettel van ez a III. kerületben lévő Szent Margit Kórház fejlesztésére is. Elmondható, hogy a III. kerületiek egészségügyi ellátása két pilléren nyugszik: az egyik a Honvéd Kórház, a másik pedig a Szent Margit Kórház, amelyik megkerülhetetlen, álláspontunk szerint. Az elmondottakra figyelemmel kérdezném az államtitkár urat: egyetért-e azzal, hogy a III. kerület lakosságának színvonalas fekvőbeteg-ellátása nem oldható meg a Margit Kórház folyamatos fejlesztése nélkül? Illetve a következő években milyen beruházásokat tervez megvalósítani a kormányzat a Szent Margit Kórház fejlesztése érdekében? Köszönöm, hogy meghallgattak, és várom a válaszát."
0,u2020-02-24-84,Opposition,MSZP-frakció,0.615234375,2020-02-24,0.6701431274414062,"Köszönöm szépen, elnök úr. Tisztelt Államtitkár Úr! Tavaly nyáron a MÁV sajtóközleményben tudatta, hogy az „50 megújuló állomás” elnevezésű komplex karbantartási program keretében megszépül a zuglói megállóhely is, és az év végéig befejeződő felújításnak köszönhetően érezhetően javulni fog a hely színvonala. A MÁV-csoport a szolidaritás letéteményesévé kíván válni írja magáról a MÁV az üzletpolitikájában, mondván, hogy a cég célkitűzései között kiemelkedő helyen szerepel az esélyegyenlőség. Ennek ellenére a zuglói lakosok meglepődve tapasztalták, hogy a 293 millió forintból felújított zuglói vasútállomás nem lett akadálymentesített, lift továbbra sem áll az utasok rendelkezésére. [[Közbeszólás az ellenzék padsoraiból: Szégyen!]] Így az állomást nem tudják használni a mozgáskorlátozott emberek, a babakocsis kismamák, a nehezen közlekedő szépkorúak, mert az csak lépcsőn közelíthető meg. [[Közbeszólás az MSZP padsoraiból: Felháborító!]] A közelben vannak kórházak, egészségügyi intézmények, mozgásjavító iskola és a Vakok Állami Intézete is. A megálló akadálymentesítésének elmaradása azt mutatja, hogy az esélyegyenlőség a MÁV számára nem volt szempont a felújítás során. [[Közbeszólás az MSZP soraiból: Úgy van!]] Az elvégzett munkálatok minősége sem megfelelő. Továbbra is szűk, több helyen balesetveszélyes, hepehupás peron fogadja az utasokat. A vakokat és gyengénlátókat segítő taktilis jelek pedig nem futnak végig a vágányok mellett. [[Közbeszólás az MSZP soraiból: Elképesztő!]] A felújítás ráadásul nemcsak az akadálymentesítést nem oldotta meg, hanem a korábbi problémákat sem orvosolta. Így például a peronon megmaradt a lényegi funkció nélküli épület, mindössze körülbelül 2 méter marad a fal és a peron széle között, ami a vonatok érkezésekor zsúfoltságot és balesetveszélyt okoz. Az akadálymentesítés elmaradását és a felújítás jelenlegi helyzetét a MÁV azzal magyarázta, hogy most csak komfortjavító karbantartást végeztek, és a jövőben még további felújítások várhatók, aminek következtében azonban elbontják vagy átalakítják a most felépített elemeket, így például a lefestett peronépületet és a lerakott peronburkolatot is. Így azonban a jelenlegi felújításnak semmi értelme nem volt. Ezek alapján érthetetlen, hogy miért nem akadálymentesítették a zuglói vasútállomást, amely Budapest egyik legforgalmasabb vasúti megállóhelye, ami évente másfél milliónál is több utast szolgál ki, és naponta 200-250 személyszállító vonatot fogad. [[15.40]] Ezekre való tekintettel kérdezem tisztelt államtitkár urat: mi az akadálya a zuglói vasútállomás akadálymentesítésének? Mikorra várható az akadálymentesítés, és milyen segítséget kívánnak nyújtani azok számára, akik az akadálymentesítés elmaradása miatt nem tudják megközelíteni a zuglói vasútállomásra érkező vonatokat? Várom válaszát. Köszönöm szépen, elnök úr."
0,u2019-12-02-53,Opposition,MSZP-frakció,-1.0,2019-12-02,0.49888744950294495,"Államtitkár úr, nem válaszolt semmire. [[Derültség a kormánypárti oldalon.]] Felsorolta, hogy milyen pályázati forrásokat nyert el a kórház, de az adott esetről semmit nem mondott. Államtitkár úr, úgy vették ki legalább egy esetben egy nő petevezetékét, hogy nem tudott róla, rasszista indokok miatt. Úgy végeztek inszeminációt, hogy nem volt a kórháznak engedélye, és lopott spermát használtak fel a kórházban. Eltűnt 500 millió forint pályázati forrás. Államtitkár úr, miről beszélünk?! Mindez a XXI. században Magyarországon egy megyei kórházban, ahol 2 millió beteget látnak el egy évben. Hát, ön semmire nem válaszolt, hanem elkezdte sorolni, hogy milyen pályázati forrásokat nyert a kórház. Államtitkár úr, kérdezem, ön tude arról a nyílt levélről, amit maguk a dolgozók írtak, mert már ők nem bírják elviselni azt a helyzetet, ami a megyei kórházban kialakult. Ön is tud róla, hogy miniszter úr megkapta ezt a levelet, és ön erről a levélről, az egész ügyről mélyen hallgat, és közben végig mellébeszél. Nem tudom elfogadni a választ, elnök úr."
0,u2020-09-28-51,Opposition,MSZP-frakció,-1.0,2020-09-28,0.427497535943985,"Miniszter úr, a válasza teljesen elfogadhatatlan, pontosan azért, amit elmondott. Ön azt állítja, hogy van egy vezénylési terv, és amíg a vezénylési terv, mit tudom én, nyolcadik oldala hatodik pontjáig nem érnek el, addig az embereket ilyen körülmények között tartják a kiskunhalasi kórházban, ha csőtörés volt, ha nem? A múltkor is ezt kérdeztem már: a józan ész hol van, miniszter úr? Melyik szinten akad meg? Hát, ha ott van néhány kilométerre egy nullkilométeres járványkórház mindennel felszerelve, üresen, akkor miért túráztatják a magyar embereket műtét után összezsúfolva, gyógyításra alkalmatlan körülmények között? Azért, mert egyikük családtagja sincs ott? Hát, gondoljanak már bele, legyenek kedvesek, egy kicsit! Hagyják azt a vezénylési tervet a fenébe, miniszter úr, és legyenek kedvesek azt a kórházat elindítani, és a kiskunhalasi kórházban az embereknek tisztességes ellátást adni! Köszönöm, hogy meghallgattak. [[12.30]]"
0,u2016-10-17-172,Opposition,MSZP-frakció,-1.0,2016-10-17,0.3875032663345337,"Köszönöm, elnök úr. Államtitkár úr, felesleges! Felesleges mindaz, amit csinál, mert a helyzet önmagáért beszél. Azok az állapotok, amelyeknek csak egy töredékét vázoltam fel a parlamentben, a valóság, a valóság tükre. Önök szétfosztották, szétrabolták az egészségügy dolgait, az egészségügyre nem többletforrást tettek, hanem többletforrások helyett kivettek pénzt az egészségügyből. Akármit mondhat, ezek a tényszerű adatok több száz milliárd forintos nagyságrendben. Tudja, azokat az eszközöket, amelyek fejlesztés címszó alatt jöttek, azokat sem tudják működtetni. Úgyhogy inkább helyt kellene állni a szavaikért. Nem hazudozni kell összevissza államtitkár úr. Nem! Nem ki kell lopni az orvosok zsebéből a pénzt, nem! Azért, amit önök ígértek, azért kell helytállni, oda kell adni. Tudják, nem a feltaláló, bulibáró, helikopteres embereknek kell gazdagodni, hanem ezeknek az orvosoknak, akik az egészségünkért küzdenek, ezeknek kell tisztes fizetést adni. De nem úgy, hogy közben elveszik tőle a korábbi szerződések alapján meglévő pénzeket. Köszönöm szépen, elnök úr."
0,u2019-12-17-181,OTHER,JOBBIK-frakció,0.62744140625,2019-12-17,0.49490559101104736,"Köszönöm a szót. Tisztelt Államtitkár Úr! Most elsősorban nem mint országgyűlési képviselő, hanem sokkal inkább mint miskolci édesapa szólok önhöz. Tudja, mi, miskolciak ragaszkodunk mindenhez, ami miskolci, és így van ez a városi kórház szülészetével is, egész egyszerűen érzelmileg ragaszkodunk hozzá. E tekintetben én sem vagyok kivétel, hiszen a harmadik kisfiam ebben a kórházban látta meg a napvilágot, innen is köszönöm az ott dolgozóknak azt az élményt, amit ebben az intézményben átélhettem. Most azonban aggódnom kell, államtitkár úr, mert az a hír járja, hogy önök össze akarják vonni a miskolci és a megyei kórház szülészetét, márpedig ha ezt megteszik, akkor a megyei kórházban az eddigi évi 2200 szülés helyett most már 4500 szülést kellene levezényelni, ami a lehetetlen kategóriája. A választásokat megelőzően a témában feltett írásbeli kérdésemre lényegében azt válaszolta, hogy önök már mindent bezsúfoltak a Borsod megyei kórházba az aktív betegellátás tekintetében, a miskolci szülészetet még nem, így hát ezen a sor. 114 egészségügyi dolgozó ekkor az aláírásával tiltakozott ezen döntés vagy lépés ellen. Jómagam Veres Pállal, Miskolc polgármesterével a múlt héten felkerestem a megyei kórház főigazgatóját, aki arról tájékoztatott bennünket, hogy jelenleg nincs napirenden a szülészet összevonása. Ez az én olvasatomban annyit jelent, hogy a miskolciak időt nyertek. Mi azonban, államtitkár úr, nemcsak időt akarunk nyerni, de életet is, azokat az életeket, amelyek reményeim szerint a Semmelweis kórházban fognak megszületni az elkövetkezendő években. Államtitkár úr, az összevonás ellen a szakma tiltakozik, a miskolciak tiltakoznak, petíciót indítottak a szülészet megmentéséért, öt nap alatt több mint hétezren írták alá ezt a petíciót. A városvezetés is kész kiállni a szülészet önállóságának a megőrzése mellett. Úgyhogy mindezek után kérdezem önt, államtitkár úr: a kormány hajlandóe végre meghallani a miskolciak hangját? Hajlandóake elállni nemcsak ideiglenesen, de véglegesen is az összevonás tervétől? Várom megtisztelő válaszát, és arra kérem, hogy a gyurcsányozást most mellőzzük, koncentráljon csak a kérdésre. Köszönöm szépen. [[Taps a Jobbik soraiban.]]"
0,u2021-11-29-232,OTHER,DK-frakció,0.60595703125,2021-11-29,0.17334716022014618,"Köszönöm szépen a szót. Az előző héten egy nagyon fontos esemény történt Újpest életében, ugyanis végre megérkezett a támogatói okirat a 2021. évi „Egészséges Budapest” program megvalósításához. Ugyan ez még nem az újpesti kórház és annak szolgáltatásai, de egy nagy lépés előre. Az év elején azt a fontos célt tűztük magunk elé, hogy az „Egészséges Budapest” program keretében szeretnénk Újpesten előrelépni. Ehhez a fővárosi kerület által már 2019-ben, az önkormányzati választás után kiharcolt évi 10 milliárd forintos egészségfejlesztési támogatást igyekezett az önkormányzat segítségül hívni, és tavaszra a Fővárosi Önkormányzat vezetése és a kormány is elfogadta és támogatta ezt a kezdeményezést. Ennek a 2021-ben Újpestre eső része pontosan 528 millió 750 ezer forint. Ebből a pénzből történik 2022-ben a Nyár utcai Mentálhigiéniás Gondozóközpont felújítása, a radiológiai felvételi röntgenberendezést kap, az urológiára flexibilis cisztoszkópot vásárolhatunk, a gasztroenterológia endoszkópos tornyot szerezhet be két endoszkóppal, a felnőttfogászat és -szájsebészet új sebészeti motorral dolgozhat, a gyermekszakrendelő mágnesrezonanciás készülékkel gazdagodhat, az elavult informatikai hálózatot fejleszthetjük, új csomóponti eszközöket vásárolhatunk, biztosíthatjuk a most épülő mozgásszervi rehabilitációs centrum önrészét, és a felmerülő bérköltségeket is fedezhetjük belőle. Az ellenzéki vezetésű önkormányzatok nagyon nehéz időszakot élnek meg, ezért a körzet országgyűlési képviselőjeként kiemelten fontosnak tartom, hogy Újpest megragadta ezt a lehetőséget, és a lehető legtöbb mindent tud megoldani ebből a fővárossal együttműködve. Déri Tibor polgármester és csapata átlátható gazdálkodást folytat, és minden befolyó forintot az emberek javára fordít. Az „Egészséges Budapest” program keretei között kapott támogatással is ez történik. Újpest és Angyalföld képviselőjeként természetesen azon dolgozom, és azon fogok dolgozni a jövőben is, hogy a körzet több ilyen támogatáshoz jusson, és azokat a továbbiakban is az emberek érdekében használja fel a városvezetés. Számos esetben láttuk az elmúlt tizenkét évben, hogy Magyarországon ehhez hasonló támogatások vagy az Unió által fejlesztésre nyújtott milliárdok gyakran eltűnnek a kormányközeli cégek és barátok útvesztőjében. Újpesten ez máshogy van. Ezt a pénzt az utolsó forintig átlátható módon, az emberek javára költi el az önkormányzat. Köszönöm szépen megtisztelő figyelmüket."
0,u2015-10-06-162,OTHER,JOBBIK-frakció,0.53515625,2015-10-06,0.31025072932243347,"Köszönöm szépen a szót, elnök úr. Tisztelt Elnök Úr! Tisztelt Képviselőtársaim! 2015. október 2-án, azaz múlt hét pénteken tartott egészségügyi szakoktatói konferenciát a Ferenczi Sándor Egészségügyi Szakközépiskola Miskolcon, ahol vendégül látta az egészségügyi szakképzés - ha úgy tetszik, és így mondjuk - krémjét, méghozzá azokat a szakmai vezetőket, illetve szakoktatókat, valamint a képzőhelyeken, így tehát akár a kórházakban dolgozókat is, valamint azokat az iskolában oktató tanárokat, akik a tanácskozás során tapasztalatot cserélhettek, de ami a legfontosabb volt talán, nemcsak tapasztalatot cseréltek, hanem felmérték azokat a gócpontokat, azokat a problémákat, amelyek az egészségügyi szakképzésben jelenleg vannak. Itt kell megjegyezni, hogy az egészségügyi szakképzés, valamint a tisztában, rendben tartása azért is különösen fontos, mert az egészségügyi szakképzésben részt vevő diákokból kerülnek ki később azok az ápolók, egészségügyi szakdolgozók, amely szakdolgozók adják a gerincét, amely szakdolgozók adják a derékhadát az egészségügyi ellátásunknak. Ha úgy tetszik, nemcsak az orvosok, de az egészségügyi szakdolgozók nélkül sincs magyar egészségügy, és nincs, aki a betegeket ellássa. Éppen ezért különösen fontos, hogy egy ilyen területen, bár nagyon szakmainak és eldugottnak tűnik a terület, de mégis egy ilyen területen megfelelő problémákat beazonosítsuk és azokra jó választ adjunk. Nos, ez volt a célja ennek a megtartott tanácskozásnak, ennek a szakoktatói konferenciának is, ahol a legfőbb megállapítások a következők voltak, amiket ajánlunk a kormány figyelmébe. Ezek azok a pontok, ahol a kormánynak lépnie kell, ahol az egészségügyi szakoktatást, az egészségügyi szakképzést meg kell újítania. Természetesen itt majd lesznek azért kritikák az állandó újítással kapcsolatosan is. Nézzük tehát sorjában, hogy mik voltak a legfontosabbnak tekinthetők. Az első a krónikus és folyamatos és most már egy kritikus szintet elérő emberierőforrás-hiány. Aki az egészségügyet ismeri, annak ez nem újdonság. Most már nemcsak arról van szó, hogy kevés ápoló van, hanem sajnos kevés diák is van, aki az egészségügyi szakképzésben helyezkedik el. A kevés szakdolgozó mellé természetesen az is jár, hogy kevés szakoktató van, tehát kevés az az ember, aki foglalkozik az egyébként csökkenő számú diákokkal, de mivel gyorsabban csökken a szakoktatók száma, egyre leterheltebb és egyre kevesebb az a szakoktatói gárda, aki egyáltalán demonstrációs helyeken, a kórházakban, a betegágyak mellett tudja képezni az egészségügyi szakdolgozókat, és a kevés szakoktató most már a rendszer egész működését fenyegeti. Ezen túlmenően a kórházakban, a képzésben dolgozó szakoktatók leterheltsége teljesen nyilvánvaló, hiszen osztályos munkát végeznek, s emellett egy mentori, demonstrátori munkát is végeznek, és mellette az ügyeletes feladatokat is ellátják. Tehát gyakorlatilag úgy állnak a betegágy mellett ezek a dolgozók, hogy mellettük még ott kell állni a diákoknak is, és a diákokat folyamatosan felügyelve kellene dolgozni. Lassan egyébként tényleg egy kritikus szintet ér el a szakoktatói állomány, s ezért talán nem is biztosított már, vagy még éppen biztosított, de ha a közeljövőben nem lesznek aktuálisan gyors lépések, akkor nem kellően lesz biztosított a szakképzésben az utánpótlás. A másik fő probléma az volt - és a Jobbik erről az Országgyűlésben már szólt -, hogy az egészségügyi szakképzés a Nemzetgazdasági Minisztériumhoz került át, pedig éppen az lenne a logikus, hogy ott, ahol az egészségügy derékhadát képzik, az bizony az egészségügyi államtitkársághoz - bár a Jobbik mindig önálló egészségügyi minisztériumot szeretne - tartozzon, oda tartozzon maga a szakképzés is, hiszen ott tudják, hogy mi az elvárás a nővérekkel, az ápolókkal szemben, akiknek egy része egyben szakoktató is, és ők tudják, hogy milyen jövőbeli munkaerőt szeretnének maguknak, és mire kell koncentrálni. A Jobbik egyébként ezt a követelést már többször hangoztatta itt a Házban, tehát ez nem újdonság. Az is problémaként jelentkezett, hogy túl gyorsan és túl aktívan szervezték át általánosan a szakképzés rendszerét. Amikor szóba került, hogy mi ez a gyorsaság, egyetlenegyben lehetett könnyen mérni: szinte minden évfolyamban, akik beiratkoztak az elmúlt négy-öt évben, minden évben más képesítést más elnevezéssel kaptak. Tehát gyakorlatilag egy állandó, permanens változás volt. Egyébként ez a következő évekre is kihat. Tehát gyakorlatilag nemcsak az iskola neve transzformálódik állandóan, hanem az általa adott képzések is állandóan változnak, ami nagymértékben nehezíti az áttekinthetőséget. Másrészről pedig szintén nagyon fontos volt az is, hogy pénzzel lehetne megoldani ezt a problémát, és megint oda lyukadtunk ki, ami az egészségügy egyik legnagyobb rákfenéje - s ez volt az egyik üzenete ennek a konferenciának is -, hogy mindenképpen nemcsak a szakoktatói gárda, hanem a diákok motiválása és a rendszer fenntarthatósága érdekében kiemelten az egészségügyi szakképzésre is pluszforrásokat kell bevonni. Ezt szeretnék az egészségügyi szakdolgozók, az egészségügyi szakoktatásban dolgozó személyek is. Köszönöm szépen, hogy meghallgattak. [[Taps a Jobbik soraiban.]] [[20.00]]"
0,u2018-10-24-85,OTHER,DK-frakció,-0.99658203125,2018-10-24,0.3224993944168091,"Köszönöm a szót, elnök úr. Tisztelt Ház! Tisztelt Államtitkár Úr! Domokos László, az Állami Számvevőszék elnöke nyáron heves kirohanást intézett a kórházak ellen: anarchia, káosz, botrány így jellemezte a kórházak gazdálkodását , közbeszerzés nélkül vásárolnak, nincs hiteles leltár, az elszámolások pedig átláthatatlanok. Egyes kórházakban előfordulhat ilyesmi, bár az is igaz, hogy ezeket az elmarasztaló következtetéseket a száznál több gyógyintézet közül alig tucatnyinak a vizsgálatából vonták le. A kórházakat önök hat éve államosították, és az Állami Egészségügyi Ellátó Központ az önök véleménye szerint idézem „folyamatosan figyelemmel kíséri az egészségügyi intézmények gazdálkodását”. Ehhez képest az ÁSZ-jelentésben méltatlanul kevés szó esik ennek a felügyeleti szervnek a felelősségéről, amely nemcsak elsiklott az ÁSZ-elnököt felháborító hiányosságok fölött, de a nagyobb értékű vásárlásokat központosított közbeszerzéssel ő maga intézi. Viszont annak szabálytalanságaiért a Gazdasági Versenyhivatal bizony többször szabott ki több tízmilliós bírságot erre a szervezetre. Minden valós adatnak ellentmondva, az egészségügy nincs alulfinanszírozva állapította meg a kormány, indokolva ezzel az egyetemi kancellária-rendszerhez hasonló rendszer bevezetését. Kérdezem államtitkár urat: a központosítást szuper-központosítás követi? Vizsgálták-e komolyan az Állami Egészségügyi Ellátó Központ felelősségét, és milyen következtetésekre jutottak? Nem annak előszele mindez, hogy az elszaladt költségvetési hiány miatt most ebből az alulfinanszírozott ágazatból akarnak újabb forrásokat kivonni? Tisztelettel várom a választ. Köszönöm. [[Szórványos taps az ellenzéki pártok padsoraiból.]]"
0,u2021-02-22-215,OTHER,Párbeszéd-frakció,-0.99755859375,2021-02-22,0.27053767442703247,"Köszönöm a szót. Tisztelt Államtitkár Úr! Nem sikerült egy kérdésre sem válaszolni, de én az ön helyében azért sokkal szerényebb lennék. Valószínűleg azért nem sikerült egy kérdésre sem válaszolni, mert az ön főnöke egyáltalán nem dolgozik. Tehát az egészségügyért is felelős miniszter egyébként most sincs itt. Talán ezzel kéne foglalkozni, hogy mi lesz az egészségügyi dolgozók és az orvosok státuszával, új munkaszerződéseivel, de ezt sem látjuk, csak azt látjuk, hogy előre felvett PR-videókat posztolgatnak róla. Egészen elképesztő, hogy az egészségügyért felelős miniszter ilyen helyzetben nem dolgozik, egy járványügyi helyzetben. És, tisztelt államtitkár úr, azért az nem a szervezettségre ad bizonyítékot, hogy csak három nappal ezelőtt újabb részletszabályok jelentek meg ezekben a szerződésekben. Ezt hívják önök kormányzásnak? Ez önök szerint egy felkészült kormányzati terv, ami alapján most dolgoznak? És az ön szerint elfogadható, hogy egészségügyi dolgozóknak arra kell koncentrálnia a járvány közepén, hogy bújják az internetet, egyeztetnek munkajogászokkal, egyeztetnek szakszervezetekkel, hogy mi lesz ő fizetésükkel, hogy mi lesz az ő munkaszerződésükkel, ez államtitkár úr szerint teljesen rendben van?"
0,u2021-02-15-180,OTHER,JOBBIK-frakció,-1.0,2021-02-15,0.3318491578102112,"Köszönöm szépen, elnök úr. Államtitkár úr, az egészségügyi dolgozók több fórumon azt nehezményezik, amit elmondtam, vagyis azt, hogy ők nem jogászok, és nagyon nehezen tudják ezt értelmezni. Nekik egyszeri kommunikációra lett volna szükségük. Amikor megkap egy munkaszerződést ön vagy a kollégái, azt nem orvosi latinban kapja meg, hanem magyarul leírva, hogy milyen juttatások járnak. Az, hogy méltatlan a helyzet, jelen pillanatban is az, hiszen létbizonytalanságban vannak. A MESZK jelenlegi felmérése szerint nagy arányban van azon egészségügyi dolgozók száma, és nemcsak orvosokról, hanem egészségügyi dolgozókról beszélünk, akik a létbizonytalanság miatt pályaelhagyók lesznek, és a lehető legrosszabb eset az, hogy nemcsak pálya-, hanem országelhagyók is. Én ezt kértem mindig is az EMMI-től, mindig is az egészségügyi minisztériumtól és az irányítástól, hogy egyértelmű üzeneteket adjanak az egészségügyi dolgozóknak, hogy ne ilyen létbizonytalanság közepette kelljen nekik a vírushelyzet alatt is az életeket menteni, nemcsak a covidos betegekét, hanem a sürgősségi ellátás területén is. Köszönöm a megtisztelő válaszát. [[Taps a Jobbik padsoraiból.]]"
1,u2021-06-07-23,Fidesz-KDNP,KNDP-frakció,0.9892578125,2021-06-07,0.994075357913971,"Köszönöm szépen a szót. Tisztelt Elnök Úr! Tisztelt Országgyűlés! Mindenekelőtt engedjék meg, hogy a tegnapi pedagógusnap alkalmából köszönetet mondjak minden pedagógusnak, a saját volt tanáraimnak is és mindenkinek, aki a gyermekeinkkel foglalkozik. Óvodapedagógusok, tanítók, tanárok, felsőoktatásban oktatók az elmúlt nehéz évben is bizonyították áldozatkészségüket, helytállásukat, a jövő nemzedékek oktatása-nevelése érdekében. Innen a magyar Országgyűlésből is köszönjük nekik. Tisztelt Képviselőtársaim! Magyarország újraindult, kinyitottak a vendéglátóhelyek, az utcán lekerült a mosolygó arcokról a maszk, lehet rendezvényeket tartani, megszűnt a kijárási tilalom ez pedig mind a sikeres oltási programnak köszönhető. Az ország egészen kivételes eredménye, hogy Magyarország az egyetlen ország az Európai Unióban, ahol nem vakcinahiány, hanem vakcinabőség van. Válogatni lehet oltóanyagok között, időpontot lehet foglalni, és órákon, napokon belül meg lehet kapnia az oltást annak, aki kéri. Sehol az Unióban nincsen ehhez hasonló, ha önök beszélnek külföldi vagy külföldön élő magyar ismerőseikkel, pontosan látni fogják, hogy mennyire más a helyzet máshol. Sok uniós tagállamban még kijárási korlátozás vagy tilalom van, szabadtéri maszkviselési kötelezettség, sok helyen még zárva vannak a szállodák, éttermek. Értékeljük azt, hogy hamarabb visszakaptuk a szabadságunkat, valamint azt, hogy sok honfitársunk élete és egészsége menekült meg a sikeres oltási programnak köszönhetően. Ahogy a miniszterelnök is fogalmazott, az egyéni felelősségnek óriási szerepe van most. Mindenkit arra biztatunk, hogy ha még nem tette meg, vegye fel az oltást, és aki már megkapta, őt pedig arra, hogy ne hagyja ki a szükséges második oltást sem saját magunkért, családunkért, barátainkért, közösségeinkért és nemzetünkért. Magyarország át fog állni a tömegesről a készenléti oltásra, kijelölt oltóhelyeket tartunk majd fenn, aki oltást akar, az ott kaphatja meg. Azért jegyezzük meg, hogy ha a baloldalon múlt volna, ma nem itt tartanánk. Kétmillió emberrel kevesebb kapott volna oltást, és a korlátozó intézkedések nagy része még mindig velünk lenne. Hangulatkeltés, elbizonytalanító mondatok, petíció, határozati javaslat, betiltás csak pár példa a baloldal eszköztárából az elmúlt hónapokból, amikor az oltásellenes kampányukat a csúcsra járatták. Azóta, ha körülnézünk a baloldal háza táján, ezt láthatjuk: szabadtéri, maszk nélküli sajtótájékoztatók, országjárás, rendezvények, az előválasztásnak csúfolt színjáték előkészületei és tüntetés. Mi a közös bennük? Egyiket sem tudnák megtartani, ha Magyarország nem járna élen az oltások tekintetében, és ennek köszönhetően nem győztük volna le a harmadik hullámot. Ha a baloldalon múlt volna, még a saját tüntetését is ellehetetlenítette volna, csak hogy akadályozza az oltási program sikerét. Igen, a hétvégén volt minden. A magyar emberek örültek az első nyári időjárású hétvégének, és volt baloldali tüntetés is, amelyen több kommunista utódpárti zászló volt, mint nemzeti színű. Június 4-én, a nemzeti összetartozás napján Jakab Péter az összetartozáshoz hasonlította a Gyurcsány-koalíciót, de így legalább megtudták a jobbikosok, hogy miért kellett hónapokkal ezelőtt kidobniuk a nagy-magyarországos pólóikat: hát azért, hogy helyet csináljanak a TeamDobrev, de még inkább a TeamGyurcsány vadiúj pólóiknak. Most, hogy a posztkommunista jelöltek mellé áll be a Jobbik, és rasszista jelöltek mellé áll be a DK, legalább mindenki tudja, hogy az összefogásból már csak két dolog hiányzik: a józan ész és a gerinc. Végezetül, a hamarosan kezdődő Európa-bajnokság tekintetében szeretnék sok sikert és tisztes helytállást kívánni a magyar válogatottunknak, és biztosítani őket, hogy az egész ország már most büszke rájuk, és tizenkettedik emberként egy szívvel és lélekkel mindenki ott áll majd mögöttük, és hangosan fogja kiabálni, hogy „Hajrá, magyarok!” Köszönöm, hogy meghallgattak. [[Taps a kormánypártok soraiban.]]"
1,u2020-04-14-41,Fidesz-KDNP,Fidesz-frakció,0.95166015625,2020-04-14,0.16780565679073334,"Köszönöm szépen a szót. Tisztelt Elnök Úr! Tisztelt Ház! Tisztelt Képviselőtársaim! Először is engedjék meg, hogy én is megköszönjem az elmúlt időszak megfeszített munkáját, amit az ország és az emberek védelmében tesznek az erre hivatottak, az orvosok, az ápolók, a rendvédelmi szervezetek dolgozói, a szociális munkások, és mindenkinek, aki ebben a helyzetben helytállt.Azt is szeretném megköszönni ahogy Szijjártó miniszter úr is tette a lakosságnak, hogy fegyelmezetten sikerült megünnepelnünk a húsvétot, és a szokásos társasági találkozókról lemondva, egymás egészségének megóvása érdekében otthon maradtunk. Ez nem egyszerű helyzet, hiszen ahogy telnek a hetek, úgy egyre nehezebb megállni, hogy ne lássuk szeretteinket, barátainkat, ami nem is csoda, hiszen társas lények vagyunk. Én mindenkinek kitartást és sok erőt kívánok ehhez a mindennapi küzdelemhez. A kormány gazdaságvédelmi akcióterv keretében dolgozik azon, hogy a járványhelyzet okozta gazdasági sokkot kezelni tudjuk. Látható az is, hogy a magyar emberek bíznak a kormányban és a miniszterelnökben, hiszen a 74 százalékuk támogatja a kormányt a jelenlegi helyzetben, ami Európában az ötödik legjobb eredmény egy németországi székhelyű elemzőintézet szerint. Talán nem is véletlen ez a bizalom, hiszen 2010 után egy kilátástalan helyzetből kellett átvenni a kormányrudat, és csak emlékeztetőül mert ahogy hallottam, néhányaknak itt szelektív a memóriájuk , hogy mit is műveltek, néhány pontban azért felsorolnám. Az államadósság a GDP 80 százaléka felett volt, és sok ezer milliárd forintos IMF-hitellel nyakig eladósították Magyarországot. Bőven 10 százalék felett volt a munkanélküliség, és majdnem 30 százalék körül volt a fiatalok munkanélkülisége. 2010-ig csökkentek a bérek, a jövedelmek, a 13. havi bért és nyugdíjakat elvették, adókat emeltek, a családi támogatásokat megnyirbálták, és emiatt a fizetőképes középosztály összezuhant, és sok százezren kerültek kilátástalan helyzetbe, és emiatt távoztak el sok ezren, tízezren Magyarországról abban az időszakban, akiknek egy része most tudott csak hazaköltözni. Kizárólag szociális segélyeket adtak, és ezen keresztül konzerválták a mélyszegénységben élőket. Az ország külső sérülékenysége óriási volt, legfőképpen a devizahitelek miatt. A gazdaság sokkal nagyobb veszteséget szenvedett ebben az időszakban, mint a környező országok, annak ellenére, hogy a gazdasági növekedés meg sem közelítette a környező országok szintjét. Tehát nem véletlen a bizalom, hiszen a magyar emberek egyszer már megtapasztalták, hogy a polgári kormány úrrá tud lenni egy ilyen kilátástalan helyzeten, mint amilyen a 2010-es időszak volt, és rövid idő alatt sikeres növekedési pályára tudja állítani az országot. Ennek a gyümölcseit pedig az elmúlt években sok mindenki tapasztalhatta, az ország lakossága legfőképp. A kulcsa mindennek a válságkezelésnek, hogy legyen gondolatunk arról, hogy mit akarunk csinálni, milyen elképzelésünk van, hogy mi a célunk, mi a víziónk, és legyen tervünk, hogy ezt miképp érhetjük el. A közgazdászok, a gazdasági szakemberek, a politikusok mindig vitatkoznak arról, hogy mi a helyes lépéssorozat, hogyan kell megoldani egy gazdasági válságot. A papír sok mindent elbír, ahogy mondják, például Gyurcsány Ferenc több tucat programját is, de ha csak a számokból indulunk ki, akkor könnyen a fűnyíróelvszerű megszorítások mezején találjuk magunkat, amely a jelent próbálja meg kezelni, nem pedig a jövő útjait segíteni. A mi gondolkodásunk középpontjában a munkahelyek és a munka áll, 2010-ben is és most is. A fő cél, hogy ahány munkahelyet a vírus tönkretesz, annyi munkahelyet hozzunk létre. Ez a válságkezelésnek a vezérfonala, ennek mentén haladunk előre, és nem a segélyalapú gazdálkodásnak, az eladósodásnak a könnyelmű menekülőútján. Hiszen a világ legegyszerűbb dolga lenne mindenkinek segélyt osztani, ha nincs pénz, akkor pedig külföldi hitelekért folyamodni, aztán megint megszorításokat alkalmazni, elinflálni a pénzt, majd újabb segélyeket osztogatni, és még több hitelt felvenni. Láttuk, hogy ez hova vezetett, és csak nagyon nehezen sikerült kitörni ebből a csapdahelyzetből 2010 után. Az volt a cél, hogy aki akar, az tudjon is dolgozni Magyarországon, és ez tulajdonképpen meg is valósult 2020-ra, úgy, hogy közben fölszámoltuk az ország pénzügyi kiszolgáltatottságát és függésünket, ennek köszönhetően pedig fokozatosan egyre magasabb hozzáadott értékű munkahelyek jöhettek létre a piaci szférában is. Ez a célunk most is, és ezen az úton kell továbbhaladnunk akkor is, ha válság sújtja a világot, és válság sújtja Európát. Ezt várják el tőlünk az emberek, és erre kaptunk felhatalmazást. Ahogy említettem, az akcióterv a következő három évben a munkaalapú gazdaság védelmére, felgyorsítására soha korábban nem látott összegeket biztosít. Természetesen, ha szükséges, a kormány az akciótervet tovább is bővítheti, amelyhez a kormánypártok támogatását természetesen biztosítani fogjuk. Köszönöm szépen. [[Taps a kormánypártok soraiban.]]"
1,u2020-07-01-29,Fidesz-KDNP,Fidesz-frakció,0.94775390625,2020-07-01,0.9958532452583313,"Tisztelt Elnök Úr! Tisztelt Ház! Magyarország sikeresen lezárta a koronavírus elleni védekezés első szakaszát. Az, hogy nem volt tömeges járvány, legalább három dolognak köszönhető: az időben meghozott döntéseknek, az összefogásnak és a fegyelmezettségnek, valamint a kiváló szakemberek odaadó munkájának. A Fidesz-frakció nevében most is megköszönöm minden, a védekezésben részt vevő ember áldozatos tevékenységét, és a mai Semmelweis-napon külön is köszönjük az egészségügyben dolgozók gondos, felkészült munkáját. Tisztelt Ház! Abban, hogy Magyarország megnyerte a vírussal szembeni védekezés első szakaszát, kiemelkedő és nélkülözhetetlen szerepe volt a Magyar Honvédségnek is. A magyar katonák szinte a védekezés minden területén részt vettek és részt vesznek a mai napig is. Emlékezhetünk rá, hogy honvédelmi irányító törzsek segítették a munkát az ország folyamatos működéséhez elengedhetetlen vállalatoknál. A létfontosságú magyar vállalatok biztonságáért felelős akciócsoport 105 ilyen céghez küldött irányító törzset, biztosítva az állampolgárok folyamatos ellátását. A katonai rendészek 17 településen járőröztek, a rendőröket támogatva ellenőrizték a kijárási korlátozás szabályainak betartását, biztosították a közterületeken és a piacokon a nyugodt, rendezett életmenetet. Szintén segítséget nyújtottak katonáink az egészségügyi és a szociális intézményekben is. 108 egészségügyi intézmény működését segítették és segítik továbbra is kórházparancsnokok. Feladatuk elsősorban a zavartalan és folyamatos gyógyításhoz szükséges eszközök, anyagok biztosítása és azok védelme, valamint az orvosigazgatók tehermentesítése annak érdekében, hogy ők a gyógyításra tudjanak koncentrálni. A Szent László Kórház udvarán Role-1 típusú tábori kórházat építettek fel a katonák, az ország több helyszínén az intézményvezetők kérésére előszűrő sátrakat telepítettek a kórházak bejárataihoz, a budapesti hajléktalanszállók esetében is mintegy 20, előszűrőpontként működtetett katonai sátrat telepítettek. Továbbá adományoztak sátorpadozatot, hőlégbefúvót, homokzsákokat, kézfertőtlenítőt és sebészeti maszkokat is. Közel ezer idősotthont és szociális intézményt fertőtlenítettek a vegyvédelmi katonák. Többek között a legnagyobb gócponttá váló Pesti Úti Idősek Otthonát is. Ebben az intézményben több mint százan betegedtek meg, és több mint ötvenen sajnos meghaltak. Ennek az intézménynek a fenntartója a főváros, vagyis Karácsony Gergely főpolgármester. Egyébként az intézményt Karácsony Gergely a mai napig nem látogatta meg, és nem is viselkedtek gondos fenntartóként. Fertőtleníteni is a katonáknak kellett. [[Közbeszólás a Fidesz soraiból: Szégyen!]] Megnyugtató tudni, hogy egy könnyű és egy nehéz fertőtlenítőcsoport továbbra is készenlétben van. Tisztelt Ház! A járványügyi helyzetben határaink védelme minden eddiginél fontosabbá, életbevágóvá vált. Tudjuk, hogy az ellenzék 2015 óta folyamatosan támadja a kerítést, bírálják a szigorú jogi határzárat. Sőt, a baloldal még azt sem szavazta meg, hogy a honvédség határvédelmi feladatot láthasson el. Az elmúlt öt év azonban bizonyította, hogy nélkülözhetetlen munkát végeznek katonáink a határainkon. A Magyar Honvédség a pandémiás helyzetben is ellátta alapfeladatából adódó legfontosabb kötelességeit, Magyarország függetlenségének, területi épségének és határainak katonai védelmét. A rendőrség munkáját segítve, március 21-étől jelentősen növekedett a katonák létszáma az északi és a nyugati határon. Az osztrák és a szlovák határon több mint száz fővel vett részt a Magyar Honvédség a feladatok ellátásában. A 233 kilométeres déli határszakaszon a Magyar Honvédség közel kétszáz járművel és több mint ezer katonával van jelen most is. Tudjuk, hogy a migránsok erős járványügyi kockázatot is jelentenek. Ezért a járványügyi készenlétet fenn kell tartani a határőrök szálláshelyein és szolgálati helyein is, hiszen a katonákat és a rendőröket meg kell védeni, hogy el tudják látni a szolgálatukat. Tisztelt Ház! A koronavírus elleni küzdelemben hagyományos katonai értelemben nem lehet térdre kényszeríteni az ellenfelet. Feltartóztatni azonban lehet: összefogással, példaadással, fegyelemmel. A védekezés során a katonai szervezetek gyorsan és rugalmasan reagáltak, mindig sikerült lépést tartani az adott helyzettel, a meghozott intézkedések működőképesek és aktuálisak voltak. Azt mondják, aki egyetlen emberéletet is megment, már nem élt hiába. Méltán lehetünk büszkék a Magyar Honvédség áldozatos munkájára, mely nagyon sok élet megmentéséhez járulhatott hozzá. A Fidesz-frakció nevében szeretnék mindezért köszönetet mondani a magyar katonáknak. A Fidesz-frakció továbbra is teljes erejével támogatni fogja a magyar katonák megbecsülését segítő intézkedéseket és a Magyar Honvédség haderőfejlesztését. Köszönöm figyelmüket. [[Taps a kormánypártok soraiban.]]"
1,u2020-10-19-86,Fidesz-KDNP,Fidesz-frakció,-0.9853515625,2020-10-19,0.06597123295068741,"A hozzászólásának első gondolatát szeretném kommentálni. Tehát, amikor önök megkérdőjelezik annak a járványügyi döntésnek a helyességét, hogy hogyan és miképpen teszteljünk, akkor önök nem a kormányt támadják, mert ebben nem a kormány dönt, hanem azokat a járványügyi szakembereket és orvosokat támadják, akik egyébként folyamatosan elemzik az adatokat, kidolgozzák az eljárásrendeket, és utána javaslatot tesznek nekünk a döntésekre. Tehát a tesztek támadása, a tesztekre vonatkozó megjegyzések valójában a járványügyi szakemberekkel szembeni támadásnak minősülnek. [[Zaj a Jobbik soraiban.]] Kérem, hogy ezt vegyék figyelembe. [[Zaj az ellenzéki padsorokból.]] Ha ez nem így lenne, akkor nem politikai vitát folytatnának róla, hanem a szakemberek szintjén beszélnének róla, de önök idehozzák, hogy politikai ügyet csináljanak belőle. Ami pedig a víznek az ügyét illeti, ott helyesen látja, hogy a szakkérdésekért valóban nem a miniszterelnök felel. Azt tudom önnek mondani a nagy kérdésekre, amelyek közül néhányat fölsorolt, hogy Magyarországnak van egy folyamatosan aktualizált és bővített, 2020-30 közötti időszakra vonatkozó tízéves fejlesztési terve, és ott a három-négy legfontosabb kérdés között szerepel a teljes magyar vízellátás és vízügyi rendszer modernizációja, amit a következő években végre fogunk hajtani. [[Taps a kormánypártok soraiból.]]"
1,u2021-04-12-221,Fidesz-KDNP,Fidesz-frakció,-0.986328125,2021-04-12,0.15390226244926453,"Köszönöm, elnök úr. Most már több mint egy éve éljük az életünket bezártságban és korlátozások között. Ennek kezdetben az oka az ismeretlen kór volt, később a megfelelő mennyiségű és biztonságú vakcinák hiánya, most pedig hamarosan a be nem oltottak tömege lesz, honfitársaink fele ugyanis nem regisztrált, és a jelek szerint esze ágában sincs regisztrálni az oltásra. Mi fog most történni? Ott fog toporogni több millió ember, aki szeretne már újra moziba menni, színházba járni, koncertre járni, uszodába menni, és azért nem fogja tudni ezt megtenni jó eséllyel vagy biztonságban, mert az ország másik fele viszont nem akarja magát beoltatni; nem feltétlenül azért, mert vírustagadó, hanem egész egyszerűen azért, mert fél, bizonytalanságban van tartva, nem tudja, hogy kinek higgyen, nem tudja, hogy kiben bízzon meg. Előállt a patthelyzet, és világosan látszik, hogy ezért a kormánypártok az ellenzéki pártokat, a baloldali ellenzéket teszik felelőssé; nem alaptalanul természetesen, hiszen a baloldali ellenzéki pártok tényleg havonta meg hetente változtatták a vírussal kapcsolatos álláspontjukat: egyik héten még aláírást gyűjtöttek a keleti vakcinák ellen, a másik héten már közösen buzdítottak az oltásra, de ez csak az igazságnak az egyik szelete. Szeretném a kormánypárti képviselők figyelmébe ajánlani a Publicus Intézetnek a március végi felmérését, amely kimutatta, hogy jelenleg az összes ellenzéki szavazónál magasabb volt az oltási hajlandóság, mint a kormánypártiak körében. Tehát az a helyzet, tisztelt kormánypárti képviselőtársaim, hogy az önök szavazói azok, akik többségében leginkább elutasítóak az oltásokkal szemben, főleg a kistelepüléseken. A saját táborukat nem tudták meggyőzni arról, hogy oltassák be magukat, és ezt azért nehezen lehet az ellenzék nyakába varrni. A Polgári Válasz még január 6-án javasolta azt, hogy induljon egy nagy fokú felvilágosító, tájékoztató kampány. Orbán Viktornak három hónappal később a Kossuth Rádióban nagy fejvakargatások közben jutott eszébe, hogy tényleg kéne kezdeni ezzel valamit, és kéne egy felvilágosító kampány. Csakhogy az a helyzet, tisztelt kormánypárti képviselőtársaim, hogy önök olyan színvonaltalanná züllesztették a közmédiát, hogy a legalapvetőbb funkcióját nem tudja mára ellátni: azt, hogy közszolgálatot nyújtson. A saját szavazóik nem hisznek a saját propagandáiknak, ezért nem akarnak elmenni oltatni magukat. De van egy másik, sokkal súlyosabb oka is, hogy az ország egyik fele jobban fél az oltástól, mint a vírustól, és jobban hisz a sarlatánoknak, mint a tudósoknak és a kutatóknak: ki hagyta meglépni Gődény Györgyöt a választási kampányra felvett pénzzel, 150 millió forinttal, amellyel azóta sem számolt el, tisztelt kormánypárti képviselőtársaim? Ki van kormányon? Ki volt kormányon 2018-ban? Nem önök voltak azok véletlenül, és nem önök azok most, akik ölbe tett kézzel nézik, hogy ez a társaság a legsúlyosabb járvány közepette tüntetéseket szervez, őrült összeesküvés-elméleteket oszt meg? Lassan nincs olyan család, ahol ne lenne egy rokon, aki súlyosan megbetegedett, vagy maradandó egészségügyi károsodásokat szenvedett, vagy bele is halt ebbe a szörnyű kórba, és ehhez képest azt látjuk, hogy önök nézik, hogy ez majd magától valahogy elmúlik. Hol van a nemzetbiztonság? Hol vannak a szolgálatok? Miért nem lépnek semmit? Ha az elmúlt 30 év összes szélsőséges, vallási fanatikus vagy szélsőjobboldali vagy szélsőbaloldali csoportját egybegyúrom, azok összesen nem jelentettek akkora veszélyt a magyar emberek egészségére, mint ez a virulens, oltástagadó csoportosulás. Nem azokról az emberekről beszélek, akik a Facebookon megosztanak egy tartalmat, hanem azokról, akik tudatosan, tervszerűen gyártanak le rémhíreket, terjesztenek rémhíreket azért, hogy anyagi javakra tegyenek szert, hogy közhatalomra törjenek ugye, most már politikai pártot is alapítottak , és ezt bátran meg tudják tenni, hiszen önök nem csinálnak semmit. Pedig még csak törvényt sem kellene hozniuk, hiszen ott van rá a különleges jogrend, ott van a rémhírterjesztés. Ezt háborús logika alapján, háborús viszonyokra hozták, de önök beszélnek már arról, hogy háborúban állunk a vírussal szemben, önök alkalmaznak háborús retorikát, akkor viselkedjenek is úgy, mint egy hadban álló fél! Legyen végre a 133 bátor embernek bátorsága ahhoz, most, amikor igazán bátornak kéne lenni, hogy fellépjen ezekkel a csoportosulásokkal szemben! Az év elején megtettem, most megteszem újra: a Polgári Válasz mozgalom elnökeként felszólítom a kormányt, nyilvánítsa nemzetbiztonsági kockázatnak azokat a szélhámos csalókat, akik kártékonyan, tudatosan és tervszerűen hangolnak az oltások ellen, rémhíreket terjesztenek, aláássák a védekezést, és lebeszélik az embereket az oltásról. Több millió ember élete és egészsége forog kockán. Most legyenek bátrak! Most éljenek a teljhatalmukkal, amiért annyira remegtek, és amit annyira akartak! Köszönöm szépen."
1,u2021-12-13-64,Fidesz-KDNP,KNDP-frakció,-1.0,2021-12-13,0.3021847903728485,"Köszönöm szépen a szót, elnök úr. Tisztelt Képviselő Úr! Tisztelt Ház! Van abban elég erős cinizmus és arcátlanság szerintem, tisztelt képviselő úr, hogy önök, akik merényletet követtek el a magyar egészségüggyel szemben erre pár példát mindjárt mondok , kezdenek el itt krokodilkönnyeket hullatni. Az önök idejében úgy, hogy nem volt koronavírus-járvány, jóval hosszabbak voltak a várólistán a várakozási időtartamok, mint most, sőt önök még várólista-nyilvántartást sem vezettek be, direkt azért, hogy ne is derüljön ki, hogy mennyi. Mit csináltak önök, ami nem rövidítette, hanem tovább növelte a várólistákat? Bezártak kórházakat, nem egyet, nem kettőt, nem hármat. 16 ezer aktív ágyat megszüntettek. Ön arról beszélt, hogy most kevesebb ágy van. Azért, mert koronavírusos betegeket ápolnak bizonyos ágyakon, a többin pedig a normál ellátás zajlik. De azok nem kerültek ki az egészségügyből, hanem egy rendkívüli helyzetben koronavírusos betegeket látnak el rajta, mint a világ minden országában, tisztelt képviselő úr. Tehát ne beszéljen már erről úgy, hogy csökkent a kapacitás! Nem csökkent a kapacitás, csak meg kell osztani a kapacitást a koronavírusos betegek és a többi beteg között. De felháborító arcátlanság ezt úgy bemutatni, hogy a koronavírusos betegeket ellátó ágyak kiestek a magyar egészségügyi rendszerből. Ilyen manipuláció még a baloldaltól is ritka. Hatezer egészségügyi dolgozót bocsátottak el a 16 ezer aktív ágy megszüntetése mellett, aki megőrizhette a munkahelyét, attól pedig orvostól, ápolótól elvettek egyhavi bért. A betegekkel vizitdíjat és kórházi napidíjat fizettettek, mondván, hogy azt majd megkapják az orvosok és az ápolók bérként, de a bért meg csökkentették. Ez volt az önök idejében. Mit mondott az önök egészségügyi minisztere, Molnár Lajos? Azt mondta, miután önök megnyerték a választást és folytatták a kormányzást 2006-ban, hogy a második Gyurcsány-kormány megalakulása után rögtön nyilvánvalóvá vált, hogy nincs pénz, ezért megszorításokról kell dönteni. A legnagyobb elvonás pedig az egészségügyet érintette. Amikor önök kormányoztak, az országot csődközeli helyzetbe vitték, és amikor vissza kellett fogni a pénzeket, leginkább az egészségügyhöz nyúltak. S nem tennének most sem mást, hiszen László Imre elmondta, hogy Magyarországon a kórházak 45 százalékára nincs szükség. Mit tettünk mi a várólisták csökkentése érdekében, miután az önök idejében körülbelül 70 ezren voltak várólistán? Először is bevezettük az országos nyilvántartást, amit önök direkt nem vezettek be, hogy ne legyen látható ez a probléma. 2019-ig 41 milliárd forintot fordítottunk a várólista-csökkentésre azért a 2019-es évet mondom, mert az volt a járvány kitörése előtti év , és ebből a 41 milliárd forintból 70 ezer emberről körülbelül 23-24 ezer emberre tudtuk lejjebb szorítani a várólistán szereplők számát. S valóban, a koronavírus-járvány alatt Magyarországon is, mint a világ szinte minden országában sajnos valóban nőttek a várólisták, hiszen aki egészségügyi dolgozó volt, az a koronavírusos betegek ápolására, az ő életük megmentésére lett átcsoportosítva, ezért a halasztható műtétek halasztásra kerültek. A nem halasztható műtétek elvégzésre kerültek, a tartós egészségkárosodással járó helyzetekben a műtéteket és beavatkozásokat szintén elvégezték, de amelyek nem ilyenek voltak, ott valóban voltak halasztások, de ezt nyilván a józan ész diktálta így, hiszen a kapacitásokat a koronavírus-járványban az ebben szenvedők gyógyítására kellett fordítani. Miután véget ért a harmadik hullám, a kormány további 12 milliárd forint biztosításáról döntött a várólisták csökkentése érdekében. Ennek a többletfinanszírozásnak a 80 százalékát az orvosok és szakdolgozók többletmunkájának az elismerésére kell fordítani. Így sikerül majd ledolgozni a várólisták java részét. A szakmai kollégium tájékoztatása szerint a csípőprotézis-várólistáknál háromnegyed évre van szükség a többletek ledolgozására, a szemműtéteknél körülbelül fél év kell a várólisták ledolgozásához. De ez Magyarországon így is jóval alacsonyabb, mint sok közép-európai országban. Ha megnézi, a szürkehályogműtéteknél Észtországban 200 nap, nálunk 49 nap, a csípőprotézisnél Litvániában 165 nap, nálunk 88 nap, a térdprotézisnél Portugáliában 230 nap, nálunk 146 nap az átlagos várakozási idő, tisztelt képviselő úr. Tehát valóban történtek érdemi lépések. A járványhelyzet sajnos itt is nagy nehézségeket jelentett, de a kormány ennek a ledolgozásához a többletforrásokat biztosította. Köszönöm szépen. [[Taps a kormánypártok soraiban.]]"
1,u2020-06-15-11,Opposition,MSZP-frakció,0.77490234375,2020-06-15,0.9950536489486694,"Köszönöm a szót, elnök úr. Tisztelt Képviselőtársaim! Tisztelt Miniszter Úr! Tény és való, hogy Közép-Kelet-Európában Nyugat-Európához képest, hála istennek, kevésbé robbant be a vírus, és ezért valóban köszönet mindenkinek, aki részt vett a védekezésben, köszönet elsősorban a magyar embereknek, hogy betartották a korlátozó intézkedéseket, köszönet az orvosoknak, az ápolóknak, köszönet a szociális ágazatban dolgozóknak, a rendvédelmi szerveknél dolgozóknak és azoknak is, aki az élelmünkről gondoskodtak, akik a szolgáltatások nyújtásáról gondoskodtak és annak a sok-sok önkéntesnek is, akik részt vettek a védekezésben. De, tisztelt képviselőtársaim, azt gondolom, hogy van egy komoly adóssága a kormányzatnak, ez pedig a szociális ágazatban dolgozókkal kapcsolatos, hiszen azt javasoltuk, hogy az egészségügyben és a szociális ágazatban dolgozók 500 ezer forintos egyszeri juttatásban részesüljenek a munkájukért. [[13.40]] Ebből egyet megfogadott a kormányzat, és az egészségügyi dolgozóknak bár nem tudjuk, milyen körülmények között; bízunk benne, hogy mindenkihez eljut megadja az egyszeri 500 ezer forintot, de a szociális ágazatban dolgozóknak nem, holott ők is ugyanúgy kivették a részüket a védekezésből, ők is ugyanúgy ki voltak téve a veszélynek, sokszor védőfelszerelés nélkül végezték a munkájukat. Az is tény, tisztelt képviselőtársaim, hogy pár hónappal ezelőtt, amikor a felhatalmazási törvényről szavazott a parlament, mi kértünk egyetlenegy gesztust. Kértünk egy határidőt, ha jól emlékszem, június 30-ai határidőt ugye, június 15e van , de ezt a gesztust önök nem adták meg, nem tették meg, és lám, ezt a gesztust ha megteszik, akkor nemcsak a törvényről tudtunk volna egyhangúlag szavazni, hanem annak visszavonásáról is. Mindenki vonja le ennek a tanulságait! És az is tény, hogy a Magyar Szocialista Párt képviselői is kivették a részüket a védekezésből, hiszen pár nappal a veszélyhelyzet kihirdetése után egymillió forintot ajánlottunk fel a fizetésünkből, amelyből védőfelszerelést vásároltunk, ezt követően négymillió forint értékben 12 tonna tartós élelmiszert vásároltunk és juttattuk el a rászorulóknak, és nagyon sok képviselőtársunk végzett önkéntes munkát idősellátásban, más, önkormányzati feladatellátásban. [[Dr. Rétvári Bence: Lajos, például! Moraj a kormánypártok soraiból. Az elnök csönget.]] De nézzük meg a kormány munkáját, nézzük meg az egészségügyet! Önök emberek tízezreinek az életét és egészségét sodorták veszélybe, amikor szinte megszüntették az alap- és szakellátást, amikor drasztikus, brutális módon, indokolatlanul kiürítették a kórházi ágyak több mint felét, illetve teszt nélkül küldtek vissza idős embereket az idősotthonokba a kórházakból. De az oktatás területén, aki hozzá tudott férni a digitális oktatáshoz, ott értem, hogy ők nem estek ki az iskolákból, viszont egyes felmérések szerint a gyermekek egyharmada, mivel sem eszközük, sem internetük nem volt, nem tudott részt venni az oktatásban. A nyugdíjasoknak, látjuk az inflációs adatokat, egy ígéretet adtak, hogy majd kapnak egy 53. heti nyugdíjat, de a mindennapi életüket nem segítették. Az önkormányzatokat pedig kifejezetten sanyargatják; míg a bankoknak visszaadják majd az elvont pénzt, addig az önkormányzatoktól továbbiakat is elvonnak. A gazdasággal kapcsolatban az is tény, hogy önök késlekedve hozták meg az intézkedéseket, közel 400 ezer ember veszítette el az állását, és a holnapi nap folyamán, itt a felhatalmazási törvény örve alatt szinte nullára redukálják a munkavállalói jogokat, teljes mértékben kiszolgáltatják őket a munkaadóknak. Az összes szakszervezeti szövetség és testület egyhangúlag áll ki az ellen, hogy ezt a törvényt holnap megszavazzák, úgyhogy még van egy napjuk ezen elgondolkodni. Tisztelt Miniszter Úr! Ön azt mondja, hogy 806 cégnek mondjunk köszönetet 143 ezer munkahely megmentéséért, de azt ne várja el tőlünk, hogy Mészáros Lőrincnek is megköszönjük, hogy 850 embert kirúgott egyik napról a másikra, majd önök ezt a tettét 18 milliárd forinttal jutalmazták! Mit szól ez a 806 cég ahhoz, hogy Mészáros Lőrinccel ilyen kegyesen bántak? Itt szóba kerültek az európai uniós pénzek, 2500 milliárd forintról beszélünk. Mi azt javasoljuk, hogy ebből a lakhatási válság kezelésére épüljenek bérlakások. Azt javasoljuk, hogy végre álljanak neki az épületfelújítási, épületszigetelési programnak. Rengeteg haszna van, ott van 1,2 millió Kádár-kocka vidéken, és ott van 1,4 millió társasházi lakás, amelyet fel lehetne újítani, erre most nem is saját pénzt, hanem az európai uniós forrásokat is fel lehetne használni, és nagyon-nagyon komoly, társadalmilag hasznos és gazdaságilag is hasznos tevékenységet lehet végezni. Köszönöm szépen."
1,u2020-11-16-67,Opposition,MSZP-frakció,0.6728515625,2020-11-16,0.0717938095331192,"Köszönöm szépen ezt a jó hírt, miniszterelnök úr. Akkor viszont nagy érdeklődéssel várom, hogy milyen konkrét, a megelőzéssel kapcsolatos elképzelések vannak. S egyúttal mindenkinek nagyon-nagyon jó egészséget kívánok, hiszen most abban a helyzetben vagyunk, amikor sokkal jobban kell vigyáznunk egymásra, mint bármikor. Köszönöm szépen."
1,u2015-09-29-5,Opposition,MSZP-frakció,0.6171875,2015-09-29,0.9920118451118469,"Köszönöm szépen. Tisztelt Elnök Úr! Tisztelt Képviselőtársaim! Tisztelt Ház! Magyarország tanárainak, nővéreinek, közszolgáinak azt mondom, köszönöm. Köszönöm az állhatatosságukat, a munkájukat, az erejüket. Abban a rendszerben, ahol már lassan mindenkivel figyeltetnek mindenkit, külön is köszönet illeti a pedagógusokat. Köszönöm, hogy minden nap felkelnek, és reggel 7-re, fél 8-ra ott vannak az iskolákban, az óvodákban, a tantermekben [[Németh Szilárd István: Hát, ez szenzációs!]] , és úgy végzik a munkájukat, hogy közben a Klebelsberg Intézményfenntartó Központ tárgynak nézi őket; hogy a KLIK felügyelői sok százezer forintos fizetésekkel rohangálnak közöttük, és akarják helyettük kitalálni, hogy eléggé nemzeti-e az, ahogyan oktatnak, eléggé hűek-e a központi pártpolitikai ideológiához, vagy éppen megfelelnek-e az etikai kódex elvárásainak. [[9.20]] Köszönöm, hogy akkor is elvégzik azt, amire felesküdtek, a hivatást, amit vállaltak, amikor az állam, a politika nem szolgálja őket úgy, ahogy ők szolgálják az országunkat. Hogy fordulhat az elő, hogy a pedagógusok körében is felütötte fejét a pályaelhagyás vágya? Az elmúlt években nemhogy vonzóbbá vált volna a pedagógus szakma, hanem egyenesen tanárhiányról beszélhetünk. Hogy fordulhat az elő, hogy a pedagógusok nem kapják meg időben a juttatásaikat? Ilyen nem fordult elő az elmúlt húsz évben! Hogy fordulhat az elő, hogy az iskolarendszerben nincsenek kifizetve a számlák, nincsenek kifizetve a közüzemi számlák, a Klebelsberg Intézményfenntartó Központ fűnek-fának tartozik? Hogy fordulhat az elő, hogy amióta önök vannak, sokak számára érdemi keresetnövekedés nem történt, miközben sokkal többet kell dolgozniuk, és az oktatási rendszerben lassan már az adminisztrációt is adminisztráltatják? Hogy fordulhat az elő, hogy a nem pedagógus munkakörben dolgozók, tehát azok, akik nap mint nap a gyermekeink mellett vannak, nyolc éve nem kaptak béremelést? Iskolatitkárok, óvodatitkárok, kollégiumi titkárok, dajkák az óvodában, laboránsok, iskolapszichológusok, portások, gondnokok és sorolhatnám; amíg önkormányzati alkalmazásban voltak ezek az emberek, 20-30 ezer forinttal is magasabb volt a jövedelmük. És hogy fordulhat az elő, hogy önök olyan rendszert alkotnak, amelyben a KLIK állandóan újratermeli az adósságát, és már a kormányban sincs senkinek semmilyen ötlete arra, hogy a KLIK adósságát hogyan lehetne befoltozni? A világ nem látott még ilyen igazságtalan és hamis bérrendszert, amit önök megalkottak, amely nem differenciál, amely nem a fejlődésre ösztönöz, csak a besúgásra! Mi azt akarjuk, hogy ne csak papíron, ne csak statisztikailag ismerje el az állam a munkájukat, hanem valóban. Azt akarjuk, hogy ne úgy kapjanak béremelést, hogy közben a kafetériát azonnal megszüntetik és egyből a munkaidejük nő, eközben pedig a KLIK emberei, az állam vezetői egyre többet keresnek. Mi azt szeretnénk, hogy valóban több legyen a fizetésük. Tisztelt Képviselőtársaim! Tisztelt Ház! A politika egyszerű kérdésekről szól: milyen országban akarunk élni, milyen hely legyen Magyarország, olyan ország, amely megbecsüli tagjait, mindazokat, akik a jövőt formálják, vagy olyan, ahol a reménytelenség, a beolvadás és folyamatosan a kényszer uralkodik; ahol a tanárok, a nővérek, az orvosok értik és tudják, hogy miközben a közszolgálat a gyermekekről, a szülőkről, a betegekről, az állam polgárairól, mindannyiunkról szól, aközben az állam érti és törődik azokkal, akik ezt elvégzik. Olyan országot szeretnénk, ahol a közszolgák érzik, hogy az állam a szövetségesük a jobb élet elérésében, és az emberek is érzik, hogy a közszolgák és az állam nekik, értük szervez jobb szolgáltatásokat. Mi pontosan értjük és tudjuk, hogy a közös szolgáltatásaink annyira lesznek jók és fejlődőek, amennyire megbecsüljük azokat, akik ezt elvégzik. Erről szól az MSZP fizetésemelési programja, és ezért követeljük a kormánytól, hogy az állam ne magára, hanem ezekre az emberekre költsön. Köszönöm szépen."
1,u2021-04-27-142,Opposition,MSZP-frakció,-0.98388671875,2021-04-27,0.33564433455467224,"Elnök úr, ahogy sikerül, igen. Vajon ki mondta azt, hogy „Nem oltatom be magam. És figyelembe véve minden körülményt, nem is fogom.”; „Az emberek a mai napig bizonytalanságban vannak: a nyilvánosság elől elhallgatnak rendkívül fontos információkat a Magyarországon lévő oltóanyag mennyisége és minősége kapcsán, mindenfajta híresztelések és kérdések, kételyek merülnek fel. Ilyen helyzetben ez megengedhetetlen.”? Csak segítek önnek még túl fiatal, hogy erre emlékezzék , ez Szijjártó Péter volt, a jelenlegi külügyminiszter. Aztán Orbán Viktor csak hogy ne kelljen sokat gondolkodni a következőt mondta a Kisalföldnek: mint mondta, a gyerekeit már beoltották az iskolában, ő maga is tervezi az aktust, a felesége viszont nem, mert ő soha nem oltatja be magát semmivel, „ő lesz a kontrollcsoport”. Aztán mondok egy következőt: Navracsics Tibor frakcióvezető, Szijjártó Péter szóvivő, Pelczné Gáll Ildikó parlamenti alelnök és Selmeczi Gabriella egészségpolitikus kerek perec kijelentette, hogy nem oltatja be magát. Szijjártó Péter még azzal megörvendeztetett bennünket, hogy azt mondta, hogy „amúgy nem politikai, hanem magánügy az, hogy valaki beoltatjae magát”. És hogy itt az üzletről is beszéljünk egy kicsit, amit ön sérelmezett, Pesti Imre, a Fidesz szakpolitikusa sajtótájékoztatón azt mondta, azért drága az új típusú influenzavírus elleni oltóanyag, mert az állam ebből is üzletet csinál, a járványból is hasznot akar húzni. A vakcina „rosszízű biznisz áldozata lett” fogalmazott Pesti Imre. De említhetném Gulyás Gergely miniszter urat is, aki azt mondta, hogy szerinte az oltóanyag kapcsán a titoktartás azért is rendkívül káros, mert a közvélemény a megfelelő tájékoztatás hiányában nem csupán a többmilliárdos üzlet mára beigazolódni látszó tisztességtelen hasznát valószínűsíti, hanem az oltóanyag hatékonyságát is megkérdőjelezi, így a közbizalom elvesztésével az új influenza elleni védekezés egészének sikeressége kerül veszélybe. Tehát, képviselő úr, amikor maga itt bennünket vádol valamivel, akkor először kezdjen el a saját háza tájékán kérdezősködni, hogy amikor korábban influenzavírus elleni oltási akció volt, akkor önök miket mondogattak, még mielőtt itt az ellenzéki képviselőket vádolja azzal, hogy hogy mernek ilyen vagy olyan mondatokat elmondani. Ez nem az ön hibája, akkor még valószínűleg csak aktivistaként szerepelt a Fidesz mellett, de azért próbáltam segíteni, hogy a történelmet felidézzük. És még egy, és ez ebben a témában az utolsó gondolatom: képviselő úr, azt fejezze már be, mert ön régóta ismeri itt a parlamenti mechanizmust, sokat szerepel, tehát egy vizsgálóbizottságot, amit a parlament leszavazott, visszavonni nem lehet. Tehát értem én, hogy ez önöknek ki van adva kommunikációs direktívaként, hogy az ellenzéki képviselőknek azt kell mondani, hogy vonják vissza azt a vizsgálóbizottságot, amely, de nem lehet visszavonni, mert leszavazták már. Tehát január 25-én az ellenzéki pártok beadtak három vizsgálóbizottságra egyébként egy határozati javaslatot, mindegyiket leszavazta a fideszes többség, ahogy az összes vizsgálóbizottságot, amióta önök vannak kormányon, mindig leszavazták. Csak mivel ezt sem tudja, mert akkor még nem volt itt a parlamentben, képzelje el, amikor MSZP-kormány volt, a Fidesz által kezdeményezett összes vizsgálóbizottságot felállította az akkori kormányzati többség! Ez egy demokráciafelfogásbeli különbség egészen biztosan. Na most, ebben a határozati javaslatban egyébként, amely a vizsgálóbizottságról szól, tisztelt képviselőtársam, a határozati javaslat részében egyetlen mondat sincs arról, amit maga mond, egyetlenegy sincsen. Itt van hat pont az idő rövidsége miatt most nem olvasom fel, hogy az elnök úrnak is megfeleljek , de ezekben kérdések vannak föltéve, amelyek arról szólnak, hogy egy bizonyos helyzetben, amely a kínai vakcinával kapcsolatos, a kormányzati támogatással, vásárlással kapcsolatos, ezeknek a területén az ellenzék tájékozódjon. [[18.20]] Mindegyik mondat mögött, feladat mögött kérdőjel van. Nincs állítás. Ez a jogilag kötelező része ennek az egésznek. Tehát ha felállították volna ezt a vizsgálóbizottságot, akkor ebben a hat pontban, ebben a hat témában vizsgálódhatott volna kérdéseket föltéve az ellenzék. Semmilyen tiltásról nincs szó az égadta világon, kérdésekről volt szó. S még egyszer mondom, ami január 25-én be lett adva, azt március 8-án leszavazták. Nincs mit visszavonni, hiszen megszűnt a parlament asztalán ez a kérdés mint probléma szerepelni. A másik, amire Balczó képviselő úr is utalt, valóban egy izgalmas témakör. Ha államtitkár úr már kitért erre, akkor elnézést kérek, hiszen most kapcsolódtam vissza a vitába, de valóban érdekelne az s ezt az előző hozzászólásomban is elmondtam , hogy mi az igazság az európai uniós helyreállítási alappal kapcsolatban. Valóban nem akarja a magyar kormány igénybe venni a teljes összeget, vagy igénybe akarja venni? Érdemes lenne, ha ebben egy tisztázást adna, hiszen látható módon nemcsak egyik vagy másik, hanem szinte minden ellenzéki frakcióban fölvetődött ez az egyébként új információ, hiszen ha jól láttam, akkor a hozzászólás kapcsán Szűcs Lajos költségvetési bizottsági alelnök, fideszes képviselő is meglepődött, amikor ezt fölvetettem és rázta a fejét, hogy nem, nem, az az igaz, hogy ezt a majdnem 6000 milliárdot igénybe akarja venni. Ő valószínűleg nem olvasta a frissebb újságcikkeket, amik természetesen lehet, hogy téves információn alapulnak, torzítanak, de mégsem mindegy az teljes mértékben, hogy milyen erőforrásokkal, európai uniós erőforrásokkal állunk neki a gazdaság újraindításának, az ország újraszervezésének. S ezek azért hatalmas összegek, hiszen itt ezermilliárdokról beszélünk, tehát nagyon nem mindegy, hogy milyen okból, milyen szándékkal történt ez a miniszterelnöki irányváltás, hiszen korábban még arról volt szó, hogy a pénzügyi kérdések tulajdonképpen már rendezve vannak, a Bizottság elnökével nagy világmegváltó tervekről, víziókról fog a magyar miniszterelnök beszélni, semmi köze nincs a költségvetéshez. Ehhez képest aztán kiderült, hogy mégiscsak volt köze a költségvetéshez, olyannyira, hogy gyorsan le is mondtunk ennek a forrásnak az 57 százalékáról, hiszen a sajtóhírek alapján csak a 43 százalékát akarja igénybe venni a magyar kormány a rendelkezésre álló, valóban vissza nem térítendő és hitelformátumban megjelenő forrásoknak. Köszönöm szépen, elnök úr, a türelmet."
1,u2020-05-18-31,Opposition,MSZP-frakció,-0.98779296875,2020-05-18,0.21862833201885223,"Köszönöm a szót, elnök úr. Tisztelt Képviselőtársaim! A járvány enyhül, de igen tanulságos hónapok állnak mögöttünk. Az első ilyen tanulság, hogy a rendeleti kormányzás nem vált be. Önök nem válságot kezeltek, hanem a saját pecsenyéjüket sütögették, bosszúhadjáratot indítottak Karácsony Gergely ellen, a budapestiek ellen és az ellenzéki vezetésű települések ellen. Akadályozták az önkormányzatokat a megfelelő védekezésben, eközben Mészáros „nemstróman” Lőrincet és a fideszes elitet további tízmilliárdokkal jutalmazták a közösből. Önök is pontosan tudják, hogy a járvány kezeléséhez, megfékezéséhez nem kellett volna különleges jogrend. A beszerzésektől a kórházparancsnokok kijelölésén keresztül az egyes tevékenységek megtiltásáig minden szabály rendelkezésükre áll. [[14.30]] Éppen ezért itt az ideje megszüntetni a különleges jogrendet, itt az ideje hatályon kívül helyezni a felhatalmazási törvényt, és itt az ideje visszaadni az Országgyűlésnek a jogosítványait. Erre az MSZP a mai napon megtette a javaslatát. A második ilyen tanulság, hogy a jelenlegi egészségügyi irányítási modell és vezetés megbukott. Egy forráshiányos, kivéreztetett egészségügyi rendszer állt szemben a járvánnyal, alulfizetett orvosokkal és ápolókkal. Az, hogy mindössze ekkora veszteséggel túljutottunk a járványon, érdemben az ő áldozatos munkájuknak és az emberek fegyelmezettségének volt köszönhető. Hiába mondta Kásler Miklós az ellenkezőjét még februárban, kiderült, hogy nem volt elegendő védőfelszerelés a frontvonalban, nem készültek fel a járványra. Az egészségügyi alapellátás felfüggesztésével, a kórházak hirtelen kiürítésével emberéleteket sodortak veszélybe, családokat sodortak lehetetlen helyzetbe. Az pedig, hogy adatokat titkoltak el, hogy a kórházakban gyógyulás helyett fertőzést kaptak idős emberek, pontosan megmutatja a rendszer irányítási alkalmatlanságát. Éppen ezért javasoljuk, hogy legyen önálló egészségügyi tárca, kompetens vezetővel. Több pénz kell az egészségügyre, és a Magyar Orvosi Kamara javaslatainak megfelelően emelni kell a fizetéseket, mert mindenkinek meg kell adni az esélyt a gyógyulásra. Követeljük, hogy haladéktalanul lássanak neki az átalakításoknak! A harmadik tanulság, hogy az Orbán-kormány nem tudja, nem tudta megállítani a járvány nyomán kialakuló gazdasági válságot. A bértámogatás magyar szabályaival nem sikerült megállítani a cégek leépítési hullámát. Május 8-áig 3953 cég igényelt bértámogatást összesen 53 880 dolgozót érintően, 8,7 milliárd forint értékben. Május 8-áig a beadott igényléseknek csak 6,8 százalékát bírálták el pozitívan, 2,2 százalékát pedig elutasították. Vagyis kevesebb mint 300 cég kapott eddig segítséget 600 millió forint értékben. Csak példaként: Csehországban április 27-ei állapot szerint 200 ezer munkavállalót érintően 42 ezer cég igényelt bértámogatást, és ennek az 50 százalékát ki is fizették. Éppen ezért követeljük, hogy könnyítsenek a bértámogatás szabályain, adjanak esélyt a cégeknek a munkavállalóik megtartására és a cégek életben maradására, vállalja át a kormány a bérek 80 százalékát, a járulékok 80 százalékát, és ne csak a kieső időre! Ha most olvassuk az új híreket, hogy 80 milliárdból 70 ezer munkahelyet akarnak megteremteni, akkor kérdezem én, miért adnak 82 milliárdot a Budapest-Belgrád vasútvonalra, miért nem mentenek meg még 70 ezer munkahelyet. A negyedik ilyen tanulság, hogy az Orbán-kormány nem állította meg a járvány nyomán kialakuló szociális válságot. A nyugdíjasoknak tett ígéret csak jövőre teljesül, 53. heti nyugdíj tekintetében. Nem emelték meg a gyest, a gyetet, az anyasági támogatást, az otthon maradóknak nem adtak segítséget, akik a gyermekeikre vigyáztak az iskolák bezárása után. Nem segítették azokat, akiknek hozzátartozóikról kellett gondoskodniuk azután, hogy hazaküldték őket a kórházakból. Nem kaptak segítséget az önkormányzatok, az idősotthonokban dolgozók, és a szociális ágazatban sem kapták meg az egyszeri 500 ezer forintos juttatást, mint ahogy az egészségügyben. Éppen ezért meg kell erősíteni a szociális hálót, a nyugdíjemelést előre kell hozni, és azt követeljük, hogy ha már bevezetik a 13. havi nyugdíjat, az történjen meg egy összegben, így az alacsonyabb nyugdíjakat is fel lehet zárkóztatni. Az ötödik tanulság, hogy igazából ez nem pénz kérdése, hiszen pénz van. Vadászati kiállításra, fegyverbeszerzésre, plakátkampányra, egyházi örökségvédelemre, stadionokra, Budapest-Belgrád vasútra több mint 150 milliárd forintot költöttek el. Itt az ideje a cselekvésnek, tisztelt képviselőtársaim [[Az elnök a csengő megkocogtatásával jelzi az idő leteltét.]] propaganda helyett erre költsenek, közös jövőnkért, Magyarországért! Köszönöm."
1,u2020-11-16-195,Opposition,MSZP-frakció,-1.0,2020-11-16,0.2735835313796997,"Köszönöm szépen, elnök úr. Kásler Miklós két nappal ezelőtt azt mondta, hogy annyival más a mostani járványhelyzet, hogy az állami intézkedések alkalmazkodnak a vírushoz, nem sikerült olyan jól kézben tartani a fertőzést, mint tavasszal. Maga Kásler Miklós is bírálja most már a kormányt, hogy hogyan készültek fel egyáltalán a járvány második hullámára.Államtitkár úr, az ágyak mellé lesze megfelelő számú egészségügyi dolgozó? Önök nem beszélnek erről. Arról sem beszélnek, hogy az intenzív ellátásban hányan fertőződtek meg az egészségügyi dolgozók közül koronavírussal, hányan estek ki már most az egészségügyi dolgozók közül. Arról sem beszélnek, hogy közben az összes többi betegséggel nem kapnak ellátást a betegek, hogy hiába fordulnak orvoshoz. Elhangzott Rétvári Bencétől, hogy hívni kell a háziorvost. Hát, nem veszik fel a telefont körülbelül egy napig vagy két napig, vagy három napig, mert olyan leterhelt a rendszer! Hát, mondja már meg nekem, államtitkár úr, hogy most kihez kell fordulni minden egyéb más betegséggel! Még egyszer felteszem a kérdést, államtitkár úr. Van megfelelő számú ágy, ezt mindenki tudja. Lesze hozzá megfelelő számú egészségügyi dolgozó? Ezt az egy kérdést tettem fel, erre várom a választ. Köszönöm szépen, elnök úr. [[Taps a DK soraiból.]]"
1,u2020-02-17-11,OTHER,JOBBIK-frakció,0.9169921875,2020-02-17,1.0,"Köszönöm szépen. Tisztelt Miniszter Úr! Köszönjük szépen a tájékoztatót, és köszönjük szépen a Belügyminisztériumnak is, hogy foglalkozik ezzel a problémával, és erőket mozgósít arra, hogy védelemben legyenek, biztonságban legyenek a magyar emberek. Köszönjük szépen azoknak a dolgozóknak, akik a védekezésben eddig részt vettek és akik ezután is részt fognak venni, akár orvosok, háziorvosok vagy bárki más a szolgálatokon belül. Az is nagyon fontos, hogy a lakosságot folyamatosan tájékoztatva tartsák - én kérem, hogy erre fordítsanak figyelmet. Azt is mondhatjuk, hogy a kormány a maga módján azért viszonylag gyorsan, azt nem mondanám, hogy példásan, de gyorsan és jól reagált erre a kérdésre. És itt jutunk el oda, amit a többiek feszegettek: bár mindig lenne a kormány az egészségügyet vagy az egészségügyi helyzetet érintően ennyire gyors és ennyire felkészült a válaszadásban! Miniszter úr, nincs másról szó, ezt ön is tudja, nagyon nagy probléma a koronavírus-járvány, azonban még nagyobb probléma, hogy Magyarországon jelenleg 38 ezer ember hal meg úgy, hogy elkerülhető lenne az ő halálozásuk. Nagyon nagy probléma és nem szabad alulbecsülni a koronavírus-járványt és magát a vírust, de az is nagyon nagy probléma, hogy míg korábban a magyar betegségként a tbc-t hívták, most már a statisztikák alapján nyugodtan mondhatjuk, hogy a daganatos megbetegedések a magyar betegség, mert ebben sajnos vezető helyen van Magyarország a megbetegedések számában és a halálozásban is az európai összehasonlításban. De ha itt vagyunk, akkor nyugodtan feltehetjük azt a kérdést is, hogy vajon készen álle az összes intézményi hálózat akkor a vírusnak a kezelésére, ha esetleg járvány lesz belőle, amikor közel 600 praxis betöltetlen, akkor, amikor gyakorlatilag higiéniás eszközöket a kórházban nagyon sokszor privát gyűjtésekből vagy más forrásokból kell biztosítani. Tisztelt Miniszter Úr! Én csak arra hívom fel az ön figyelmét, hogy ha a belügyminiszter úrral vagy másokkal tudnak hatékonyan és gyorsan fellépni egy kérdésnek a kezelésére, ugyanezt a hatékony, gyors fellépést hasznosítsák az egészségügy megmentésére, mert a mai magyar egészségügyet meg kell menteni, mert egyébként nemhogy XXI. századi lesz, hanem meg se fogja élni azt, hogy XXI. századi lehessen. Köszönöm szépen. [[Taps a Jobbik soraiban.]]"
1,u2020-03-23-11,OTHER,LMP-frakció,0.9150390625,2020-03-23,0.9943305850028992,"Köszönöm a szót. Tisztelt Elnök Úr! Tisztelt Országgyűlés! Ezt a felszólalásomat is azzal szeretném kezdeni, hogy megköszönöm a munkáját azoknak, akik ezekben a percekben is a magyar emberek biztonságának és egészségének megvédéséért dolgoznak, az egészségügyben dolgozóknak, a rendvédelemben, a szociális ágazatban dolgozóknak és mindenkinek, aki most az első vonalban, a frontvonalban küzd. Köszönet ezért az áldozatos munkáért. Köszönöm szépen a miniszterelnök úrnak a tájékoztatást, a jelentést, amelyet az Országgyűlés előtt megtett. Figyeltem minden szavára, és egyetértek azzal, miniszterelnök úr, hogy nagyon-nagyon nehéz helyzetben vagyunk, és igazából még nem is tudjuk, hogy mennyire nehéz helyzetben. Nem látunk előre, nem tudjuk, hogy egészségügyi szempontból milyen hatásai lesznek és gazdasági szempontból milyen hatásai lesznek ennek a döbbenetes hatású, mostanáig beláthatóan döbbenetes hatású világjárványnak. Az egészen biztos, hogy erről őszintén kell beszélni. El kell mondani az embereknek, hogy most a fegyelmezettség a legfontosabb, a kormánynak cselekedni kell világosan, nagyon kemény, határozott intézkedéseket kell megtenni, a magyar embereknek pedig az a dolguk, hogy fegyelmezettek legyenek, nem kell megijedni, nem kell pánikolni, követni kell a szakemberek útmutatásait, és bízzunk abban, hogy néhány hónap alatt ez a helyzet rendeződni tud, és vissza tud térni az életünk a szokványos kerékvágásba. Tehát a helyzet valóban nagyon komoly, ez felelősséget kíván a kormány részéről, a kormánypártok, az ellenzéki politikusok részéről és mindenki részéről, a magyar állampolgárok részéről. Ebben teljes egyetértés van, azt gondolom. Abban is, miniszterelnök úr többször utalt rá, hogy ebben a helyzetben valóban félre kell tenni a pártpolitikai gondolkodást. Egyébként hozzáteszem, hogy ha meghallgattuk eddig a felszólalásokat, ez nem igazán sikerült. Még olyan szereplőknek sem, akik azt hangsúlyozzák, hogy félre kell tenni a pártpolitikai gondolkodást és a pártpolitikai logikát, még ők is nagyon sokszor utalnak arra, hogy ki mit nyújtott be előbb, kinek mi jutott előbb az eszébe. Ezt teljesen feleslegesnek tartom most. Valóban, erről nem csak beszélni kell, ezt meg kell teremteni, és példát kell mutatni minden szempontból. Tehát ezt még nem sikerült megteremteni. Nagyon fontos dologról beszélt Tóth Bertalan frakcióvezető-társam az elmúlt időszakban. Ha megnézzük, hogy milyen döntés, milyen nagyon fontos törvényjavaslat van előttünk, akkor látható az elmúlt napokban kialakult vitából, hogy milyen súlyos a helyzet. Mondhatjuk, hogy az elmúlt tíz évben a magyar politika egyfajta mocsárba süppedt, és a szereplői, újságírók, politikusok, véleményvezérek nem akarnak vagy nagyon nehezen tudnak kijönni ebből a mocsárból, pedig erre óriási szükség lenne. A fő vita tárgya az elmúlt napokban ez a bizonyos felhatalmazási törvény. Azt gondolom, mindenki egyetért abban, ahogy fogalmazott a miniszterelnök úr, hogy a békeidőben szokásos eljárások most nem megfelelőek, kell egy világos jogrend, egy olyan felhatalmazás a kormánynak, hogy valóban, az intézkedéseket a megfelelő gyorsasággal meg tudja tenni. Azt gondolom, hogy ebben konszenzus van. Az eddig bejelentett intézkedések hatásosságáról, elégségességéről lehet vitatkozni, fogunk is, de azt gondolom, hogy az irányban szintén meg tudunk egyezni, alapvetően jó irányú és fontos döntések születtek. Azt gondolom, hogy ezt is fontos elmondani. Ugyanakkor vannak itt olyan tényezők, amelyek nagyon sok embert nyugtalanítanak ebben az országban. Valóban, ez a felhatalmazási törvény arról szól, hogy lehetőséget ad a kormánynak, hogy gyakorlatilag rendeleti úton kormányozzon konkrétan a védekezéssel összefüggésben, és ez a működés, ez a helyzet tulajdonképpen időkorlát nélkül, a parlament ellentétes döntéséig valósul meg. Na, ez az, amivel nagyon sokan nem tudnak azonosulni, és emiatt alakult ki egy olyan vita, amely megítélésem szerint a helyzet súlyosságához mérten méltatlan volt. Én megdöbbentéssel hallgattam egyébként egyik oldalról azokat a megnyilvánulásokat, hogy itt a diktatúra kiépítése történik, míg a másik oldalról azokat a megnyilvánulásokat, hogy ellenzéki politikusok a vírus oldalára állnak, miniszter úr. Azt gondolom, hogy súlyos felelőtlenség ilyen jellegű radikális megnyilvánulásokat tenni. Ez megmérgezi a magyar közéletet, és lehetetlenné teszi azt a pártpolitikán felülemelkedő együttműködést, amire most, ha valamikor, akkor most óriási szükség lenne. Azt gondolom, hogy a mai és a holnapi parlamenti napnak az egyik legfontosabb kérdése lesz az, hogy sikerüle ezen felülemelkedni, sikerüle most példát mutatni, sikerüle olyan lépéseket tenni, hogy valóban, ahogy Tóth Bertalan képviselő úr is elmondta, konszenzussal tudjunk egy nagyon fontos és kemény intézkedést meghozni. Ezzel egyrészt fontos döntéseket óriási konszenzussal meg tudunk erősíteni mindannyian, de ugyanolyan fontos, hogy egy üzenetet tudunk küldeni a magyar társadalomnak, hogy mind kormánypárti, mind ellenzéki politikusok érzik a helyzet súlyát, és van lehetőség tíz év után is a magyar politikában egy asztalhoz ülni és megegyezni bizonyos minimumkérdésekben. Ez óriási és rendkívül fontos üzenet lenne, azt gondolom. Ebben a helyzetben, utalva arra, hogy több hétpárti, hét frakció közötti egyeztetés volt, azt gondolom, nagyon komoly felelőssége van most a kormányoldalnak. A kormányoldalnál van a többség, frakcióvezető úr, ott van a lehetőség, hogy most egy gesztust tegyenek. Múlt szerdán, talán ezt nem sokan tudják, volt egy egyeztetés konkrétan erről a törvényjavaslatról, ahol én olyan érzéssel álltam fel több órányi megbeszélés után, hogy kialakult, körvonalazódott valamiféle konszenzus. Igen, kell ez a nagyon kemény felhatalmazás, kell a rendkívüli jogrend, kell a vészhelyzet meghosszabbítása, kellenek ezek a gyors döntési lehetőségek, ugyanakkor kellenek mellé garanciák is. Garancia például arra, hogy az Alkotmánybíróság ebben a speciális helyzetben is értékelni tudja a helyzetet, gyorsan be tudjon avatkozni, és kell egy időkorlát. Ez az időkorlát nem feltétlenül azért kell, mert éppen ennyire kényesek az ellenzéki frakciók vagy az ellenzéki képviselők, hanem kell azért, mert sajnos van egy bizalomhiány a magyar társadalomban, kell az a garancia, hogy van egy időbeli korlát. Ezt olyan módon is meg lehet tenni, hogy akár 90 nap múlva, vagy akár bármilyen időszakban is az Országgyűlésnek kelljen ezt a helyzetet meghosszabbítani. Azt gondolom, itt mindannyiukban, felelősen gondolkodva, van egy olyan hozzáállás, hogy ezt megtennék. Mi is látjuk, hogy most a legfontosabb, hogy az intézkedéseket meg lehessen tenni. Ezért én is egy gesztust kérek önöktől. Most lehetőség van arra, hogy ezt a konszenzust létrehozzuk. [[14.20]] Ehhez viszont önöknek kell most egy lépést tenni, és ezeket, csak ezeket a legfontosabb garanciákat engedni, hogy beépüljenek ebbe a javaslatba, és akkor, én azt gondolom, hogy itt rendkívül széles körű együttműködés lesz, és akkor bebizonyítottuk mindannyian, kormánypárti és ellenzéki képviselők is azt, hogy nemcsak beszélünk arról, hogy fontos most a pártpolitikai gondolkodás félretétele, hanem cselekszünk is érte, és ezt meg is lehet Magyarországon valósítani. S nagyon fontos most ennél a bizonyos felhatalmazási törvénynél, hogy ez megvalósulhasson, de nagyon fontos egyébként ez a fajta együttműködés a gyakorlati életben is, a különböző döntéseknél, javaslatoknál is. Sajnos, ebben is van még mit tanulnunk, a kormányoldalnak és az ellenzéknek is. Én nem gondolom egyébként, hogy ha van egy jó javaslata az ellenzéknek, akkor azt lobogtatni kell. Nyilván működnek a pártpolitikai reflexek. Én azt gondolom, hogy a legfontosabb feladatunk, hogy ha vannak jó javaslataink, azokat el kell juttatni azokhoz, akik ezt meg tudják valósítani. Vagy éppen, ha hozzánk érkezik egy jelzés annak kapcsán, hogy esetleg van egy veszélyhelyzet, van egy elhárítandó probléma, s annak kapcsán egy javaslatot továbbítunk, annak legyen foganatja. Sajnos, az elmúlt napokban is volt egy olyan eset egyébként a MÁV kapcsán erről a mai napon később beszélni fogok , ahol egy konkrét veszélyhelyzet elhárítását kértem egy államtitkártól, aki annál a minisztériumnál van, amely felügyeli a vasúti társaságot, ami konkrétan, megítélésem és a szakszervezet szerint is veszélyhelyzetet teremt. Én nem a sajtó elé álltam, nem Facebook-posztot csináltam, nem sajtótájékoztatót tartottam; megküldtem a kérést az államtitkár úr felé, és nem történt semmi napok alatt sem. Én úgy gondolom, hogy ebből tanulni kell, és kérem a kormányt, a kormányfő urat, kérem a kormány tagjait, illetve az operatív törzset is, hogy figyeljenek ezekre a jelzésekre, mert ezek nagyon-nagyon fontos, emberéletben mérhető fontosságú intézkedések. Tehát azt gondolom lezárva a hozzászólásomat , hogy én nagyon bízom benne, hogy az önök részéről komoly az a szándék, hogy ki tudjon alakulni valóban egy pártpolitikai logikát félretevő, közös gondolkodás, viszont ehhez most önöknek kell egy nagyon fontos gesztust megtenni, és én azt gondolom, hogy ha önök most ezt megteszik [[Az elnök a csengő megkocogtatásával jelzi az időkeret leteltét.]] az ellenzék erre pozitívan fog reagálni, és annak mindannyiunk számára, a magyar társadalom számára egy nagyon fontos és pozitív üzenete lesz. Köszönöm szépen."
1,u2020-03-30-19,OTHER,LMP-frakció,0.91015625,2020-03-30,0.2265595644712448,"Köszönöm a szót. Tisztelt Elnök Úr! Tisztelt Országgyűlés! Én a mai felszólalásomat is azzal szeretném kezdeni itt napirend előtt, hogy megköszönöm a munkáját mindenkinek, aki a magyar emberek egészségének és biztonságának megőrzéséért dolgozik nap mint nap az első vonalban. Szeretnék megköszönni ugyanakkor nagyon-nagyon sok jó példát, amit láthattunk az elmúlt időszakban. Látjuk azt, hogy nagyon sok magánszemély, szervezet, vállalkozás és cég bizonyította be, hogy látják azt, hogy ezekben a nehéz időkben szükség van a társadalmi szolidaritásra, szükség van az együttműködésre és az összefogásra, és nagyon sok ilyen jellegű példát láthatunk, hogy milyen módon tud, akár egy gazdasági vállalkozás vagy mondjuk, magánszemélyek egy csoportja odafigyelni erre, és a lehetőségeinek megfelelően segíteni azoknak, akiknek erre szüksége van. Hát, erre a társadalmi összefogásra, erre az együttműködésre, amiről egyébként Dömötör államtitkár úr is beszélt, óriási szükség lenne a magyar Országgyűlésben is. És én azt gondolom, hogy erről őszintén kéne beszélnünk, és világossá kellene tennünk, hogy erre milyen módon van lehetőség, és kinél van erre valódi szándék. Én azt gondolom, hogy itt az ellenzéki képviselők részéről van erre szándék. Teljes egyetértés mutatkozik abban, erről már beszéltünk a napirend előtti felszólalás kapcsán is, hogy egy rendkívül nehéz helyzet elé nézünk, és még nem tudjuk megmondani pontosan, hogy milyen mélységű lesz ez a válság. [[11.40]] Az is teljesen világos, és ebben egyébként soha nem cáfolta a kormányt egyetlen ellenzéki párt sem, hogy ennek a helyzetnek a kezelése rendkívüli intézkedéseket igényel. Tehát egyszerűen szükség van arra, hogy a békeidőben megszokottól eltérően egy különleges jogrend lépjen életbe, és a kormány megkapja a jogi lehetőségeket arra, hogy erre a helyzetre gyorsan tudjon reagálni. Magyarul, az ellenzék egyetértett abban, hogy szükség van a rendeleti úton történő kormányzásra. De azt is világossá tettük, és elmondtuk már az első ezzel kapcsolatos egyeztetéseken is, hogy ez nem lehet korlát nélküli, tehát időbeli korlátot is érvényesíteni kell, és ebbe bizonyos garanciákat be kell vezetni. Ebben egyébként az első egyeztetéseken, a hétpárti egyeztetéseken még úgy tűnt, hogy valamiféle konszenzus mutatkozik, aztán utána született valami érdekes, furcsa politikai szándék a kormány részéről, hogy most, ebben az időszakban járatja csúcsra a pártpolitikai csatározást. Én azt gondolom, az is világos kell hogy legyen, hogy nem azért van szükség ezekre az időbeli korlátokra, és nem azért van szükség ezekre a garanciákra a különleges jogrend bevezetése kapcsán, mert az ellenzéki frakciók annyira érzékenyek lennének, hanem azért van szükség, mert a helyzet igen komoly. Amikor egy ilyen súlyos helyzettel néz szembe a nemzet, akkor van igazán szükség garanciákra, akkor van igazán szükség arra, hogy az éppen hatalmat gyakorló kormány azokhoz is szóljon, és azokat is meg akarja szólítani, azoknak is garanciát akarjon adni, akik nem szimpatizálnak vele, akik nem bíznak benne. Magyarul, az ellenzéki képviselőket is egy felelősen dolgozó kormánynak, egy miniszterelnöknek ebben a nehéz helyzetben meg kell tudni szólítani, és törekedni kell arra, hogy kialakulhasson egy széles konszenzus. Tudjuk azt, hogy ez a helyzet nagyon-nagyon kemény, a jelenleginél sokkal szigorúbb intézkedéseket igényel majd. Hétvégén a kormány bevezetett, bejelentett egy kijárási korlátozást. Tudjuk, hogy ennek valószínűleg a szigorítása is szükséges lesz a következő időszakban. Rengeteg olyan intézkedést igényel majd ez a válsághelyzet, ami a jelenlegi életünket is felforgatja majd, és a jelenleg most látható szabadságunkat, amit megszoktunk mindannyian, illetve ami az elmúlt pár hétben egy kicsit korlátokat szenvedett, még azt is erőteljesen tovább fogja korlátozni. Ahhoz, hogy ezeket a szigorú intézkedéseket mindenki el tudja fogadni pártállástól függetlenül, ahhoz kellenek ezek a bizonyos garanciák, ahhoz kellenek a korlátok, és ezt, tisztelt kormánypárti képviselőtársaim és a kormány tisztelt tagjai, meg kell érteniük. Nem az ellenzék miatt kellenek ezek a garanciák, hanem azért, hogy az a bizalom és az a széles körű társadalmi béke, ami ezeknek a szigorú intézkedéseknek és majd a válság rendkívül súlyos hatásainak a megértéséhez és elfogadásához kell, na, ez teszi szükségessé ezeket a bizonyos garanciákat. Az ellenzék nem magáért küzd, hanem azokért az emberekért, akiknek ez fontos, azért, hogy valóban ne csak beszéljünk erről a fajta politikai kiegyezésről és fegyverszünetről, hanem ez meg tudjon valósulni. Ez rendkívül fontos. Tisztelt Képviselőtársaim! Önök a vitában érveltek azzal, hogy nem lehet egy időbeli korlátot meghatározni ehhez a különleges jogrendhez, mert valóban ebben igazuk van nem tudhatjuk, hogy három hónap múlva milyen helyzettel szembesülünk, és éppen működhete majd a magyar Országgyűlés, olyan helyzetben lesze a magyar Országgyűlés, hogy össze tud ülni és döntést hozni. De van az Országgyűlés előtt olyan módosító javaslat, amely erre az önök által felvetett problémára is választ ad. Mi beterjesztettünk egy olyan javaslatot, amely 90 napos időkorlátot használ, 90 napos időkorlátra adná meg ezt a különleges jogrendet, rendeleti úton való kormányzást a kormánynak, ugyanakkor benne van az a lehetőség is, hogy ha mégis 90 nap elteltével nem tud az Országgyűlés döntést hozni, nem tudja meghosszabbítani objektív tényezők fennállása esetén, akkor nem szűnik meg a kormány intézkedési jogköre, és ezt újabb 30-30 nappal tovább lehetne folytatni. Képviselőtársaim! Én azt gondolom, hogy rendkívül fontos parlamenti ülés van ma. Egyrészt olyan nagyon fontos intézkedéseket kell elfogadni, amelyeket ismerünk mindannyian, és amelyek jelentős részében teljes konszenzus van egyébként valamennyi frakció részéről. Most önöknek van meg a lehetőség, az önök kezében van a lehetőség, hogy ezt a módosító javaslatot elfogadják, és úgy tudjuk befejezni a mai vitát és a szavazást, hogy valóban a védekezést közvetlenül érintő intézkedések kapcsán ki tud alakulni az a nemzeti konszenzus, amelynek a fontosságáról minden frakció egy hete beszél. Köszönöm szépen."
1,u2020-09-28-15,OTHER,DK-frakció,-1.0,2020-09-28,0.1081840917468071,"Köszönöm szépen a szót, elnök úr. Rétvári államtitkár itt azzal vádolta az ellenzék képviselőit, hogy elbagatellizálták a vírussal kapcsolatos dolgokat. Ön mindennap, amikor itt volt a parlamentben tavasszal, elbagatellizálta, mert nem volt hajlandó maszkot felvenni, és példát mutatni a lakosoknak. Tehát amikor arról beszélünk, hogy ki az, aki megtévesztette a magyarok százezreit, ön volt az, tisztelt államtitkár úr, mert macsóságból ön és képviselőtársai nem voltak hajlandók maszkot venni. Amikor külföldre utaztak, csak akkor vették fel a maszkot, amikor olyan nemzetközi találkozón voltak, ahol a partneren maszk volt. Önök úgy utazták végig a világot, hogy nem hordtak maszkot. Akkor ki az, aki rossz példát mutatott, képviselőtársam, államtitkár úr? Önök voltak azok. A VII. kerületben volt egy lakos egy háziorvosnál, ahol elmondta, hogy milyen tünetei vannak, és azt gondolja, hogy tesztre lenne szüksége. A háziorvos, tekintettel arra, hogy nem nagyon tudta elmondani ez a beteg, hogy találkozott koronavírusossal, azt mondta, nem látja szükségességét annak, hogy tesztet végeztessenek el rajta. Elment, saját zsebből megcsinálta a tesztet, és kiderült, hogy vírusos. Iskolaigazgatók panaszkodnak, hogy szívük szerint több esetben le kellene tesztelni a tanárokat, hisz olyan gyerekekkel voltak kapcsolatban, ami után a gyerekek, a családok biztonságát az hozná, ha ez a teszt megtörténne. Önök ezt gyakorlatilag megtagadják, nem hajlandók egyértelmű módon normális rendszert felállítani, hogy amennyiben egy iskolaigazgató, egy tanár úgy érzi, hogy tesztre van szüksége, akkor ezt megtehesse. Ezek a tesztek nem egy-egy ember érdekét jelentik, hanem az itt lévő összes ember családját is segítik ezáltal. Nem önös érdekből csinálják a tesztet, hanem minden teszt a közösség érdekét is szolgálja, hisz így lehet megakadályozni a vírus terjedését. Tudjuk és értjük, hogy az emberek nem szeretnék ugyanazokat a lezárásokat, mint amik voltak itt tavasszal, de az ellen az egyik legfontosabb fegyver, hogy ne legyen lezárás, az, hogyha tömeges és ingyenes tesztelés van. Őszintén nem értem, hogy miért félnek önök ilyen szinten a tömeges teszteléstől. Az önök ostoba és felelőtlen kinyilatkozásai eközben gyakorlatilag csak fokozzák a járvány hatását. Az ország számos pontján iskolák, osztályok zárnak be, a tanárok rettegnek és panaszkodnak. A kórházakban nincs elég orvos és ápoló, ráadásul az egyre súlyosabb leterheltség, az egyre több beteg ellátása közben összevissza küldözgetik önök a betegeket. Ha valaki szóba hozza, hogy nincs elég személyzet a lélegeztetőgépekre, a miniszterelnök belefojtja a szót. Aki elmegy tesztelni, annak a hatósági ár szerint közel egyhavi minimálnyugdíj összegét, 20 ezer forintot kell fizetnie, annak ellenére, hogy ő a tb fizetésével az árat már rég kifizette. A Demokratikus Koalíció szerint is a járvány a következő hetekben, hónapokban egyre súlyosabb lesz. Legalább annyival segíteni kellene az embereket, hogy a tesztelés ingyen legyen. Ha a válság idején van pénz vadászkiállításra, olimpiai centrumra, fociakadémiák támogatására, akkor kell hogy legyen az életmentő tesztelésre is, tisztelt államtitkár úr, tisztelt fideszes képviselők. A DK népszavazást kezdeményez az ingyenes vírustesztért. A kezdeményezés, amelyet már be is adtunk a Nemzeti Választási Irodának, minden magyar ember érdeke. A kormány azzal mentegeti magát és utasítja el a népszavazást, hogy akinél indokolt, annál elvégzik a tesztet. Ez, tisztelt államtitkár úr, színtiszta hazugság. Előfordul, ahogy mondtam, hogy háziorvosok lebeszélik a tünetekkel rendelkezőket a tesztekről, de ha mégis kérik, akkor napokat kell várni, és számtalan olyan példát látunk, hogy akkor érkezik meg a karanténpapír, amikor már gyakorlatilag lejár annak az ideje, tehát még az eljárási rendeket se rakták össze. [[11.30]] Akikkel a beteg kapcsolatban van, családtag, kollégák, általában nem tesztelik, ha tünetmentesek, pedig potenciálisan ők is veszélyeztetettek. Amit önök csinálnak a 20 ezer forintos teszttel, általában a teszt elmulasztásával, az az emberek anyagi kizsigerelése, erkölcsi és egészségügyi semmibevétele. Értjük mi, hogy sok a 20 ezer forint, emiatt inkább nem tesztelnek, vagy lebeszélik őket a tesztelésről, és akkor ki sem derül, hogy betegek, és lehet a statisztikákkal játszani, de nekünk a magyar emberek egészsége, gyógyulása mindennél fontosabb, ezért kell hogy népszavazás legyen az ingyenes vírustesztről. De, tisztelt államtitkár úr, rábeszélheti a kormányát, hogy mutassák meg, hogy önök is fontosnak tartják ezt a dolgot, és hozzanak holnap döntést arról, hogy minden vírusteszt ingyenes. Köszönöm szépen a lehetőséget, elnök úr. Köszönöm."
1,u2020-12-14-21,OTHER,Párbeszéd-frakció,-1.0,2020-12-14,0.19987556338310242,"Tisztelt Képviselőtársaim! Ennyire közönséges, alpári és primitív viszonválasz, mint amit most hallottunk Orbán Viktortól, az elmúlt tíz évben biztos, hogy nem hangzott el itt, a Parlament falai között. Ahelyett, hogy a miniszterelnök számot adna arról, hogy miért ilyen magas a halálozási szám, a saját definíciója szerint még egyszer elmondom, Orbán Viktor szeptemberben azt nyilatkozta nem a megbetegedések, hanem a halálozások számát kell figyelni. Ehhez képest, mert önök ezt eltagadják, elhazudják, mi ezt elmondjuk, és akkor Orbán Viktornak az a válasza, hogy „gazdizik”?! Ilyen végtelenül közönséges és a magyar embereket megalázó hozzászólás még nem hangzott itt el. Szégyellje magát, Orbán Viktor! És hogy meri azt mondani a miniszterelnök, hogy mi szurkolunk a vírusnak meg a halálozásnak?! Nem szurkolunk, önök szurkolnak! Azért Európában a harmadik legmagasabb a százezer lakosra vetített halálozás, mert önök nem tettek semmit. Ne tessék összekeverni a szezont a fazonnal! Azzal, hogy mi elmondjuk az igazat, azzal pont hogy nem szurkolunk a járványnak, hanem szurkolunk a magyar embereknek. Azért mondjuk el, hogy önöket újra és újra megpróbáljuk rábírni arra, hogy tessék intézkedéseket hozni időben, hogy ne legyenek ilyen katasztrofálisak a számok. Tudjuk, hogy szégyellik ezeket a számokat, tudjuk, hogy megbuktak a járványkezelésben, de ezt nehogy már rajtunk kérjék számon! Hát, hogy merészelik ezt?! És még van képe a miniszterelnöknek azt mondani, hogy mi akkor az orvosok meg a védőnők, meg az ápolók munkáját kritizáljuk! Nem, az önök tisztességtelen, semmittevő, tolvaj munkáját szidjuk és kritizáljuk. Elmondom, hogy mi az a nagy büdös járványkezelés [[Dr. Rétvári Bence: Na!]] , amit Orbán Viktor most elmondott, 1000 milliárd forint! 140 milliárd forint ment sportra az elmúlt fél évben, ebből az ezerből. 103 milliárd az egyházakra, 186 milliárd forint Mészáros Lőrincnek, 16 milliárd a Miniszterelnöki Hivatalnak, 5 milliárd forint Orbán Ráhelhez kötődő cégnek a turisztikai tanácsadáshoz. Még egyszer elmondom: 60 milliárd forintért fognak önök Semjén Zsoltnak vadászkiállítást rendezni. Hát, komolyan mondom, minden jóérzésű embernek itt felfordul a gyomra attól, amit önök mondanak! 400 ezer munkanélküli van ebben az országban, és még a KSH statisztikáját is el akarják hazudni. Pontosan azért szégyellik ezt, mert tudják, hogy megbuktak gazdaságilag, megbuktak a járványkezelésben, és megbuktak erkölcsileg. Semmilyen módon nem tudják már ezt a szétrohadt koalíciót összetartani, amik maguk itt építgettek az elmúlt tíz évben. Demeter Szilárd úgy kér bocsánatot a náci írása miatt, hogy azt mondja, hogy tévedtem, amikor Soros Györgyöt liberális Gestapónak nevezem, mert Soros György nem liberális? Hát, szégyelljék magukat az ilyen náci írások miatt! Ki fogják önöket zárni a Néppártból [[Dr. Rétvári Bence: Baranyi Krisztina?]] , és meg is érdemlik, mert most már mindenkinek elege van abból, amit önök művelnek. Hazudnak minden statisztikáról, hazudnak a magyar embereknek, álkeresztény, álkonzervatív politikát folytatnak. Szájer Józsefet védik, hogy mekkora nagy harcostársuk volt, és úgy csinálnak, mintha nem tudták volna, hogy az elmúlt 30 évben Szájer József olyan életmódot folytatott, ami szembemegy a Szájer-féle Alaptörvénnyel? Hogy köze nincs annak a kiszorító politikának a saját maguk és politikusaik életmódjához, mint amit hirdetnek!? Hogy Borkai Zsolt prostituáltozik egy általunk fizetett luxusjachton, és akkor megveregetik a vállát?! Hogy Demeter Szilárd náci cikket ír?! Hogy Kaleta Gábor 19 ezer gyermekpornográf képéért összesen 500 ezer forint büntetést kap, és akkor egy kiló krumpliért meg négymillió forintot szabnak ki?! Ez a maguk álkeresztény, álkonzervatív kormányzása. Szégyelljék magukat mindahányan vannak, és szégyelljék magukat! Sajnos, önök szurkolnak a járványnak, önök szurkolnak a halálozásnak. Három hónappal ezelőtt könyörögtünk maguknak, hogy vezessék be az intézkedéseket. Mit csináltak? Húszezres focimeccseket rendeztek, tömegrendezvényeket rendeztek, mert Orbán Viktor féltette a gazdaság visszaesését. Hát, még ez sem sikerült, mert az Unióban kisebb mértékben esett vissza a gazdaság, mint ahogy Magyarországon. Pontosan azért, mert maguk lopnak, lopnak, és lopnak, hazudnak, hazudnak, és hazudnak! Pontosan ezért fogjuk magukat 2022-ben leváltani. Igen, közösen, igen, mi ezt vállaljuk, mert ezt a szégyenteljes kormányzást nem kérjük többet. Köszönöm."
1,u2020-04-27-3,OTHER,Párbeszéd-frakció,-1.0,2020-04-27,0.15625877678394318,"Köszönöm a szót, elnök úr. Úgy tűnik, hogy a parlamentbe csak két ember nem szeret bejárni most a kormány részéről a járvány kitörése óta, ez a miniszterelnök úr és az egészségügyért felelős miniszter. Orbán Viktor és Kásler Miklós pontosan tudják sajnos, hogy elbaltázták a járványkezelést, és nem nagyon mernek számot adni itt nekünk a tetteikről, Orbán Viktor öt hete nem jött ide be napirend előtti tájékoztatást adni. [[Zaj a kormánypártok soraiban.]] iniszter úr, önök azt hiszik, hogy az ellenem folytatott gyűlöletkampány engem meghátrálásra kényszerít; úgy látom, hogy többen csodálkoztak, hogy itt felszólalok. Van egy rossz hírem. Az, hogy belőlem ellenséget csináltak, az pont azt mutatja, hogy önöket igenis nagyon zavarja az, hogy a Párbeszédben nem fogadjuk el azokat a hazug magyarázatokat, amiket a kormány ad [[Közbeszólások a kormánypártok soraiból. Zaj.]] , és zavarja önöket, hogy mi az emberek valódi problémájával foglalkozunk. Tudja ugyanis, hogy mi a valódi probléma, miniszter úr? Az, hogy önök a 30 ezer ágy kiürítésével halálba küldtek embereket. Németh Athina önkéntes mentőápoló a napokban számolt be arról, hogy az általa ápolt 10 hazaküldött betegből 9 meghalt. [[11.10]] Az egyiküknek friss és nyílt hasi sebe volt, elbocsátották a kórházból. Többen rákos betegek voltak, akiknek nem jutott otthon sem gyógyszer, sem infúzió, sem fájdalomcsillapító. Az egyik betegnek kivezették a végbelét sztómazsákkal, sem ő, sem a hozzátartozók nem kaptak tájékoztatást. Ezek az emberek, képviselőtársaim, meghaltak. Ők édesanyák, édesapák voltak, nagypapák, nagymamák és barátok. Ki a felelős ezért? Az igazság az, hogy hibát hibára, tragédiát tragédiára halmoznak, és Orbán Viktor és Kásler Miklós ezek szerint szó szerint a halálba küldenek, sajnos, embereket. Van egy másik kérdés is, miniszter úr. Most már 86 millió maszknál tartunk. Hol vannak ezek a maszkok? Pár nappal ezelőtt a kiskunhalasi járványügyi kórház intenzív osztályának vezetője még egy varrt házi maszkban nyilatkozott a sajtónak. Én csak remélni tudom, hogy mire a betegek megérkeznek ebbe a kórházba, addig megkapják az orvosok a megfelelő védőfelszerelést. Elég volt a mellébeszélésből, tessék a valós problémákkal foglalkozni, és válaszokat adni, mert emberek tízezrei vannak veszélyben! Köszönöm."
2,u2018-11-13-135,Fidesz-KDNP,Fidesz-frakció,0.8564453125,2018-11-13,0.022593246772885323,"Köszönöm szépen a szót. Tisztelt Elnök Úr! Tisztelt Ház! Tisztelt Képviselőtársaim! A kormány 2010-ben kiemelt stratégiai ágazattá nyilvánította a sportot, mert felismerte annak jelentőségét az ország hosszú távú fejlesztése szempontjából, hiszen tudjuk jól, a sport szinte valamennyi ágazatra pozitív hatást gyakorol. Éppen ezért a sport nemzetstratégiai ágazattá való kiemelése a magyar nemzet érdekeit és jövőjét szolgálja, erősíti a különböző területeket, így az egészségügyet, az oktatást, a család és ifjúság területét, a kultúrát, és kihat a gazdaság élénkítésére is. Emellett meg kell említenem azt a tényt is, hogy a sport rendkívül dinamikusan fejlődik, ennek megfelelően a sport területe már üzletággá vált, és felértékelődött a mai információs társadalmunkban. A kormány reagált ezekre a kihívásokra, és versenyelőnyt szerzett azzal Magyarországnak, hiszen nem véletlen, hogy kiváló sporteredményeink mellett most már nemzetközi versenyek rendezőjeként is elismerést szereztünk az országnak világszerte. Míg 2010-ben 34 nemzetközi sporteseményt rendezhetett hazánk, 2017-ben már ez a szám meghaladta a 130-at. Ehhez elengedhetetlen volt a lepusztult és nemritkán balesetveszélyes hazai sportinfrastruktúra jelentős fejlesztése és a sportfinanszírozási rendszer átalakítása, valamint a támogatások mértékének korrekciója. A kormány felvállalta 2010-ben ezt a feladatot, és az eredmények önmagukért beszélnek: megszereztük hazánk első téli olimpiai aranyérmét, és számos sportágban, mind az élsportban, mind pedig az utánpótlás-nevelés területén óriási sikereket értek el sportolóink, vizes világbajnokságot rendezhettünk, és hazánk első olimpiai eseményének, az EIOF-nak is házigazdái lehettünk. Talán nem túlzás azt állítani, hogy mindezek elismeréseként jövőre Budapest lesz Európa sportfővárosa, és ezzel újabb lépést teszünk afelé, hogy Budapest a sportrendezvények világvárosa legyen, ami további fővárosi infrastruktúra-fejlesztést jelent, és hozzájárul a turizmus növekedéséhez, hiszen tudjuk, Budapest fejlesztéséből minden magyar ember, így az ország profitál. [[17.30]] A sport azonban nem csak számszerűsíthető hasznot jelent; a szabadidősportot nézve javítja a népegészségügyi mutatókat, és közvetve fokozza a munkaerőpiaci versenyképességet is. Az élsport egyfelől az ország nemzetközi megítélésének befolyásolására pozitívan hat, másfelől egyedülálló összetartó és közösségépítő erővel rendelkezik. Tisztelt Elnök Úr! Tisztelt Képviselőtársaim! A kormány mindezekre alapozva tekint stratégiai ágazatként a sportra, és elkötelezett továbbra is a sport támogatása mellett, amely az elmúlt években bevezetett támogatási rendszerek és szakmai ösztönzők hatására valamennyi érintett területen, a szabadidősporttól az élsportig, az utánpótlás-nevelést tekintve is egyre hatékonyabban működik. Az elmúlt időszakban szervezeti igazgatási intézkedésekkel és átalakításokkal segítettük a sporttal kapcsolatos folyamatokat a változó nemzetközi követelményekhez, amelyek a hazai gyakorlatokon alapultak; ezeket is annak tekintetében, hogy minél sikeresebbek legyenek a sportszervezeteink, a sportolóink és a sportszakembereink. A szakmai működés és a gyakorlati alkalmazás tapasztalatai alapján azonban egyértelművé vált, hogy a folyamatosan megjelenő új kihívásoknak a sporttörvény egyes pontjainak módosításával és annak pontosításával tudunk megfelelni. Az a törvényjavaslat, amelyet most önök elé terjesztünk, jelentős újításokat tesz lehetővé a magyar sport életében. Alapvető célja többek között elősegíteni a sportcélú állami támogatások minél szélesebb körű felhasználását, kiegészíteni a sport szervezeteire vonatkozó szabályozásokat, valamint pontosítani a sporteseményekre vonatkozó biztonsági követelményeket is. Mindezt az egészséges és mozgástudatos életmód igényeinek megfelelően és annak hangsúlyozásával, hiszen elemi érdekünk, hogy felismerjük a XXI. század kihívásainak történő megfelelést, hiszen tudjuk, hogy a fizikailag és lelkileg is egészséges emberek sokkal könnyebben tudnak megfelelni az élet bármely területén. A sporttörvény javasolt módosításai számos kiemelten fontos területet érintenek, így például a sportolói jogállások körének kiegészítését a regisztrált szabadidő-sportolói státusz bevezetésével; tartalmazza a hivatásos sportoló foglalkoztatási lehetőségének bővítését; az országos sportági szakszövetségek jogállásfeltételeinek és bírósági bejegyzése szabályainak pontosítását; a látvány-csapatsportok támogatásával összefüggő feladat- és hatáskörök módosítását; a sportrendezvények biztonságára vonatkozó intézkedéseket, az olimpiai járadékra vonatkozó szabályokat, a kiemelt hazai rendezésű sporteseményekkel kapcsolatos kormányzati szereplők megjelenítését; a személyes adatok kezelésének rendjét, ideértve az adatvédelmi rendeletre és az NSR-re vonatkozó feladatok ellátását is; valamint tartalmazza az olimpiai és paralimpiai események és a sportakadémiák fogalmának tisztázását. Rendkívül fontos része a javaslatnak a sportversenyek tiltott befolyásolása elleni, nemzeti és nemzetközi együttműködéssel és nemzeti platformmal kapcsolatos feladatok meghatározása is, amelyek az egyezmény kihirdetését követően váltak szükségessé. A törvényjavaslatban szereplő módosítások összességében az elmúlt időszakban az jogalkalmazás során a kormányzat, a köztestületek, valamint az országos sportági szakszövetségek részéről felmerült kérdéseket kezelik, és a jogalkalmazás és a támogatások felhasználása ellenőrzésének megkönnyítése érdekében van rá szükség. Ennek megfelelően az adatvédelem napjaink egyik leghangsúlyosabb kérdése, hiszen a nemzeti jogszabályoknak és a nemzetközi elvárásoknak egyaránt megfelelő biztonságos adatkezelés iránti igény jogos elvárás a lakosság részéről az élet minden területén. A sportban az adatkezelés biztonságossága kiemelten fontos feladatunk többek között a dopping elleni küzdelem terén is. Ahhoz ugyanis, hogy a dopping-mintavételi és -kezelési eljárásokat végző magyar Nemzeti Doppingellenes Szervezet, a HUNADO megőrizhesse a teljes megfelelőségi státuszát, az eljárásnak teljes mértékben illeszkednie kell a Nemzetközi Doppingellenes Szervezet, a WADA szabályaihoz. A doppingellenes feladatok végrehajtásához ugyanakkor mindenképpen szükséges a sportolók személyes, esetenként egészségügyi, genetikai és biometrikus adatainak kezelése, amelyet szükség esetén a doppingellenes küzdelemben részt vevő egyéb szervezeteknek is meg kell ismerniük feladataik teljesítése érdekében. A doppingellenes küzdelem területén végzett adatkezelést és adattovábbítást az általános adatvédelmi rendelet is a közérdekkel összefüggésben nevesíti, amelynek célja a doppingszerek sportban való használatának visszaszorítása és megszüntetése. Mindezekre ugyanakkor csak úgy kerülhet sor, ha az új szabályok összhangban állnak a hazai adatvédelmi jogszabályokkal és a nemzetközi szabályozással. Az érintettek jogainak és érdekeinek biztosítása érdekében a Nemzeti Doppingellenes Szervezet a jogszabályi rendelkezéseknek megfelelő intézkedések és garanciák kidolgozására köteles a magyarországi törvényalkalmazás során is. A nemzeti sportinformációs rendszer, az NSR a magyar sport minden területére és résztvevőjére vonatkozó adatok nyilvántartását szolgáló elektronikus és folyamatkezelő rendszer. Az adatvédelmi szabályok változására tekintettel a sporttörvény NSR-rel kapcsolatos szabályait módosítani szükséges, részleteiben meghatározva a kötelező és kezelendő adatokat, az adatkezelésre jogosultak körét. Mindemellett a törvénymódosítás kiterjed a szabadidősportra is, hiszen a szabadidő eltöltésének jelentős hagyományai és szervezeti előzményei vannak Magyarországon; gondoljunk csak például a Magyar Szabadidősport Szövetségre, a Magyar Természetjáró Szövetségre vagy a Magyar Egyetemi-Főiskolai Sportszövetségre. Ennek ellenére a hazai szabadidő-eltöltési kultúrában az aktív sporttevékenység még mindig háttérbe szorul az egyéb szabadidős tevékenységekkel. Éppen ezért nagyon fontos a társadalomnak a sport iránti érzékenyítése, amely folyamatosan és jó irányba halad. Elég, ha a mindennapos testnevelés bevezetésére vagy a települési szabadidősport-programokra gondolunk, nem elég azonban, hogy a szemléletváltást sürgessük, ezért tenni is kell. Azzal egyidejűleg a szabadidősport tömegbázisát növelő direkt és indirekt anyagi ösztönző rendszert is ki kell építeni és alakítani annak érdekében, hogy a magyar népesség minél nagyobb hányada válassza az aktív életmódot, és a rendszeres sporttal tegyen egészsége védelméért. A társadalomban érzékelhető sportolási hajlandóság kiváló tendenciájának gondoljunk csak az egyre népszerűbb futóprogramokra további erősítése szükséges, ennek érdekében az állami támogatásoknak a szabadidősport területére történő kiterjesztése már megkezdődött, az eredmények pedig azt mutatják, hogy ez az irány, és ezt kell követnünk. A törvényjavaslat ezért bevezeti a regisztrált szabadidő-sportoló státuszát, amely az ösztönző rendszer jogosultsági alapját adja meg. A szabadidő-sportoló ezúton különféle, az állam által biztosított kedvezmények igénybevételére válik jogosulttá. Az önkéntes regisztrációs folyamat, valamint a kedvezmények biztosítása részletszabályait külön jogszabály határozza meg. A törvénymódosítás, a hazai sportfinanszírozási rendszer által biztosított lehetőségeket figyelembe véve a javasolt módosítás megteremti a jogszabályi alapot ahhoz is, hogy a sportegyesületek hivatásos sportolókat tudjanak foglalkoztatni, ezt is tartalmazza. Ezzel a hivatásos sportolók foglalkoztatására irányuló jogviszonyok lehetőségeinek bővítését valósíthatjuk meg. Figyelemmel a különböző nemzetközi olimpiai szervezetek által rendezett, olimpiai jelzővel bíró eseményekre és azok bővülő körére, szükséges ennek a változásnak a sporttörvényben történő követése is, mivel a MOB kizárólagos feladatkörét ezen események tekintetében is biztosítani szükséges, és feladatát el kell hogy lássa. [[17.40]] Az egyre bővülő ifjúsági és juniorversenyek száma is azt bizonyítja, hogy a sport területén kiemelten fontos szerepet tölt be az utánpótlás-nevelés, hiszen ez támogatja az egyes sportágak esetén a megfelelő kiválasztást és a felkészülést, a versenysport területén ez az élsportolóvá válás első lépcsőfoka, ennek az eredményessége a nemzeti válogatottak körében egyre népszerűbb, és ez a záloga a munkának. A kiválasztás és az utánpótlás-nevelés több színtéren zajlik, azonban az utánpótlás-nevelés alapvető színhelye a sportegyesületi foglalkozás. Tekintettel az utánpótláskorú sportolók életkorára, szükséges, hogy a sporttevékenység támogatása mellett a tankötelezettség teljesítése is nagy hangsúlyt kaphasson, és így a sportolók, a szakmai képzésükért felelős sportegyesületek és a köznevelési intézmények összehangolt feladatellátása mentén hatékony utánpótlás-nevelést tudnak biztosítani. Ezt a célt szolgálja a sportakadémia, amelynek fogalmát a módosítás eredményeként egyértelműen meghatározza a sporttörvény. Eszerint a sportakadémia olyan sportszervezet, amely olimpiai sportágban működik, és teljeskörűen a sporttudományra, a sportegészségügyre, képzési programokra és infrastrukturális körülményekre kiterjedően kiemelkedő színvonalú hátteret biztosít, gondoskodik a sportág utánpótlás-nevelési feladatainak ellátásáról, valamint a sportolók sporttevékenységét és tanulását segítő feltételek megteremtéséről. Jelenleg a látvány-csapatsportágak országos sportági szakszövetségei ellenőrzik az úgynevezett taotámogatások felhasználását, az ellenőrzés eredményéről pedig tájékoztatják a sportpolitikáért felelős minisztert. Az ellenőrzési eljárás egységesítése érdekében a javaslat egyszerűsítést tartalmaz, amelynek eredményeként az ellenőrzés sokkal gyorsabb lesz és hatékonyabban fog működni. A mostani működésben az elszámolások ellenőrzése és a lezáró értesítés kiküldése egyes támogatott szervezetek vonatkozásában két külön szervezetben valósul meg. A törvényjavaslat ezért egyszerűsíti a látvány-csapatsportágak támogatásával összefüggő feladatokat és hatásköröket. Az amatőr sportszervezetek által készített, 300 millió forint alatti elszámolások ellenőrzési feladatai teljeskörűen az országos sportági szakszövetségek hatáskörében valósulnak meg, és az ellenőrzések lezárását is ide kell érteni. A hivatásos sportszervezetek elszámolásainak és minden 300 millió forintot elérő projekt elszámolásának ellenőrzése pedig a sportpolitikáért felelős miniszterhez fog tartozni. Az új rendszer erősíti a feladatok hatékony elvégzését és az eljárás felgyorsítását, az ellenőrzés során feltárt esetleges visszaélésekből adódó szankciók pedig ezáltal rövidebb időn belül érvényesíthetőek lesznek. Mindemellett a kormány kiemelt figyelmet szentel a sportszerű szurkolás feltételeinek biztosítására és a nézőtéri erőszak elleni küzdelemre is, hiszen ezek alapfeltételei annak, hogy a szurkolás, egy-egy sportesemény megtekintése ismét akár rendszeres családi programmá tudjon válni. Azt szeretnénk mindannyian elérni, hogy megteljenek a sportcsarnokok és a futballstadionok. Az egyes sportszerűtlen magatartásokhoz kapcsolódó jogkövetkezmények hatékony alkalmazása ezért is elengedhetetlen. Célunk, hogy a rendbontó, jogellenes magatartást tanúsítő nézőkkel, szurkolókkal szembeni hatékonyabb fellépéssel javuljanak a kulturált mérkőzéslátogatás feltételei, és tovább emelkedjenek a sportesemények nézőszámai. A sportrendezvények biztonsága terén ezért többletfeladat és szabályozási kötelezettség hárul majd a sportszövetségekre. Pontosításra, kiegészítésre kerülnek a rendbontó magatartást tanúsító vagy más kifogásolható módon szurkoló személyekkel szembeni fellépést szolgáló rendelkezések is. Alapvetően olyan módosításokra kell gondolni, hogyha a törvénymódosítást megszavazza a parlament, amelyek összességében azonos szintű biztonság megteremtését és annak garantálását várják el a sportrendezvények szervezésében és lebonyolításában érintett felektől, állami szervektől. A hatályos szabályozás az Európa Tanács szakmai munkacsoportjának ajánlásait követve került kialakításra, és az eddig már bevezetett szabályoknak köszönhetően látványos eredményeket értünk el a nézőtéri erőszak visszaszorítása terén is, azonban a sportrendezvények még biztonságosabb megrendezése érdekében fontos, hogy a vendégcsapat szurkolói sportszerű magatartásának biztosítása érdekében az utazó sportszervezet is felléphessen. A nemzetközi gyakorlatra figyelemmel mindenképpen szükséges és előremutató a közreműködőkre mint új szereplőkre vonatkozó alapvető rendelkezések megjelenítése. Az UEFA-követelmények alapján ugyanis már a 2020-as Eb-hez biztosítanunk kell a rendezői tevékenység mellett a közreműködők rendszerének szabályozását, emellett alapvetően indokolt, hogy még szorosabb legyen a szervező, a rendező és a rendőrség közötti együttműködési kötelezettség is. Ki kell térni az idegenbeli találkozókon a vendégcsapat szurkolójaként elkövetett nem megfelelő nézői magatartás tanúsításának következményeire is, nevezetesen hogy a vendég sportszervezet is felléphessen a szurkolóival szemben akár kizárást alkalmazva, akár a kamerás megfigyelés lehetőségével, természetesen a szükséges adatkezelési rendelkezések betartásával. Kiterjesztjük továbbá a kamerás megfigyelés opcióját is, arra ezentúl a sportrendezvények biztonságáról szóló kormányrendelet hatálya alá nem tartozó sportrendezvények esetén is lehetőség lesz. Valamint foglalkoznunk kell a nemzetközi vonatkozású sportrendezvények biztonsága érdekében szükséges intézkedések megteremtésével is. Meg kell teremteni, hogy akiket a külföldi sportszervezet, hatóság, bíróság döntése alapján a mérkőzések látogatásától eltiltottak, azok a magyar mérkőzéseken nézőként se vehessenek részt. Ennek érdekében bővítésre kerül a sportrendészeti nyilvántartási adatkör is. A törvényjavaslatnak a jelenlegi szabályok életszerűbbé tétele mellett a másik nagy szabályozási köre a sportversenyek tiltott befolyásolása elleni nemzeti és nemzetközi együttműködéssel és nemzeti platformmal kapcsolatos feladatok meghatározása. Az Európa Tanács versenyek tiltott befolyásolásáról szóló egyezménye 2014. szeptember 18-a óta aláírásra nyitott minden állam felé. Magyarország ezt 2016 novemberében aláírta, amelyet követően megkezdődött az abban foglalt feladatok megvalósítási lehetőségeinek vizsgálata, valamint a nemzeti platform létrehozásának előkészítése. Ennek keretében hazánk részt vesz olyan nemzetközi együttműködési kezdeményezésekben, amelyek a nemzeti platform létrehozásának szakmai alapjait biztosítják. Az Európa Tanács keretei között jelentős szakmai munka és együttműködés zajlik a témában, amelynek egyik legfontosabb fóruma a Koppenhága-csoport, amelynek jelenleg 22 tagja van. Munkájában 2017 decembere óta Magyarország is részt vesz. A nemzeti platform létrehozásáról, összetételéről és működésének alapvető szabályairól a kormány határoz, de a tervezett rendszer működőképességének biztosításához és az ezzel kapcsolatos nemzetközi együttműködésben való részvétel erősítéséhez a platform irányításával összefüggő feladatokat a sporttörvényben kell meghatározni. Tisztelt Elnök Úr! Tisztelt Ház! Tisztelt Képviselőtársaim! Az elhangzottakra figyelemmel kérem, hogy támogassák az előterjesztést, hiszen az a magyar sport érdekeit szem előtt tartva a jogalkalmazás megkönnyítésére és a nemzetközi normáknak való megfelelésre irányul. Ezek a célok együttesen szolgálják a felnövekvő generációk egészségtudatos szemléletének kialakítását, sportnemzetünk mellett az egészséges sportoló nemzet identitásának fejlődését. És vitathatatlan tény, hogy az egészségesebb, nagyobb mozgáskultúrával rendelkező, aktív nemzedékek kineveléséből egész Magyarország, így az egész magyar nemzet profitál. 2010 óta dolgozunk ezért, és ezt segíti a jelen törvényjavaslat is, amely a hazai sportélet minden szereplőjének bevonásával, szakmai tapasztalatukra alapozva készült el. Mindezekre figyelemmel kérem, a törvényjavaslatot támogatni szíveskedjenek. Köszönöm szépen. [[Taps a kormánypártok soraiból.]] [[17.50]]"
2,u2016-10-12-29,Fidesz-KDNP,Fidesz-frakció,0.783203125,2016-10-12,0.11820758879184723,"Köszönöm a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Legelőször is szeretném megköszönni azoknak a képviselőtársaknak, illetőleg azoknak a frakcióknak a támogatását, akik a törvényjavaslat támogatásáról nyilatkoztak, és támogatják a törvényjavaslatot az általános vita során megtett hozzászólásaik alapján; így Vas Imre képviselő úrnak a Fidesz, Firtl Mátyás képviselő úrnak a KDNP képviselőcsoportja nevében, és köszönöm Turi-Kovács Béla képviselő úrnak, a Fidesz képviselőjének a hozzászólását is, aki támogatja a törvényjavaslatot. A képviselő úr hozzászólásának egyéb részeire majd a végén szeretnék kitérni. Tehát szeretném megköszönni azon frakciók, képviselőcsoportok és képviselők támogatását, akik a vita során a javaslatot támogatásukról biztosították. [[10.50]] Ezt követően szeretnék az ellenzéki képviselőcsoportok vezérszónokainak a hozzászólásaira reagálni, így szeretnék reagálni Demeter Márta képviselő asszony, MSZP, Mirkóczki Ádám, Jobbik és Szél Bernadett LMP-s képviselőtársam hozzászólására. Legelőször is szeretném leszögezni, hogy ez a törvényjavaslat a 2015. július 1-jén hatályba lépett szolgálati törvény harmadik pillérének a megvalósítását jelenti. Azt mondtuk, hogy előmeneteli és illetményrendszer, lakástámogatási, lakhatási támogatási rendszer, a harmadik pillér pedig azt tartalmazza, hogy a szolgálatteljesítés során szerzett sérülés vagy betegség esetén, ami a szolgálat ellátására alkalmatlanná teszi a hivatásost, legyen egy biztosíték, legyen egy olyan rendszer, amely biztosítja az ő anyagi biztonságát, hozzájárul anyagi biztonságának a megteremtéséhez, illetve fennmaradásához. Ez tehát a harmadik pillér megteremtését célozza. De ne hagyjuk figyelmen kívül ennek a törvényjavaslatnak az első részét sem, amely 2017. január 1-jén lép hatályba, és átlagosan 5 százalékos illetményemelést jelent. Ez is fontos része annak az ígéretnek, amit tettünk, hogy 2015. július 1-jét követően 2019. január 1-jéig átlagosan 50 százalék illetményemelést valósítunk meg. Ez egy nagyon fontos része a törvényjavaslatnak. Ennek a forrása is biztosítva van, hiszen a parlament már elfogadta Magyarország 2017-es költségvetését, és az életpályaprogramok forrásaként, fedezeteként a Miniszterelnökség fejezetében összesen 180 milliárd forint van erre a célra, s nemcsak a hivatásosok, a rendvédelmiek és honvédek, hanem az egyéb életpályaprogramok érintettjei részére is biztosítva. Tehát ennek megvan a forrása, most a törvényi feltételeket teremtjük meg. Arra kérem tisztelt képviselőtársaimat, hogy támogassák ezt. Erről szól a törvényjavaslat első része. A másik része pedig, még egyszer mondom, a szolgálati törvény harmadik pillérét valósítja meg, az egészségkárosodási ellátási formák bevezetését. Szeretném leszögezni, hogy ez nem a szolgálati nyugdíj pótléka vagy az arra való reagálás, hanem a törvényjavaslatban világosan megfogalmazott célokat szolgálja: aki a szolgálati kötelmekkel összefüggően olyan egészségkárosodást szenved, ami az ő egzisztenciáját és biztonságát veszélyezteti, annak a számára rendelkezik megoldási javaslatokról a törvényjavaslat. Nem akarok több szót szentelni e Házban arra, hogy miért is kellett megszüntetni a szolgálati nyugdíjat 2012. január 1-jével. Azért kellett megszüntetni, mert a szolgálati nyugdíj igazságtalan, fenntarthatatlan és finanszírozhatatlan volt. Nem akarok ennél további részletekbe belebocsátkozni. Ami pedig a jelen javaslatot illeti: még egyszer mondom, ez az életpályamodell harmadik elemét foglalja magába, és az új egészségkárosodási ellátási forma a jogosultsági feltételeket, az ellátás jellegét és mértékét tekintve nem a korábbi szolgálati nyugdíj kiváltását szolgáló jogintézmény, hanem azzal ellentétben az egészségkárosodással érintett hivatásos állományú személyek kényszerű pályakorrekciójának negatív hatásait törekszik ellensúlyozni. Ugyanakkor a járadékrendszer, figyelemmel a hivatásos állomány tagjának a jogviszonyból eredő önkéntes többletvállalására, a kiesett jövedelem részbeni pótlásával az állomány egzisztenciális biztonságát is erősíti a nyugdíjjogosultság eléréséig, tekintettel arra, hogy az új ellátási formára jogosulttá váló személyek esetében is elsődleges cél az érintett személy megváltozott egészségi állapotának megfelelő más munkakörben történő további foglalkoztatása. Az ellátást választók szolgálati viszonya a törvény erejénél fogva fog megszűnni, így a korábban hasonló élethelyzetekbe kerülőktől eltérően nem lesznek jogosultak felmentési időre és végkielégítésre. Ezt az alapvető eltérést is figyelembe véve az új ellátási forma megállapítására csak a törvénymódosítás hatálybalépésével egyidejűleg 2017. január 1-jétől nyílik lehetőség. Tisztelt Képviselőtársaim! Ezt azért tartottam fontosnak leszögezni, hogy világosan beszéljünk arról, miről szól ez a javaslat. Demeter Márta képviselő asszony azzal indította a hozzászólását, hogy óriási elmaradás van az illetményemelés területén. Tisztelt képviselő asszony, szeretném leszögezni, hogy ha 2002 és 2010 között nem olyan illetményviszonyok lettek volna, amilyenek voltak, ha törődtek volna az állomány illetményével, más lenne a helyzet. Én akkor ellenzéki képviselő voltam, és számtalan módosító indítványt adtam be az éves költségvetéshez, a Hszt.-hez, hogy ez javuljon, de eredményt nem értem el. Tehát ha 2010-ben nem az a bázis lett volna, amiből indulnunk kellett, akkor sokkal jobb lett volna az állomány helyzete. Aztán azt is mondta, hogy 2010-14 között nem történt semmiféle illetményemelés. Ez azért nem igaz, mert ha visszaemlékszik, 2010-14 között a tiszthelyettesek és a zászlósok vonatkozásában kiegészítő juttatás emelésére került sor több esetben is; tehát a tiszthelyettesek és a zászlósok vonatkozásában, és nem az egész hivatásos állomány vonatkozásában. Csak legyünk korrektek és legyünk pontosak! 2014-ben azt ígértük, hogy egy új életpályamodellt hozunk létre. Erről többfordulós egyeztetés volt az érdekképviseleti, érdekvédelmi szervekkel, a Magyar Rendvédelmi Karral, a parlamenti pártokkal, és ezt követően került benyújtásra 2015 tavaszán a törvény, emlékezetem szerint áprilisban fogadtuk el, talán április 14-én, és 2015. július 1-jén lépett hatályba ez a törvény. Azóta azokat az ígéreteket, amiket tettünk, teljesítjük. Mind az 50 százalék elérését illetően, mind pedig az életpályaprogram többi pillérét illetően is teljesíteni fogjuk a feltételeket. Az is elhangzott, hogy vannak olyan élethelyzetek, amikor a hivatásos állományú az életkor előrehaladtával nem tudja ellátni a feladatát. Erre vonatkozóan Turi-Kovács Béla is tett egy javaslatot. Képviselő úrnak és a képviselő asszonyoknak a következőt szeretném elmondani. Tisztelettel felhívom a figyelmüket arra, hogy a jelenleg hatályos szolgálati törvény, az új Hszt. is ismeri a nyugdíj előtti rendelkezési állomány fogalmát - ezt ez a szolgálati törvény hozta létre -, ami az öregségi nyugdíj előtt öt évvel vehető igénybe kérelemre, tehát a hivatásos állományú kérelmére az öregségi nyugdíj elérését megelőző öt évben, biztosítja az életpálya méltó lezárását, a megfelelő rekreációt és a szolgálatmentességet, mindezt az illetmény biztosítása mellett. Vagyis a korhatár előtti nyugdíj egyik célrendszere már most is biztosított. Tehát olyan helyzetben, amiről képviselőtársaim beszéltek, hogy mi van akkor, ha a hivatásos nem tudja ellátni a feladatát, nos, akkor ez az öregségi nyugdíjkorhatár elérése előtt öt évvel igénybe vehető, tehát otthon maradhat úgy, hogy a fizetését kapja a hivatásos. Ezt szerettem volna elmondani tisztelt képviselőtársaimnak. [[Az elnöki széket Lezsák Sándor, az Országgyűlés alelnöke foglalja el.]] Ami Mirkóczki Ádám képviselő úr hozzászólását illeti: a szolgálati nyugdíjjal kapcsolatos választ nem ismétlem meg. Képviselő úr azt kérdezte, hogy számításaink szerint most hány főt érintene ez az új rendszer. A mostani adatokat figyelembe véve, ha ebben az évben hatályba lépne - de most nem lép hatályba, csak 2017. január 1-jétől - 113 fő válna jogosulttá ezekre az ellátási formákra. Azt is felvetette, hogy mi van a pszichés terhelés során bekövetkező egészségkárosodás okozta helyzettel. Szeretném elmondani, hogy az ellátások abban az esetben is járnak, ha pszichiátriai betegséget állapítanak meg a hivatásos állományúnál. Azt gondolom, ez egy világos válasz. Tehát nem teszünk különbséget betegség és betegség között. Ha pszichiátriai betegséget állapítanak meg, akkor ez arra is vonatkozik. Kónya képviselő úr azt tette szóvá, hogy feketén dolgoznak az emberek. Képviselő úr, a feketefoglalkoztatás jogszerűtlen cselekmény, ha ilyenről tud, járjon el és tegyen eleget a képviselői kötelezettségének. Abban bízunk, hogy törvénytisztelő ember lévén ezt meg is fogja tenni a képviselő úr. [[11.00]] Ami Szél Bernadett képviselő asszony hozzászólását illeti, részben már a korábbiakat illetően válaszoltam. Az életpályatörvény, azt mondja, nem vezetett eredményre. Képviselő asszony, hadd mondjam el, hogy ez a megállapítása nem igaz. Ezt azzal is tudom bizonyítani, hogy ha ez nem így lenne, ha annyira nem érné el a célját, akkor már most nem jelentkezett volna több mint 1500 személy a határvadász-szolgálatra. Szeptember 1-jén indult a toborzás, és most már több mint 1500-an jelentkeztek a 3 ezer helyre. Bízunk abban, hogy ez teljes mértékben feltöltésre kerül, és az új hivatásos életpálya egyre vonzóbbá teszi ezt a területet. Azt gondolom, ez a szám is azt bizonyítja, hogy ez a megállapítása nem igaz. Mirkóczki Ádám képviselő úr fölvetette, hogy szeretné, ha ennek a törvénynek a hatályosulásáról lehetne majd képet kapni. Hát, nincs itt képviselő úr, de elmondom mindenkinek válaszolva, hogy megvannak a parlamenti eszközök erre, akár interpelláció, akár azonnali kérdés, sima kérdés vagy a bizottsági beszámoló. Miniszter úr minden évben az érintett bizottság előtt beszámol, akár a Honvédelmi és rendészeti bizottság előtt, az éves beszámoló keretében. Meg fogjuk ragadni mi is az alkalmat arra, hogy ennek a beszámolónak a keretében vagy egyéb más módon ennek eredményeiről tájékoztassuk a tisztelt Házat. Úgy gondolom, közös cél az, hogy ez a rendszer jól működjön, ez a rendszer beváltsa azokat az elképzeléseket, amelyek mentén megalkottuk. Még egy dolgot szeretnék kiemelni: a közbiztonság helyzetét. Képviselőtársam fölvetette, hogy romlott a közbiztonság. Ez nem igaz. Hiszen azt tudjuk mondani, hogy az elmúlt hat esztendőben jelentősen javult a közbiztonság. Én most számokat nem mondok, de azok is igazolják ezt, 430 ezerről 270 ezerre csökkent az ismertté vált bűncselekmények száma. De hadd mondjak még egy adatot, amit mindennap éreznek saját tapasztalataik alapján az emberek, hogy a megnövekedett határvédelmi feladatok, a déli határ 2015. szeptemberi védelme kapcsán tett erőfeszítések mellett is tovább javult a közbiztonság. Tehát vannak eredmények, le a kalappal a hivatásos állomány előtt. Én is, itt is köszönetet mondok a személyi állománynak a szolgálatáért, akár a településeken, akár a déli határon, akármelyik szolgálati helyen végzik ezt a hivatásosok. Úgy gondolom, jó munkát végeznek, és ezért köszönetet mondok. Ami a határon szolgálatot teljesítők ellátását illeti, szeretném elmondani, hogy a kormány, a Belügyminisztérium, az Országos Rendőr-főkapitányság, a Honvédelmi Minisztérium mindent megtesz annak érdekében, hogy az eredményes és sikeres szolgálatteljesítés feltételei biztosítva legyenek, mind a szállás, mind az étkezés, mind az egészségügyi ellátás, mind a felszereltség, a technikai eszközök vonatkozásában, a szükséges védőfelszerelések vonatkozásában. Szeretném elmondani, hogy ezeket biztosítjuk, mindent megteszünk. Arra kérem a tisztelt képviselőtársaimat, hogy ne fogalmazzanak meg olyan állításokat, amelyek valóságtartalmáról nem győződnek meg. Hiszen nem cél az, hogy az állományt elbizonytalanítsuk. Az ország óriási erőfeszítéseket tesz annak érdekében, hogy a déli határt meg tudjuk védeni. Köszönet illeti az ott szolgálatot teljesítő rendőröket, határvadászokat, honvédeket, akik sikeresen és eredményesen védik Magyarország és az Európai Unió határait. Köszönjük szépen ezúton is. Tisztelt Képviselőtársaim! Úgy gondolom, ez egy olyan törvényjavaslat, amelynek az elfogadása jelentős előrelépés a személyi állomány vonatkozásában, bízom abban, hogy támogatják. Még a Honvéd Egészségpénztárral kapcsolatban tettek föl többen kérdéseket. Demeter Márta képviselő asszony írásbeli kérdést is tett föl ezzel kapcsolatban, amire a választ megadtuk. De szeretném leszögezni, hogy a Honvéd Egészségpénztár piaci elven működik, az önkéntesség, a függetlenség, a kölcsönösség jegyében létrehozott, a társadalombiztosítási ellátásokat kiegészítő szolgáltatásokat nyújtó társulás. Ezzel kapcsolatban többször válaszoltunk a parlamentben, jómagam is és a Honvédelmi Minisztérium képviselői is az elhangzó kérdésekre. Tisztelt Országgyűlés! Tisztelt Képviselőtársaim! Úgy gondolom, hogy egy olyan törvényjavaslat általános vitáján vagyunk, amely szolgálja a személyi állomány elismerését, a szolgálati törvény hatályosulását, Magyarország, a magyar emberek közbiztonságát. Arra kérem a tisztelt Országgyűlést, hogy ezt a javaslatot támogassa. Köszönöm megtisztelő figyelmüket. [[Taps a kormánypárti padsorokban.]]"
2,u2017-06-06-193,Fidesz-KDNP,Fidesz-frakció,0.77294921875,2017-06-06,0.34886226058006287,"Köszönöm szépen. Tisztelt Elnök Úr! Tisztelt Államtitkár Úr! Tisztelt Képviselőtársaim! Először is szeretném megköszönni a lehetőséget, hogy ma itt a parlament plénuma előtt lehet beszélni, lehet vitázni a nyugdíjasok, időskorúak helyzetéről; lehet beszélni, lehet vitázni a nyugdíjakról. Számunkra ez azért is fontos, mert nagyon fontos számunkra a család, és a családon belül, azon kívül szüleink, nagyszüleink iránti szeretetünkön túl minden tiszteletünk és megbecsülésünk az idősebb generációké, a nyugdíjasoké. Számítunk a tudásukra, a tapasztalatukra, számítunk a támogatásukra. Törvényhozóként, túl most a magánszférán, tehát itt törvényhozóként igyekszünk mindent megtenni annak érdekében, hogy ők a nyugdíjas éveiket biztonságban, megbecsülésben, tiszteletben tudják tölteni. Ennek érdekében folytatjuk itt is a törvényhozói munkánkat. A mai nap ennek keretében érdemes visszatekinteni, hogy honnan indultunk el, érdemes megnézni, hogy mi történt akkor, amikor önök, szocialista-liberálisok kormányoztak, és érdemes visszatekinteni, megnézni, hogy 2010 óta, a Fidesz-KDNP kormányzása óta mennyi mindent sikerült tenni ezen a területen. Engedjék meg, hogy először beszéljek arról, hogy 2010-ben többek között vállaltuk azt, hogy megőrizzük a nyugdíjak vásárlóértékét. Ez egy nagyon komoly vállalás volt, hiszen 2010-ben - ahogy ezt államtitkár úr is elmondta - úgy vettük át az országot, hogy a gazdasága is tragikus állapotban volt, és a nyugdíjkassza is erőteljesen hiányos volt. [[Gőgös Zoltán: Volt benne 3000 milliárd.]] Jól mondja, tisztelt képviselőtársam, minden harmadik nyugdíjforint hiányzott a nyugdíjkasszából, úgy, hogy előtte szóba került az az önök részéről, hogy megint a Világbankhoz fordulnak, és segítséget kérnek, hogy egyáltalán nyugdíjakat lehessen fizetni. 2010-ben sikerült egyensúlyba hozni azt a nyugdíjkasszát, amelyből hónapról hónapra az időskorúak ellátását, a nyugdíjakat fizetjük. [[Gőgös Zoltán: Egyéni nyugdíjszámláról.]] Ez egy nagyon nagy teljesítmény volt, hiszen amellett, hogy mint mondtam, minden harmadik forint hiányzott a nyugdíjkasszából, amellett a gazdaság helyzete is tragikus volt. Tehát vállaltuk, hogy megőrizzük a nyugdíjak vásárlóértékét. Ezt nemcsak hogy teljesítettük, de sikerült a nyugdíjak vásárlóértékét, vásárlóerejét 10 százalékkal növelni. Amikor a nyugdíjasok életkörülményeiről, a nyugdíjasok helyzetéről, egzisztenciájáról beszélünk, akkor nemcsak önmagában a havi nyugdíj összegét kell nézni, hanem nagyon sok más olyan tényezőt is nézni kell, amely hatással van a nyugdíjasok életminőségére. Ilyenek tipikusan: a megélhetés költségei, a rezsiköltség, az élelmiszeráfa, de ilyenek a családtámogatási rendszer különböző elemei, vagy ilyenek azok az idézőjeles kiadások, amik az egészség megóvása vagy egy betegség kezelése esetén merülnek fel. Hát, nézzük! Nézzük a megélhetés költségeit! A rezsiköltség az idősek, a nyugdíjasok fogyasztói kosarában sokkal nagyobb százalékban szerepel, tehát számukra ezért is érzékeny kérdés, hogy havonta sárga csekken vagy a bankszámlán mennyi pénzt kell fizetni vízért, villanyért, csatornadíjért, szemétszállításért, kéményseprésért, és a többi. Ezért volt egy fontos vállalásunk, amit teljesítettünk is, hogy csökkenteni kell a rezsikiadásokat, amely persze az egész társadalomnak segítség, de nagyon nagy segítség, kiemelkedő segítség azoknak a nyugdíjasoknak, akiknek, mint mondtam, a fogyasztói kosarát nagyobb százalékban teszik ki ezek a kifizetések, ezek a költségek. 2010 előtt, tisztelt szocialista-liberális képviselőtársaim, döbbenetes volt, ahogy önök ehhez a rezsipolitikához viszonyultak. Államtitkár úr elmondta, hogy akkoriban jellemzően külföldi, javarészt multinacionális cégek tulajdonában, irányítása alatt álltak a közműszolgáltató cégek. Ezek a cégek teljesen természetes módon csak azt nézték, hogy minél nagyobb profitra, minél nagyobb nyereségre tudjanak szert tenni, őket nem érdekelte az, hogy itt Magyarországon a magyar állampolgárok, a magyar emberek, a nyugdíjasok hogyan tudják kifizetni a havi számlákat. Önmagában ez érthető, hiszen egy multinacionális cégnek csak és kizárólag ez az érdeke, az azonban érthetetlen, hogy egy kormány, amely legalábbis papírforma szerint a saját állampolgáraitól kapott felhatalmazást, és őket képviseli - erre vonatkozik a papírforma -, miért ír olyan szerződést vagy miért tart hatályban olyan szerződést, amely ezeknek a multinacionális cégeknek garantálja ezt az extraprofitot, és nem törődik azzal, hogy az ő országában, amit ő kormányoz, a nyugdíjasok hónapról hónapra, évről évre egyre többet kell hogy kifizessenek a szolgáltató cégeknek. Elmondtuk többször, két tucatszor emelték meg a rezsidíjakat, a szocialista-liberális kormányok idején több mint két tucatszor lett megemelve a gáz, a villany, s a többi, a rezsiköltség. Fájó, de igenis kifizettették ezt a magyar állampolgárokkal, köztük a nyugdíjasokkal, duplájára emelték az áram díját és háromszorosára a gáz árát, a gáz díját. 2010-től, elég nagy hangzavar kíséretében sikerült ezen a helyzeten változtatni, és sikerült csökkenteni a rezsiszámlákat, sikerült csökkenteni azokat a költségeket, amelyeket többek között a nyugdíjasok is kifizettek. [[Gőgös Zoltán: 2010-ben? Dr. Tóth Bertalan: ’10-ben? 2012-ben! Közbeszólások az MSZP soraiból. Az elnök csenget.]] A megélhetés költségei között nagyon fontos szintén a nyugdíjasoknál a fogyasztói kosárban, hogy mennyit költenek élelmiszerre. Az élelmiszerek áfája az, amin keresztül befolyásolni lehet az élelmiszerek árát, ezért úgy döntött a kormány és a Fidesz-KDNP-koalíció, hogy csökkentjük az alapvető élelmiszerek áfáját. Ez elkezdődött, megtörtént, és a jövő évre most az előterjesztés szerint a hal áfáját szeretnénk csökkenteni; itt szó volt a sertéshús, a baromfi, a tojás, a tejtermékek áfájáról, ez egy nagyon fontos lépés volt. Államtitkár úr beszélt az úgynevezett „Nők 40” programról. 2010-ben az első intézkedések egyike volt, az első törvények egyike volt, ami bejött ide a parlament elé, hogy az a nő, az a hölgy, édesanya, aki 40 évet ledolgozott, 40 év szolgálati idővel rendelkezik, beleértve a gyermekneveléssel eltöltött éveket, az menjen el, mehessen el, egészen pontosan elmehessen teljes értékű időskori nyugdíjra. A társadalomban ez pozitív volt és nagyon nagy igenlést váltott ki, hiszen azok az édesanyák is örültek, akiknek olyan típusú segítséget tudott ez nyújtani, hogy a nagymama el tudott menni nyugdíjba, és be tudott segíteni a gyermeknevelésbe, otthon tudott maradni a gyermekekkel. Államtitkár úr elmondta, hogy már több mint 190 ezer azoknak a nőknek a száma, akik igénybe vették a 40 év ledolgozott munkaév utáni nyugdíjba menetel lehetőségét. Államtitkár úr beszélt arról, hogy nagyon sokat számít az, hogy az egészségügyi kiadások mekkorák. Képviselőtársaim is fognak majd erről részletesen beszélni, hiszen én azt hiszem, hogy európai szinten nagy eredményt sikerült elérni az úgynevezett vaklicittel, ahol a támogatott gyógyszerkészítmények térítési díját csökkentjük, magyarul, ha olyan készítményt, olyan gyógyszerkészítményt vásárolnak a patikákban, amin van társadalombiztosítási támogatás, azoknak a térítési díjait sikerült jelentősen lecsökkenteni. Itt elmondom, hogy nem került bevezetésre a vizitdíj és a kórházi napidíj, sikerült megállítani, ez is jelentős költséget jelentett volna időskorú társaink, honfitársaink számára. [[15.20]] Beszéljünk egy kicsit a jövőről! Megemlíteném a nyugdíjprémiumot. A nyugdíjprémium lehetősége, és az a lehetőség, hogy egyáltalán tudunk róla beszélni, igazából az egész magyar társadalom munkájának eredménye, hiszen nyugdíjprémiumot akkor lehet adni, ha a gazdasági növekedés 3,5 százalék fölött van. Mi azt mondjuk, hogy a nyugdíjasok is részesüljenek egy ilyen teljesítményből: ha növekszik az ország gazdasági teljesítőképessége, akkor tudjanak ők is a nyugdíjemelésen túl részesülni a nyugdíjprémiumban. Az Erzsébet-program szintén egy Európa-szinten is kiemelkedő lépése a kormánynak, illetve a Fidesz-KDNP-frakciónak, hiszen nagyon sok nyugdíjas tudott így elmenni üdülni, pihenni különböző helyekre a kormány, illetve a költségvetés támogatásával. A munkahelyvédelmi akció egy nagyon fontos törvényhozói döntésünk volt, hiszen azt mondtuk, hogy vannak sérülékeny csoportok a társadalomban, ilyenek a kisgyermeket nevelő családok például, és ilyenek a nyugdíj előtt álló emberek, akik nehezen tudnak elhelyezkedni, vagy bizonytalanná vált a munkahelyük. A munkahelyvédelmi akció nagyon látványos eredményekkel járt, és az államtitkár úr is beszélt arról, hogy hány nyugdíj előtt álló honfitársunk munkahelyét sikerült ezzel megőrizni, megtartani, és aki szeretett volna még nyugdíj előtt dolgozni, az ott tudott maradni, tudott dolgozni. A nyugdíjasok foglalkoztatásáról még hadd beszéljek. KDNP-s képviselőtársaink nyújtottak be egy olyan törvénymódosítást, amely most, a jövő héten kerül majd elfogadásra, ez a nyugdíjas-szövetkezetekről szól. Ezt is nagyon fontosnak érzem, hiszen a diákszövetkezetek mintájára lehetőséget tudunk adni a nyugdíjasoknak arra [[Bangóné Borbély Ildikó: Az unoka a nagymamával együtt pakolja a polcot, úgyhogy nagyon jó lesz!]] , hogy ha szeretnének, akkor úgy tudjanak munkát vállalni, hogy rugalmas legyen a munkaidő, tehát lehet heti egy napot, két napot, lehet szezonális munkát vállalni, lehet akár egy-két órát is vállalni egy nap. És ami nagyon fontos, hogy nem fogja befolyásolni a nyugdíjfolyósítást, tehát nem áll meg a nyugdíjkifizetés, nem lesz összevonva, nem lesz összevont adózás. A szocialistáknak ismerős lehet ez az összevont adózás, hiszen az ő idejükben született meg az a törvény, hogy ha egy nyugdíjas elmegy dolgozni, akkor összevonják a fizetését és a nyugdíját, és együttesen kell adózni, tehát megadóztatták a nyugdíjakat. Ha most az adóztatásról beszélünk, azért még azt hadd mondjam el, visszatekintve az elmúlt évekre, a 2010 előtti időkre, hogy szocialista-liberális képviselőtársaim voltak azok, köztük Korózs Lajos, aki szerette volna a nyugdíjakat megadóztatni. Na, itt most az államtitkár úr expozéja, beszéde alatt, hogy mondjam, kis zajongás volt a szocialista padsorosokban. Hadd hozzak ide egy hírt, méghozzá az rtlhirek.hu-ról - kormánypárti elfogultsággal nem vádolható. 2009. május 11-én a hírek a következőképpen szóltak az rtlhirek.hu-n: „A társadalombiztosítási nyugellátásról szóló 1997. évi törvény módosításáról szavazott a parlament. Az Országgyűlés hétfői ülésén név szerinti szavazás után 199 igen,” - köztük Korózs Lajos is - „163 nem és 8 tartózkodás mellett módosította a nyugellátásról szóló törvényt. A legfontosabb változás, hogy júliustól megszűnik a 13. havi nyugdíj, és 2012-től fokozatosan, évente hat hónappal 65 évre emelkedik a korhatár.” Ne velem tessék vitatkozni, ha nem így volt; rtlklub.hu, jegyzőkönyv, az államtitkár úr pedig a szavazási listát felsorolta. Megadóztatták volna a nyugdíjakat, eltörölték a 13. havi nyugdíjat, és elvettek a nyugdíjasoktól sok-sok pénzt azzal, hogy emelték a rezsiköltséget [[Gőgös Zoltán: És miért nem adták vissza, képviselő asszony?]] be akarták vezetni a vizitdíjat [[Gőgös Zoltán: Miért nem adták vissza?]] [[Gőgös Zoltán: Miért nem adták vissza?]] be akarták vezetni a napi kórházi hozzájárulást (Gőgös Zoltán: Miért nem adták vissza?), magas volt az infláció, és sorolhatnám még hosszan. [[Az elnök csenget.]] Tisztelt Képviselőtársaim! A Fidesz-KDNP-frakcióra a jövőben is számíthatnak a nyugdíjasok [[Gőgös Zoltán: 14. havit ígért Schmitt Pál! Megmutassam?]] a 2010 óta folytatott politikánkat a jövőben is hasonlóképpen kívánjuk folytatni. Köszönöm szépen. [[Taps a kormánypártok soraiban. Gőgös Zoltán: 14. havit ígért a Fidesz!]]"
2,u2021-06-07-17,Fidesz-KDNP,KNDP-frakció,-1.0,2021-06-07,0.14521484076976776,"Köszönöm szépen a szót, elnök úr. Tisztelt Képviselő Asszony! Tisztelt Ház! Ön azt mondta, hogy mi tíz éve folyamatosan visszautalunk a múltra, önök pedig, tisztelt képviselő asszony, 70 éve a múltat akarják végképp eltörölni. Soha semmiben nem vállalják a felelősséget, amikor saját kormányzásuk alatt saját miniszterelnökük bevallása szerint nem tesznek semmit; amikor nem tesznek az emberek javára; amikor csak kommunikációban bíznak; amikor már azt mondják, hogy messze túl vannak az ország teljesítőképességén; amikor beismerik, hogy az embereknek, az Európai Uniónak is folyamatosan hazudtak, és még a költségvetésük számai sem valósak, tisztelt képviselő asszony, akkor mondják önök azt, hogy a múltról nem szabad beszélni. Önök soha semmiért a felelősséget nem vállalják, ezért akarják a múltat végképp eltörölni, tisztelt képviselő asszony. De azt nagyon furcsállom, hogy akkor, amikor Magyarországot még Hans Kluge, a WHO európai regionális igazgatója is megdicséri, és a magyar orvosoknak, ápolóknak, az operatív törzsnek és a védekezésben közreműködő embereknek a teljesítményét méltatja, és azt mondja, hogy Magyarországon példaértékű oltási kampányt folytatnak, életmentő eszközként tekintenek a vakcinára, amelynek a kérdése túlmutat a geopolitikán, ilyen és hasonló mondatok jönnek világszervezeti vezetőktől szerencsére hónapok óta, akkor ön mégiscsak folyamatosan csak kritizálja a mai magyar védekezést, folyamatosan csak ellene próbál szólni. Márpedig a legfrissebb adatok alapján is Magyarországon már messze 54 százalék fölött van az átoltottság, miközben az Európai Unióban éppen hogy elérte a 40 százalékot, és az Amerikai Egyesült Államokat is megelőzzük, amely szintén 51 százalék alatt van, tisztelt képviselő asszony. Kevés olyan ország van ma a világon, ahol azok az emberek, akik be szeretnék oltatni magukat a koronavírussal szemben, egy elektronikus rendszerben ezt napok alatt meg tudják tenni; regisztrálnak, időpontot választanak, vakcinát tudnak választani, és pár napon belül meg is kapják a vakcinájukat. Ha önökön múlna, csak titkosított szerződések lennének a raktárakban, nem pedig vakcinák, amelyekkel az embereket be is tudjuk oltani, hiszen önök itt a parlamentben mindent, de mindent elleneztek, mindent, de mindent akadályoztak. Kamuvideókat, kamustatisztikákat készítettek, kamufotókat tettek közzé az interneten, hogy próbálják akadályozni a védekezést. Ön lebecsüli a magyar egészségügyi rendszert, a magyar kórházakat de Magyarországon az nem fordult elő, mint mondjuk, Olaszországban, hogy kórházi parkolóban kellett volna lélegeztetni a betegeket nagyobb számban, nem invazív lélegeztetéssel. Az nem történt meg Magyarországon, mint Franciaországban, hogy kemoterápiás kezeléseket halasztottak el, és súlyos, életmentő műtétekre sem került sor, tisztelt képviselő asszony. Az nem történhetett meg, ami sok más közép-európai országban megtörtént, hogy külföldről hívott be orvosokat, ápolókat, mert nem volt elegendő. Az nem történt meg, hogy orvosoknak arról kelljen dönteni, hogy kinek jut lélegeztetőgép, és ki kapjon kezelést, mert bár önök végig támadták, de Magyarországon mindenkinek jutott lélegeztetőgép, mert a kormány ezeket beszerezte. [[13.50]] Önök viszont ennek a beszerzésnek minden egyes fázisát folyamatosan csak támadni tudták, semmiben sem segítettek. Egyszer nem mondták azt, hogy hogyan tudnának önök segíteni, hogy több vakcina érkezzen Magyarországra; egyszer nem mondták azt, hogy hogyan tudnának segíteni abban, hogy hogyan legyen több lélegeztetőgép. Semmi, de semmi segítséget nem nyújtottak a védekezés során, de itt a parlamentben is, a nyilvánosságban is és az Európai Parlamentben, Brüsszelben folyamatosan igyekeztek álhírekkel Magyarországot lejáratni. De szintén nem került sor arra, bár ön folyamatosan a magyar kórházakat bírálta, hogy kórházak étkezőiben kellett volna betegeket ellátni. Nem került arra sor, mint mondjuk, Spanyolországban, hogy a kórházakban annyira nem tudták ellátni a betegeket, hogy szállodákban kellett ellátni a betegeket. De ilyen Magyarországon nem volt, képviselő asszony, ön mégis folyamatosan a magyar kórházakat, a magyar orvosokat, a magyar ápolókat szidta. Magyarországon nem történt meg az, ami Svájcban megtörtént, tisztelt képviselő asszony, hogy azt mondták az embereknek, a legjobb, ha előre végrendelkeznek, hogy pontosan hogyan is kezeljék őket, hogyha a járvány alatt kórházba kerültek volna. Ön mit szólt volna ahhoz ellenzéki képviselőként Svájcban, hogyha a kormány azt mondja, hogy az emberek már előre döntsék el, hogy kérike a kezelést, nem, milyen kezelést kérnek, milyen kezelést nem kérnek, hogyha a járvány ideje alatt a parlamentbe bekerülnek, mert a magyar orvosok, a magyar ápolók ebben a nagy nehézségben is derekasan viselkedtek, és minden magyar embernek az egészségét törekedtek megvédeni. De arra sem került sor, mint Görögországban, hogy vonatokkal szállították volna tömegesen a betegeket, mondjuk, a fővárosba, vagy ami például Belgiumban előfordult, hogy Németországba vitték át a betegeket, de ez több más országban is volt. Tisztelt Képviselő Asszony! Mi, magyarok közösen, közös erőfeszítéssel, azzal, hogy az emberek megváltoztatták az életformájukat, hogy nem találkoztak másokkal, még a rokonaikkal sem, az orvosok és az ápolók azzal, hogy nem törődtek magukkal, hanem bementek és gyógyítottak és kezeltek, és az operatív törzs, rendőrök és mindenki más összefogott, és igyekezett segíteni a védekezést, ezzel ezeket sikerült nekünk eltörölni. És ön nem megköszöni ezeknek az embereknek a munkáját, nem elismeri azt, hogy Magyarország sikeresebb volt ezeken a területeken [[Az elnök csenget.]] mint a többi ország, hanem folyamatosan támad, mert önt csak a politika érdekli, sem az emberélet, sem az egészség nem érdekli. Köszönöm szépen. [[Taps a kormánypárti sorokból.]]"
2,u2020-11-16-103,Fidesz-KDNP,Fidesz-frakció,-1.0,2020-11-16,0.12123198807239532,"Köszönöm szépen. Tisztelt Képviselőtársaim! Azért tegyük fel a legfontosabb kérdést, hogy vajon miért viselkedik így az ellenzék. Szerintünk a gyűlölet, az ellenzék gyűlölete mindent felülír. [[Derültség a Jobbik padsoraiból.]] Nekik az a lényeg, hogy akadályozzák a kormány munkáját; nekik az a lényeg, hogy szétzilálják azokat a szakembereket, járványügyi szakembereket, akik napi szinten, napi 24 órát helytállnak. Nekik az az érdekük, hogy bizalmatlanságot keltsenek az orvosokkal, egészségügyi dolgozókkal szemben, és ezáltal zilálják Magyarországot. [[Z. Kárpát Dániel közbeszól.]] em most kezdték, ezt többször csinálták már a történelemben. Több bizonyíték van arra, hogy ez a gyűlölet, ami felénk irányul, nem most alakult ki bennük. Köszönöm szépen. [[Taps a kormánypártok padsoraiból.]]"
2,u2017-05-02-82,Fidesz-KDNP,Fidesz-frakció,-1.0,2017-05-02,0.48421233892440796,"Tisztelt Elnök Úr! Tisztelt Országgyűlés! Tisztelt Képviselő Úr! Érdeklődéssel hallgattam képviselő úr szavait. Bizonyára nem csak nekem tűnt fel az, hogy a benyújtott interpelláció címével sincs összhangban, de az már kétségtelen, hogy ön olyanokat állít, amiket én sosem mondtam, olyan kijelentésekre hivatkozik, amiket önkényesen kiforgatott, vagy egyáltalán nem is érti azt, amit mondtam. De végül is ebben semmi meglepő nincs, hiszen ön személyesen nyilatkozott arról, hogy alkalmatlannak tartja saját magát és arról is, hogy kiégett. [[Derültség a kormánypárti padsorokban.]] Erről mi itt hetente, gyakori hozzászólásai alkalmával már jó néhány tapasztalást szerezhettünk, és egyetértünk az öndiagnózissal. Szeretném megnyugtatni a tisztelt Országgyűlést, a magyar vásárlókat, fogyasztókat is, hogy vigyázunk az egészségükre, a hatóságok a megfelelő ellenőrzéseket megtartják. Erről még szeretnék egypár gondolatot is elmondani. Mindesetre jobban vigyázunk a magyar emberek egészségére, mint amennyire ön az összetört, tönkretett túrkevei szélmalomra volt szíves vigyázni. A kettős minőségű élelmiszerekről: a fogyasztói vélemények, a V4-tagállamok által végzett vizsgálatok, de a magyar vizsgálatok is igazolják azt, hogy ez a probléma igenis létezik, a vizsgált száz mintát, jól tudjuk, a közvéleménnyel megismertette a Nébih, jellemző az, hogy mintegy kétharmadánál komoly problémák, eltérések voltak. De én úgy látom, tisztelt Országgyűlés, hogy nem csak kettős minőségű élelmiszerek vannak, kettős minőségű politikus is létezik. Sallai Róbert Benedek egy ilyen kettős minőségű politikus, aki egyfelől álszegény földművesnek adja elő magát, vidéki nehéz sorsú embernek, másfelől pedig földtulajdonrekord-pályázó, és egyúttal, civil vagy ki tudja, milyen szervezetek, érdekeltségek révén milliárdos bevételek fölött rendelkező képviselő. Álljon itt erre néhány példa, tisztelt Országgyűlés! Sallai Róbert Benedek érdekeltségébe tartozó szervezetek az elmúlt néhány évben - a saját adataik szerint - Natura 2000-es területekre vonatkozó pályázatokon 662 millió forintot nyertek 2013-ban. [[Moraj a kormánypárti padsorokban.]] [[Moraj a kormánypárti padsorokban.]] De nyertek testvérvárosi kapcsolatok ápolására 41 millió forintot. (Moraj a kormánypárti padsorokban.) Egy másik pályázaton, LIFE-pályázaton 128 millió forintot nyertek. Képviselő úr, ön olyan ügyes volt, hogy a turisztikai fejlesztéseknél is nyert 23 millió forintot. Mindig ott van, ahol a pénz megterem, mindig eredményesen pályázik az EU-nál, és mindig eredményesen próbál föllépni a multi- és EU-érdekek, a Soros-érdekek vonalán. [[Z. Kárpát Dániel: Volt egy kérdés is!]] Csak azt szeretném így összegzésként elmondani, hogy az elmúlt, 2012-2015 közötti időszakban 1 milliárd 25 millió forintot sikerült Sallai Róbert Benedeknek mint vidéki kistermelőnek az érdekeltségein keresztül nyerni különböző helyekről. Gondolom, majd Túrkevén erről számot tud adni, hogy hol van ez a pénz. Ezek után kicsit bájos ez az aggódás az élelmiszer-minőségért, de az számunkra nagyon fontos dolog, és el szeretném azt mondani, hogy a tárgybani, szermaradvány, élelmiszer-biztonsági kérdéskörben a Nébih, annak a kiemelt ügyek igazgatósága folyamatosan végzi az ellenőrzéseket, és az elmúlt időszakban mintegy kétezer zöldség-, gyümölcs- és gabonaminta vizsgálata történt meg, hazai és importtermékeknél egyaránt. Elmondhatjuk azt, hogy itt a problémás esetek száma hét darab volt, ez 0,4 százalék a kétezerből. Tehát megvédjük a fogyasztókat, megvédjük a vásárlókat, és megvédjük azokat a magyar termelőket is, akik jó minőségű élelmiszert tesznek az asztalra. És ez így lesz a jövőben is természetesen, mert nekünk ez az elsődleges feladatunk, és én szeretném azt, hogy ez a jövőben is szakmailag kellő háttérrel alátámasztva, törvényi háttérrel alátámasztva történjen. Kérem képviselő urat válaszom elfogadására. Köszönöm. [[Taps a kormánypártok soraiból.]]"
2,u2018-11-29-57,Opposition,MSZP-frakció,0.67626953125,2018-11-29,0.03413631021976471,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Három témakörről szeretnék beszélni. Az első: inkább csak a hangsúly végett én is hadd ismételjem meg, hogy az otthonápolási díjon lévők, az otthonápolást végzők helyzetét javítandó minden intézkedés jó. Tehát én azt tudom mondani, hogy a kormány olyan lépései, amelyek bármilyen módon is, de segítik azokat az embereket, akik otthon ápolják a családtagjaikat, az mindenféleképpen jó irány és az támogatandó. Bízunk benne, hogy azokat a javaslatokat is majd támogatják, amelyek esetleg ezt a kezdeményezést vagy ezt az irányt akarják még tökéletesebbé tenni. De figyeltem Nacsa képviselő úr hozzászólását is, nagyon szakmai, szép mondatok hangzanak el. Én arra biztatnám a Fideszt, hogy ezen a területen is bátrabban lépjen. Tehát, ahogy Varju László már mondta, ha stadionépítésben ilyen bátran lépnek, nagyon sok pénzt költenek el rá, a focisták fizetésében bátran lépnek, nem bíbelődnek a nagyon mély szakmai magyarázatokkal, akkor szerintem ezen a területen is lehet bátrabban és nagyobbat lépni. És tudja mit, vigyék el azt a kreditet, hogy önök nagyobbat lépnek, mint a szocialista kormány! Legyenek önökre büszkébbek a magyarok és azok a családok, akik ilyen helyzetben vannak. Mondják azt, hogy ők önökre fognak szavazni, mert önök sokkal többet segítettek, mint a korábbi szocialista kormány, és higgye el, hogy ezen a területen ezen intézkedések miatt nem leszünk irigyek, és egyáltalán nem fogjuk sajnálni, hogy adott esetben emiatt elveszítjük azt a pár tízezer szavazót, mert önök sokkal komolyabb és nagyobb segítséget adnak. Ez azért is nagyon fontos, és talán azt érdemes hangsúlyozni, hogy szerintem se jó, ha különbséget teszünk a gyermeket nevelő vagy éppen egyéb más családtagját otthon ápoló között, ugyanis általában azt szokták mondani, hogy akik ilyen helyzetbe kerülnek, hogy valakinek otthon kell ápolnia valamelyik családtagját, az egyenlő tulajdonképpen az elszegényedéssel, hiszen számos olyan probléma adódik ebből az élethelyzetből, ami újabb és újabb konfliktusokat és gondokat jelent a család számára. Tehát éppen ezért én is egy kiemelt témakörnek tartom ezt. És azt is hozzáteszem, hogy itt a civileket pont nem szabad vádolni sem azzal, hogy álcivilek, sem azzal, hogy pártpolitizálnak, hiszen bármilyen interjút adtak az érdekképviseleti civilek vagy a vezetőik, mindig kihangsúlyozták azt, hogy mi mindent tett a kormányzó vagy kormánypárti képviselő, mi mindent tett az ellenzéki képviselő, és tudatosan távol tartották magukat a pártpolitikától. Egyébként erre volt egy jó példa, a Költségvetési bizottságban Varju László elnök úrral közösen, egységesen, és a fideszes többséggel egységesen döntöttünk amellett, hogy milyen módon, hogyan kezelünk különböző beadványokat ezzel a témakörrel kapcsolatban, tehát ez szerintem mindenféleképpen egy pozitív jel volt, hogy igenis létezhet akár pártpolitika felett álló témakör, amiben mindenki egyetért, és hajlandó a saját úgymond pártpolitikai érdekét háttérbe szorítani ezért. Na, ez az első téma. A másik a hajléktalanság kérdése. Én nem pontosan értem, hogy ebben a tekintetben is miért ilyen bátortalan a kormány, hiszen látszatmódon próbálnak kezelni egy fontos, súlyos társadalmi problémát, és ezért nem értem, hogy államtitkár úrék miért nem használják azt, ami már a kezükben van. Én bevallom őszintén, mivel érdekelt a téma, elolvastam a nyáron a „Hajléktalanügyi teendők 2015; Utcától lakásig; Javaslatok a hajléktalan emberek ellátásának átalakítására”, ez egy 2015. augusztusi stratégia. „A szakértői dokumentum a Hajléktalanokért Közalapítvány által megvalósított, ’Az utcán élő hajléktalan személyek társadalmi visszailleszkedésének, sikeres munkaerő-piaci integrációjának megalapozása’” címmel egy TÁMOP-projekt keretében valósult meg; Széchenyi 2020, Magyarország Kormánya és a többi, és a többi. Tehát itt van egy olyan dokumentáció, egy olyan stratégia, amit nem a szocialista kormány idején írtak, nem mi finanszíroztuk, semmi köze hozzá a szocialistáknak, egyszerűen a hozzáértő emberek megírták, majdnem 50 oldalban, az úgynevezett hajléktalanügyi stratégiát, amiben egyszerűen, csak így, ha végignézi, államtitkár úr, a tartalomjegyzéket, le van írva, hogy mit kellene tenni annak érdekében, hogy a hajléktalanoknak tudjunk segíteni. És mondjuk, ebből a stratégiából világosan látszik az, hogy ez egy komplex kérdés; hogy ez egyáltalán nem büntetőjogi kérdés; hogy nem lehet ezt a kérdést kriminalizációval megoldani. Lehet azt mondani, hogy biztos vannak olyanok, akik azt gondolják, hogy nem tetszik nekik, ha valaki éppen az utcán él vagy ott fekszik, vagy adott esetben még félhetnek is néha tőle az emberek értem, hogy erre próbálnak önök alapozni , de azért arra is alapozzanak, hogy a magyar társadalom túlnyomó többsége segíteni akar a hajléktalanokon, tehát van hozzá egy pozitív támogatás az emberek részéről, hogy valós megoldást adjanak erre a kérdésre. Ebben a stratégiai dokumentumban még egyszer mondom, ez majdnem 50 oldalas anyag a 3. fejezetnek az a címe, hogy „A hajléktalanság kezelését, csökkentését szolgáló további teendők”, és ebben olyan megfogalmazások vagy alpontok vannak, mind például „Új ellátási forma a „Szociális lakásotthon’”, vagy „Új szabályozók a ’Biztonságos bérlet’ rendszere”, vagy „Új pénzügyi ösztönzők a bérbeadást ösztönző adók”, „Új szervezeti forma a ’Szociális lakásügynökség’”, „Önkormányzati bérlakások”, ez a 3.3.8. pont, „Új védőháló a magáncsőd eljárás bevezetése” és a többi. Tehát, államtitkár úr, ott van a kormány kezében egy stratégiai dokumentum. Én elolvastam, nem vagyok a téma szakértője, de laikusként annyit mondhatok, hogy abszolút racionális és megvalósítható programpontokat fogalmaz meg. Olyan szakemberek dolgoztak ezen az anyagon a neveiket ismerem korábbi időszakomból fakadóan , akik valóban hozzáértői ennek a témakörnek. [[12.20]] Én pusztán csak azt kérném államtitkár úrtól, hogy a saját maguk által támogatott, finanszírozott, fölkért szakértők véleményét vegyék figyelembe; ne az ellenzék véleményét, lehet ránk legyinteni. De azoknak a szakembereknek a véleményére ne legyintsenek, akik önöknek dolgoznak, vagy az önök támogatásával dolgoznak, mert igenis ők valóban jó stratégiai dokumentumot tettek le az asztalra. Magyarul, ne a látszatmegoldást, hanem a valós megoldást válasszák. Nem véletlen, hogy ennek a dokumentumnak a címe, államtitkár úr, az, hogy az utcától a lakásig. Tehát nem a börtönig, hanem az utcától a lakásig, és ez egy fontos különbség, bármennyire is az önök számára ez nem jelent jelentős különbséget. A harmadik téma az álcivilek. Állandóan azt hallom, hogy itt mindenki álcivil. Aki bármilyen véleményt fogalmaz meg, esetleg kritikusan áll a kormányhoz, az álcivil. Így lehet a legkönnyebben aláásni a fideszes szavazók körében ezeknek a civileknek a tekintélyét. Én az önök helyében inkább odafigyelnék ezeknek a civileknek a mondataira. Én sokkal inkább álcivilnek tartom például a CÖF-öt, amelyik félmilliárd forintot kap közgondolkodás fejlesztésére, és annyira transzparensen működik. Egyáltalán, hogy tudjuk, hogy ennyit kapott, azért külön pereskedni kellett. Most azért kell külön pereskedni, hogy egyáltalán tudjuk, milyen tevékenységre költötték el ezeket a forrásokat. Bevallom őszintén, hogy én ezeket a civil szervezeteket, mint amilyen például a CÖF, sokkal inkább polgári öntevékeny csoportnak szoktam hívni, rövidítve PÖCS-nek. S azt gondolom, a munkájuk is olyan, mint amilyen a nevük. Polgári öntevékeny csoportként működnek, tehát tulajdonképpen PÖCS-ök. Köszönöm szépen."
2,u2014-11-21-141,Opposition,MSZP-frakció,0.6611328125,2014-11-21,0.13086846470832825,"Köszönöm szépen. Erre meg én nem számítottam, hogy ilyen gyorsan sorra kerülök. Azzal szeretném kezdeni, annak fölöttébb örülök, hogy vannak olyan megszólalások, amelyeket az ember pozitívan bírál el, és szeretne hozzá kapcsolódni. Ilyen többek között Tapolczai Gergely képviselő úr indítványa, illetve felszólalása, amelyet a legmesszebbmenőkig tudunk támogatni, annál is inkább, mert fölöttébb nemes ügyről van szó a jelnyelvi tolmácsszolgálatok finanszírozásában. Úgyhogy nagyon szépen köszönöm, hogy képviselő úr beadta ezt a módosító indítványt. Egyébként tettem én is ilyen próbálkozást a módosítások kapcsán. A másik dolog pedig a nemzetiségi szószólók megszólalása. Nekem nem volt még lehetőségem arra, hogy ezt legalább egy mondatban kifejtsem. Azt gondolom, hogy ebben a házban mindenki egy kicsit nemzetiségi. Nincs olyan család, ahol ne lenne egy német származású, ne lenne egy horvát vagy szerb, ne lenne egy szlovák vagy román. Ezt azért mondom csak el önöknek, az én nagyapám soha az életében ki nem tette a lábát a Kárpát-medencéből, mégis a családunkban van békési román, bunyevác, felvidéki szlovák és Baranya megyei sváb. Tehát minden olyan törekvést, amelyet a két nemzetiségi szószóló elmondott, a legmesszebbmenőkig tudunk támogatni. Tisztelt Ház! A tegnapi nap folyamán említettem, hogy ma, ha még az időkeretbe beleférünk, akkor néhány dologról szeretnék szót ejteni, többek között az egészségügy kapcsán. Teszem ezt elsősorban azért, mert pontosan tudom ? lévén, meglehetősen hosszú ideje képviselősködöm ?, hogy a társadalmi alrendszerek átalakítása nem egy egyszerű feladat, legyen bármilyen színű is egy kormányzat. Az ilyen nagy rendszerek, mint az oktatás, az egészségügy vagy a nyugdíjrendszer átalakítása bizony nagyon-nagyon alapos előkészítő munkát igényel. Ezen túlmenően pedig mi már belekóstoltunk abba, hogy mit jelent az, amikor a benne szereplők egy-egy csoportja nem támogat egy ilyen átalakítást, az bizony borzasztó kudarcos tud lenni. Szeretnék utalni a 2006 után eldöntött kezdeményezésünkre akár az egészségügy átalakítása kapcsán. Kérem önöket ? bár úgy látom, főorvos asszony éppen már elment, de nem is ezért mondom, hanem igyekszem jobbító szándékkal elmondani a véleményemet annak érdekében, hogy az sem mindegy, hogy ha egy kormány leköszön a mandátumáról, a következő kormány lehetőség szerint jobb állapotban vegye át azt a területet, mint ahogy átadta annak idején. Ebből a megfontolásból szeretnék kitérni az egészségügy néhány problémájára. Az vitathatlan, hogy ebben az évben több forrást szán a költségvetés az egészségügy finanszírozására, de azért azt meg kell jegyeznem, hogy a tavalyelőtti szintet sem éri még el a jövő évi költségvetés kiadási oldala, amelyet az egészségügyre szeretnének fordítani. Csak hogy egy nagyon egyszerű példát hozzak rá: a kórházi tevékenységek és szolgáltatások finanszírozására vitathatatlan, hogy több forrást állít be a költségvetésbe a kormány, de ez a több forrás nem éri el a 2013-as szintet sem. Következésképpen le lehet vonni, hogy az elmúlt években bizony itt több száz milliárd forintos kivonás történt az egészségügyből. Ha jól összeszámoljuk, az előző kormányzati ciklusban, már a Fidesz kormányzati ciklusában ez meghaladta a 300 milliárd forintot. Számos elmaradása van, azt gondolom, a kormánynak a fejlesztések területén. Volt itt egy utalás, azt hiszem, Szakács képviselő úr utalt rá, hogy bizony a várólisták még hosszabbak, és a műtétre váró betegek száma ma már eléri a 45 ezer főt. Ezt azért nem lehet a dicsőségtáblára felírni. Mindenki számára elérhető, ingyenes egészségügy biztosításáról beszéltek többen is, az előző államtitkár is, a jelenlegi egészségügyi államtitkár is, miközben azt látom, hogy a magánkórházak avatóján a kormányzati potentátok szívesen paroláznak a különböző egészségügyi befektetőkkel. Egyes tervek szerint a kötelező szűrésekről való távolmaradás ? ez kiderül a dokumentumokból ? a teljes társadalombiztosítási jogosultság elvesztését fogja eredményezni. Nem mintha nem értenék egyet azzal, hogy a lehető legtöbb ember menjen el szűrésre, mert az az első lépés ahhoz, hogy a későbbi problémákat megoldjuk. Mint ahogy egyetértek főorvos asszonnyal, Molnár Ágnes képviselő asszonnyal abban is, hogy lehetőség szerint az alapellátásokat erősítsük annak érdekében, hogy ne minden beteg automatikusan a kórházakra szabaduljon rá ? ezt idézőjelbe tettem természetesen ?, mert annál drágább ellátás nincs, mint a kórházat finanszírozni. [[18.10]] Elképzelhető a mostani felvetések szerint, hogy megyénként csak egyetlen kórház marad. Sokat elárul az ország egészségi helyzetéről és állapotáról két olyan ügy, amelyet szeretnék megemlíteni. Az európai uniós tagállamok közül a születéskor várható élettartam Magyarországon az egyik legalacsonyabb, és erre nem lehet büszke egyetlenegy kormány se, többek között az Orbán-kormány se, és Magyarországon sajnos az Európai Unióban a legmagasabb a koraszülések száma. Erre se lehet büszke senki.Hölgyeim és Uraim! A Magyar Kórházszövetség elnökét szeretném idézni. A jövő évi költségvetés kapcsán azt mondja a Kórházszövetség elnöke, hogy „a költségvetésben ugyan valóban több pénzt szán az egészségügyre a kormány, ennek ellenére a dologi kiadások fedezetének inflálódására, a minimálbér emelésére nincs fedezet, a kórházi adósság újratermelődése ilyen módon pedig nem megakadályozható”. Kiemelte a Kórházszövetség elnöke, hogy „a béremelésre sincs fedezet, miközben a mozgóbérek és a túlórapénzek kritikusan alacsonyak, és semmilyen fizetésemelésben nem részesültek a gazdasági, műszaki területen dolgozók”. Tehát hangsúlyozom, ezeket a mondatokat nem én mondtam, hanem a Magyar Kórházszövetség elnöke.Ha megnézzük a különböző tételeket a költségvetésben, akkor szeretném ezek közül kiemelni először is a gyógyító-megelőző szektor kapcsán, hogy minimális többletforráshoz jut ugyan, de érdemi javulásra itt sem lehet számítani meggyőződésem szerint. A kórházak a csaknem 100 milliárdos adósságukat kénytelenek lesznek továbbgörgetni maguk előtt. Hangsúlyozni szeretném, hogy az első félévben már akkora volt a kórházak adósságállománya, amely szinte kezelhetetlennek látszott, és az nyilvánvaló, hogy kormányzati beavatkozás nélkül ezeket a problémákat nem lehet megoldani.Nem szeretnék anekdotázni és otthonról hozni a példát, de mégis megteszem most. Kedves Barátaim! Én egy megyei kórházzal szemben lakom, és a biztonsági őrök elmondják, hogy a kórházba szállított gyógyszerek kapcsán a gépkocsivezető és a kocsikísérő megkérdezi, hogy nézd meg a listát, kifizették-e az előző szállítás ellentételezését, mert ha nem, akkor a gyógyszert vissza fogják pakolni a trailerre, és elmennek. Magyarul, a gyógyszerszállítók egy jelentős része már csak készpénzre hajlandó a kórházaknak is gyógyszert szállítani. Miközben ecsetelte Molnár képviselő asszony a gyógyszerkassza helyzetét. Ami intézkedés történt, annak egy részével egyet tudok érteni, egy részével nem, de mégiscsak áldatlan helyzet az, hogy lassan 100 milliárd forintra rúg már a kórházak adósságállománya.Szeretném idézni Rétvári Bence államtitkár urat. Szerinte „60 milliárd forintos általános céltartalék szolgálja jövőre a költségvetés intézményeinek adósságrendezését, ezen belül a kórházakét is”. Gondoljanak bele! Azt mondja államtitkár úr, hogy van 60 milliárd forint a költségvetési intézmények hiányainak finanszírozására, benne a kórházaké, amelyeknek egyedül több mint 100 milliárd adósságuk van már. Az, hogy pontosan ennek hányadrészét fordítják majd a kórházak adósságainak csökkentésére, csak év közben derül ki, és függ attól is természetesen, hogy a kórházak milyen garanciákat vállalnak az adósságuk újratermelődésének elkerülése érdekében. Egy biztos, hogy ha nincs rendszerszerű beavatkozás, akkor ezek az adósságok újra és újra termelődni fognak, és nagy valószínűséggel a jelenleginél csak magasabbak lesznek.Államtitkár úr jelezte a rezidensek ösztöndíjprogramját is, és azt mondta, hogy tovább bővítik jövőre, a jelenlegi 1700 résztvevőhöz további 700 rezidens csatlakozhat pluszforrásoknak köszönhetően. A Rezidens Szövetség elnöke viszont azt mondja: „A humánerőforrás-bomba ketyeg az egészségügyben. A jelenlegi tendenciát alapul véve a 2013-as, már nagyon alacsony szakemberhiányos szintnek a 60 százalékára csökken az orvosi létszám 2023-ra.” Tehát nem én állítom, a Rezidens Szövetség elnöke. Ezek kardinális kérdések. Kedves Barátaim! Egybefüggő területet mondok. Az Észak-Jászságban csak egyetlenegy problémát, a háziorvosi ellátottság ügyét hozom fel példának. Két évvel ezelőtt, amikor megtiltották, hogy nyugdíj mellett lehessen dolgozni, illetve pontosabban a törvényt úgy módosították, hogy a miniszter külön elbírálhatja, hogy kinek ad jogosultságot ehhez, akkor engem megkerestek ott élő emberek, és elmondták, hogy 23 településen ? egybefüggő településrendszerben, Észak-Jászságban ? csak és kizárólag nyugdíjas háziorvosok vannak. Kedves Barátaim! Az egész abaúji térségben az orvosoknak több mint kétharmada 70 éven felüli. Ezt csak így margó szélén jegyeztem meg. Ha 2023-ra ilyen állapotok lesznek a Rezidens Szövetség felmérése alapján ? egyértelmű, hogy egyáltalán nem csökken az orvoselvándorlás ?, a 25-29 évesek többsége még a szakvizsga megszerzése előtt távozik az országból. Ezt is a Rezidens Szövetség elnöke mondja. Hangsúlyozni szeretném, hogy miről van szó, hogy a szakvizsga letétele előtt elmennek ebből az országból. Úgy tűnik, hogy a kormány hiába adott az előző ciklusban ösztöndíjat a rezidenseknek, mert a szakvizsgával vége a plusz 100 vagy 200 ezer forintos állami támogatásnak, és az addig egyébként közel 300 ezer forintot kapott rezidens, amikor kezdő orvosként beáll és megkapja az első fizetését, ez a közel 300 ezer forintos fizetés le fog esni 150-160 ezer forintra. Következésképpen nem vállalja ezt az életszínvonal-csökkenést, és még a szakvizsgája előtt, ahogy mondja az elnök úr, elhagyja az országot. Szeretnék egy másik ügyre is kitérni, az államosítás vagy nem államosítás kérdésére. Zombor Gábor államtitkár úr tett már utalásokat arra, hogy a jövő évben a kormány hogyan viszonyul ehhez az ügyhöz. Ennek kapcsán érdemes kiemelni, hogy a költségvetés általános indokolása szerint ? hangsúlyozni szeretném, most idézek a költségvetésből – „a kormány alapvetőnek tartja, hogy a társadalombiztosítási alapon működő állami egészségügy teljes egészében ingyenes lesz, pluszfizetési kötelezettség a betegeket nem fogja terhelni”. Két pici megjegyzést szeretnék tenni. Hivatalosan, kedves barátaim, Magyarországon három év óta nincs társadalombiztosítás. Az Alaptörvényből önök ki tetszettek ezt hagyni, ez a szó benne sincs, hogy társadalombiztosítás. Következésképpen minden olyan jogosultság vagy járandóság, legyen ez pénzbeli ellátás vagy szolgáltatás, amelyet ezen a rovaton le akarnak csökkenteni vagy el akarnak venni, ezt bármikor megteheti a kormány jogszerűen, mert hivatalosan Magyarországon nincs társadalombiztosítás. Ezek a folyamatok, ahogy én látom az államtitkári megszólalásokat és szerepléseket, illetve a kormány kommunikációját, meglehetősen ellentmondóak. Egyfelől mostanában úton-útfélen arról beszélnek, hogy szétválasztják fizikailag is a magán- és az állami egészségügyet, de azt is tudjuk, hogy eközben támogatni akarják a magánegészségügy fejlesztését is. Tehát továbbra is homályos, hogy a lopakodó reformmal állunk szemben, vagy valóban csak tisztázni akarják a viszonyokat. Kérdés, hogy ennek mi az ára, ja, és persze ki fogja majd megfizetni.Közel egy évtizeddel ezelőtt, amikor mi is belekerültünk abba a helyzetbe, hogy gondolkodnunk kellett többek között ennek az alrendszernek az átalakításán, számomra világos volt: soha nem tud ez a gazdaság, ez a társadalom ilyen jövedelmek mellett annyi adót és járulékot beszedni, amely szükséges lenne az egészségügy, az oktatás és egyáltalán az állam működtetéséhez. Na most, kérem szépen, hogy ha ez így van, márpedig így van, akkor utána kellene nézni valamilyen friss pénznek. Ilyen friss pénz lehetett volna annak idején a 300 forintos vizitdíj, amelyet éppen ez a kormányzó párt torpedózott meg, pedig az a pénz ott maradt az orvosoknál. Tévedés ne essék, én nem sírom vissza ezt a helyzetet, csupán szeretnék ráutalni arra, hogy kérem szépen, nem tudják megspórolni, hogy ne legyen az egészségügyben friss pénz, új pénz, mert egyébként le fog pusztulni az egész, mint ahogy a szemünk láttára pusztul lefelé az egészségügyi ellátórendszer évről évre.Szakértők mondják, és szerintük mindezek alapján tiszta, igazságos helyzet, de szegény- és gazdagellátásra szakadó egészségügy is lehet az átalakítások eredményeképpen. Az első bejelentést követő bizonytalanság után egyelőre csak az irány biztos, ugyanis a magán- és a közellátás jelenleg meglehetősen összekeveredik, legalábbis ami a tulajdonviszonyokat, illetve az orvosok jogviszonyát illeti. Hangsúlyozom, ezt az egészségügyhöz professzionális szinten értő emberek állítják. [[18.20]] Az állami kórházakban például olyan műveseállomások, képalkotó diagnosztikai központok és laboratóriumok is működnek, amelyek magántulajdonban vannak, de ellátják az intézmény ellátási területén élőket. Ugye, nem kell itt hosszan ecsetelni a példákat erre. Bizonyos mennyiségű ellátásra szerződtek, amit az OEP finanszíroz, emellett pénzért magánellátást is nyújtanak. Egyelőre valószínűleg maradnak, ahogy az államtitkár úr szavaiból is kiderült, az állam nem tudja kivásárolni őket, sem akkora léptékben nem tud új fejlesztéseket végrehajtani. Tehát először bemondanak valamit, aztán visszakoznak belőle, mert rájönnek, hogy azt nem lehet megvalósítani, legalábbis úgy, ahogy szeretnék. Ha megengedik, néhány következtetést mégiscsak le lehet vonni abból, ami az elmúlt egy hónapban történt ezen a területen. Hangsúlyozom, többször hangot adott Zombor Gábor államtitkár úr ennek. A következtetések: egyelőre nem lehet orvost, kórházat, illetve rendelőt választani; egyelőre nem lehet. Még nem tudni, hogy pluszpénzért lehet-e majd orvost, kórházat vagy rendelőt választani. A harmadik következtetés: nem kapja majd meg mindenki a legjobb ellátást, és főleg nem gyorsan. A negyedik következtetés: az állami intézményben nem működhet privát szolgáltató, de hát átmenetileg mégiscsak működhet. S még egy következtetés: magánszolgáltató nem kaphat OEP-finanszírozást, de átmenetileg mégiscsak kaphat OEP-finanszírozást. Végezetül: a közreműködő szerződéssel dolgozó kórházi orvosok nem magánszolgáltatók. Ha ezeket mind mint következtetést levonjuk, akkor engedtessék meg az az egyetlenegy mondat, hogy borzasztó nagy a bizonytalanság, és az orvosok meg a kórházigazgatók vannak a legjobban összezavarodva. Tisztelt Ház! Ugye, emlékszünk még arra a szlogenre, hogy az egészségügy nem üzlet. Ezt maga Orbán Viktor többször emlegette 2008 óta, akkor a Fidesz még ellenezte, hogy az egészségügyben megjelenjenek a magánbiztosítók, sőt népszavazással tették lehetetlenné, hogy az előbb említett 300 forintos vizitdíjat megfizesse egy beteg, és az az orvoshoz kerüljön, vagy ott maradjon az orvosnál. Viszont 2010-ben hatalomra kerülve Orbán Viktor már mást gondolt. Azt mondta 2010-ben ? szó szerint idézem ?, hogy új alapokra kell helyezni az egészségügyet, az emberek más egészségügyi rendszert akarnak, mint amit a kormány próbál rájuk erőltetni. Az egészségügyet úgy kell megújítani, hogy ne káoszba vezessen, mint ma, hanem hogy jobban működjön, úgy kell megújítani, hogy az emberek ne betegebbek legyenek, mint ma, hanem egészségesebbek. Az állam több felelősséget vállaljon, ne kevesebbet, több pénzt költsön az egészségügyre és az oktatásra, és ne kevesebbet. Ezt maga a miniszterelnök úr mondta. S arra is emlékszünk, ugye, amikor azt mondta, hogy ne arra figyeljenek, amit mondok, hanem amit csinálok. Ahogy említettem, korábban szerepelt a régi alkotmányban, hogy az államnak kötelessége az egészségügyi ellátás megszervezése és finanszírozása, és ez a tb útján történik, magyarán: járulék fejében ellátás jár az állampolgárnak. Ahogy említettem, az Alaptörvényből ez a passzus kimaradt, még az állami egészségügyi ellátás biztosítására sem vállal kötelezettséget az állam. Az Alaptörvényből pedig a társadalombiztosítás kifejezést is törölték, ahogy említettem az előbb. Lényegében megszüntették a biztosításalapú egészségügyet, hiszen a munkaadói kötelezettségként befizetett 27 százalékos tb-járulékot átkeresztelték szociális hozzájárulási adóra. Itt jegyzem meg, hogy ha ez szociális hozzájárulási adó és nem társadalombiztosítási járulék, akkor, kedves barátaim ? itt ül a gazdasági tárca képviselője; én ugyan szociológus vagyok, de ezt még én is tudom ?, ez adó. Az adó az közteher. A közteher után meg nem jár ellenszolgáltatás ? hallgatás beleegyezés. [[Vargha Tamás: De vicces vagy!]] Azután Orbán úr kedvezményeket ígért a profitorientált magánbiztosítóknak, módosították az adótörvényeket annak érdekében, hogy a cégek adó- és járulékmentesen köthessenek magán-egészségbiztosítást a dolgozóik számára. Mindez a mostani folyamatok szempontjából meglehetősen lényeges. A forráskivonást csak egyszerűsíti, ha egy kézből irányítanak mindent. Egyelőre azt látjuk, hogy amióta az állam átvette a kórházak működtetését, nagyjából duplájára nőtt az adósságállományuk, eközben szépen bekúsznak a magánszolgáltatások és a fizetős ellátások. Hát, kedves barátaim, jól nézünk ki itt az Úr színe előtt! Valószínűleg lesz a szegényeknek egy egészségügyi ellátás, meg lesz a gazdagoknak magas színvonalon, amit jól meg tudnak majd fizetni. Hát ebbe az irányba megyünk, úgy látom, de mi ehhez nemigen fogunk asszisztálni. Nagyon szépen köszönöm, hogy meghallgattak."
2,u2021-11-10-27,Opposition,MSZP-frakció,0.6416015625,2021-11-10,0.06824179738759995,"Nagyon szépen köszönöm. Tisztelt Elnök Úr! Tisztelt Országgyűlés! Ovádi Úr! Tisztelt Civilek, akik itt vannak velünk most a Házban! És mindenkit, civil szervezeteket és az ezzel a területtel foglalkozó szakembereket, állatszerető és állatvédő embereket, akik most elég nagy számban követik ezt a közvetítést, üdvözlök én is. [[11.10]] Az első szó a köszöneté, Ovádi úr, mert azért egy kormánypárton belül is láttam közelről kormányzást bizony, kellenek olyanok, akik hajtják ezt az ügyet, akik fontosnak tartják, összefogják, ráveszik a saját kormányzati képviselőjüket, adott esetben a kormány tagjait, hogy foglalkozzanak ezzel az üggyel, és egyáltalán kormányon is lobbiznak azért, hogy ez működjön. Egy olyan törvénycsomaggal és javaslatcsomaggal állunk szemben, amit állatszerető emberek, állatvédők, civil szervezetek nagyon régóta kértek, nagyon régóta szorgalmaztak, de nyilvánvalóan ez csak egy részterület. Sajnos nem múlik el olyan hét Magyarországon, amikor ne kerülne a szemünk elé egy olyan eset, amely joggal botránkoztatja meg a magyar társadalom túlnyomó többségét. A teljesség igénye nélkül: az elmúlt hetekben, napokban is olvashattunk olyan eseteket, amikor akár a Népszavában jelent meg, legalábbis én ott olvastam, hogy élve felkötöttek egy kutyát és baltával addig verték, amíg ki nem lehelte szegény pára a lelkét. De nagyon híres eset volt az elmúlt években, amikor egy asszony autó után kötött egy kutyát, és élve húzta végig a főutcán. Sajnos a napokban jött elő még egy hír, hogy fiatalok többedmagukkal állatokat nyúztak meg élve, kimondottan egyfajta aberráció kielégítése végett. De sok-sok eset van, amikor ott hagyják magukra az állatokat, kikötözik, és tulajdonképpen esélyt sem hagynak arra, hogy valamilyen módon új esélyt kapjanak. De idesorolhatók azok a szaporítók, akik a halálba elletik például a kutya- meg cicamamákat, és természetesen meg kell említenünk azt is, amikor haszonállattartás végett kereskedelmi célú tartás van, hogy minél többet adjanak el minél olcsóbb fenntartás mellett, minél drágábban. Micsoda kínokat élnek át azok a haszonállatok, akiket kereskedelmi céllal tartunk! Tehát nem csoda, ha egy embernek összeszorul a gyomra ilyen hírek olvasása kapcsán, és kinyílik a bicska a zsebünkben, és megbotránkozást vált ki. Éppen ezért egyébként, és erről szólt az összellenzéki hatpárti sajtótájékoztatónk is, természetesen elfogadjuk ezt a törvényt, pontosabban: ezt a csomagot támogatni fogjuk; azzal kiegészítve, hogy 2010 után, amikor önök először hatalomra kerültek nagyon nagy aránnyal, kétharmaddal, akkor kellett volna ezeket az intézkedéseket meghozni. Eltelt tíz-tizenegy év, és egész egyszerűen nem történt előrelépés, ezért mondtuk azt, hogy megkésettnek tartjuk ezt az intézkedéscsomagot. Minden eszköz és lehetőség meglett volna a kormány kezében, és a civilek, akikre önök is nagy szeretettel hivatkoznak, kongatják a vészharangot már elég régen, tehát megkésettnek tartjuk. Jönnek a választások, nem egészen öt hónap múlva parlamenti választásokat tartanak Magyarországon, az ilyen nagy társadalmi érdeklődésre számot tartó ügyeket, mint az állatvédelem, nyilvánvalóan a választások előtt, nem véletlenül most hozták be. Azt már elmondtam, hogy régóta kért javaslatokról van szó, de az állatvédelem területén még rengeteg a teendő. Szeretném azt is elmondani, hogy az egyik legfontosabb előrelépés lenne mielőtt rátérnék arra, hogy a hat párt milyen korszerű javaslatokat tesz önök elé és az ország elé , elmondom, hogy a jogszabályi környezet kialakítása során az állatok jogalannyá minősítése lenne az egyik legnagyobb előrelépés, amelytől talán még egy kicsit messze vagyunk, ha jogtörténetileg nézzük a fejlődését a magyar állatvédelemnek, de azt mondhatom, hogy enélkül is egyébként nagyon sok problémáját az állatvédelemnek meg lehet akadályozni. Fontos megjegyezni, annak ellenére, hogy az állatok jogalanyisága vitatott ma még Magyarországon, az állatok igenis érző lények. A fájdalom, illetve a létszükségleteik kielégítésének hiánya nagy szenvedést okoz számukra. Védelmük érdekében nekünk, embereknek kell fellépni, mert csakúgy, mint a gyermekek, az állatok sem képesek a saját érdekeik érvényesítésére és védelmére. Egyébként szeretném elmondani, hogy az állatkínzás tilalmát az előző baloldali kormány vitte be a Btk.-ba először, 2004-ben. Akkor egy 2003-as eset egy hatalmas társadalmi felháborodást okozott. Három biztonsági őr fölkoncolt egy kutyát, aki ezt természetesen nem élte túl, erre válaszul pedig egy népi kezdeményezés indult 2003-ban és 2004-ben Magyarországon. Négyszázezer választópolgár írta alá, kikényszerítve ezzel az akkori Országgyűléstől, hogy napirendre tűzze a kérdést. Talán érdemes megemlékezni arról most, hogy erre ma a népi kezdeményezés intézményének 2014-es eltörlése miatt például nem lenne lehetőségük a civil szervezeteknek, illetve a magyar állatszerető polgároknak. Én ezt a népi kezdeményezést a ’14-es eltörlése után visszaállítanám, már csak a magyar állatvédelem érdekében is. Továbbá fontosnak tartom azt is hangsúlyozni, hogy meggyőződésem, és ez talán az első javaslatunk és javaslatom is, hogy a történelmi és a társadalmi fejlődés eljutott arra a fokára Magyarországon is, hogy javasoljuk az állatok és az állatvilág védelmének az alkotmányban való rögzítését. Ez nagyon-nagyon fontos kitétel lenne egyébként a jogszabályi környezet kialakításában, a büntetésben, az eljárásokban, a jogalkotás és a jogalkalmazás során leginkább. Ezek után elmondom, hogy melyek azok a konkrét, korszerű javaslatok az állatvédelem alkotmányban rögzítése után, amit mi javaslunk. Először is egy országos állatvédelmi alapot létre kellene hozni a magyar nemzeti költségvetésben, külön soron kell szerepeltetni. Az állatvédelem állami ügy. Minden tisztelet a civileknek, közös ügyünk természetesen, de nem hagyatkozhatunk ma már csak arra, hogy a civilek a saját erejüket, pénzüket, idejüket, munkájukat nem kímélve védik Magyarországon az állatokat. Az állami szerepvállalásnak konkrét lábat kell nyitni magyar költségvetésben, az országos állatvédelmi alap olyan elkülönített állami pénzalap lenne, melynek célja az állatvédelmi feladatokat ellátó civil szervezetek és állami fenntartású intézmények, valamint egyéb állatvédelmi célú programok költségvetési támogatása. Az alap feladata lenne az elkobzott állatok befogadását szolgáló, legalább megyei szinten működő megyei szinten egy működne , országos telephelyhálózat létrehozása és fenntartása. Nagyon fontosnak tartjuk, hogy minden megyében megnyíljon arra a lehetőség, hogy akár a haszonállat-elkobzásnál, akár a társállatok tekintetében legyen egy olyan államilag fenntartott, államilag finanszírozott telephely, ahova ezeket az állatokat lehet vinni, és megfelelő védelemben és környezetben részesülnek. Továbbá az állatvédelmi feladatokat ellátó civil szervezetek működésének, valamint tevékenységük fejlesztésének, bővítésének támogatása pályázati rendszeren keresztül, amire egy viszonylag nagyobb összeget kellene elkülöníteni az országos állatvédelmi alapon belül, és ehhez egy nagyon komoly minőségbiztosítási rendszert is ki kellene dolgozni ez óriási előrelépés lenne a magyar állatvédelemben. Természetesen az országos ivartalanítási program elismerésre méltó, amit kiharcolt erre pénzt Ovádi úr, de országos ivartalanítási programok szervezését és finanszírozását minden évben meg kell ismételni és ezt is az országos állatvédelmi alap keretének a terhére. A gazdátlan állatok örökbefogadásának a népszerűsítésére, tájékoztatásra, társadalmi célú tájékoztatásra, oktatásra, nevelésre természetesen ebből az alapból menne pénz. Minimumösszeget tudok önöknek mondani, egy 15-20 milliárdos költségvetési forrás, de inkább 25-30 milliárd. Nyilván lehetne a csillagos eget is mondani, de alapvetően azokat a feladatokat, amelyeket mi első körben meghatároztunk, tisztességgel és becsülettel próbáltam beárazni. Ha nem is teljesek a számok nyilván, de vita alapját szerintem bírja. Továbbmenve, az állatvédelmi ombudsman felállítását javasolja egy esetleges kormányváltás után a hatpárti ellenzék. Az állatvédelmi ombudsman figyelemmel kíséri az állatvédelmi feladatok ellátását, és rendszeresen tájékoztatja az Országgyűlést, az érintett intézményeket, szervezeteket, valamint a nyilvánosságot az állatvédelem területén szerzett tapasztalatairól. Felhívja az Országgyűlés, az adott kormány és az érintett intézmények és természetes személyek figyelmét az állatokat érintő jogsértések veszélyére. [[11.20]] A hatáskörrel rendelkező nyomozó hatóságnál büntetőeljárás lefolytatását kezdeményezheti az ombudsman. A jogszabály módosítását kezdeményezheti az ombudsman az arra jogosult szervnél, valamint az állatvédelmi ombudsman felügyeli az alap működését, javaslatot tehet az állatvédelmi alap által támogatandó pályázatokra, programokra. Az állatvédelmi ombudsmant az Országgyűlés képviselőcsoportjainak vezetői közösen jelölik; az Országgyűlés a képviselők többségének támogatásával öt évre választja meg. Az állatvédelmi ombudsmannak minden olyan, az országgyűlési képviselők választásán választható magyar állampolgár megválasztható, aki az állategészségügy, illetve az állatvédelem területén legalább tíz év szakmai tapasztalattal rendelkezik. Az állatvédelmi ombudsman munkáját hivatali szervezet segíti. Nagyon fontosnak tartanánk, a már létrehozott fővárosi állatvédelmi ombudsman mintájára országosan is meg kellene ezt csinálni. Kálló Gergely képviselőtársam beszélt arról, hogy hogyan lehetne letiltani a netről azokat a szaporítási reklámokat és kereskedelmi célú hirdetéseket, amik az állatkínzásnak minősülő ebszaporítás tilalmába tartoznak és ennek eszközei lehetnek. Tehát tilos az e törvény szerint állatkínzást megvalósító ebszaporítás folytatása. Állatkínzást megvalósító ebszaporításnak kell tekinteni különösen a haszonszerzés céljából folytatott olyan szaporítást, mely a tenyészeb egészségének leépüléséhez, krónikus betegségének kialakulásához, az utódoknak genetikai betegségek átadásához, az állat elhullásához vezet, vagy arra alkalmas. Továbbmenve: a fentebb elmondott bekezdés szerinti tevékenység reklámozása, hirdetése tilos. Amennyiben az e tevékenységet folytató személy internetes honlapon reklámot hirdet és helyez el, a médiatartalom-szolgáltató köteles a reklámhirdetés megjelenését megakadályozni, az elhelyezett tartalom elérését megszüntetni. Amennyiben a médiaszolgáltató ezen bekezdés szerinti kötelezettségét elmulasztja, az e törvény szerinti állatvédelmi bírsággal sújtható, és ezek újra meg újra kiszabhatóak. Továbbmenve, Kálló Gergely képviselőtársam már beszélt erről: az állatviadaloknál én differenciálnám még inkább szigorításpárti vagyok, és még egy szigorítást tennék a szervezőt és a nézőt. A néző 0-2 évig terjedőt kap, és ez nagyon jó, hogy bekerült; 1-5 évig terjedőt kapnak a szervezők, de én 3-5 évig terjedő büntetést szabnék ki, és természetesen, aki visszaeső szervező, azt megjeleníteném ebben a csomagban, és az meg 5-8 évig terjedő büntetést kapjon. Tehát itt beemelnék egy új elemet is, és szigorítanék is. Amit Kálló képviselőtársam már szintén megemlített, és azt hiszem, ő reagált is rá, hogy a mérgezési esetekhez, tehát a mérgező csalétkekhez oda volt írva, hogy ez több állatot érintene. Egy állat esetében is fontos, tehát nem csak több esetében, de azt hiszem, hogy ezt már módosították, és ez dicséretes. Ezt kiegészíteném azzal, amit Kálló képviselőtársam már elmondott, hogy a maradandó sérülést és halált okozó élvefogó csapdák tiltását is bevenném ebbe a körbe, a mérgező csalétkek és az egyéb sérülést okozó csalétkek körébe, természetesen megkülönböztetve mindazon befogóeszközöket, amelyek az állatok védelmére hivatottak. Nagyon fontosnak tartom továbbá a javaslataim között ez a saját törvénymódosítási javaslatom, amelyet sajnos a Mezőgazdasági bizottság leszavazott, de hála istennek, a hatpárti frakciók ezt támogatják, és arra kérem önt is, hogy ne leszavazza, hanem segítsen ezt megvalósítani az országos állatorvosi ügyeleti rendszer kiépítését ünnepnapokra és hétvégékre. Ez önkéntes alapon menne, egy 2,5 milliárdos összegből meg lehet tenni. Az állatorvosi kamara ezt támogatja; nagyon fontosnak tartanám. Az állatvédelmi rendőrség megvizsgálása szintén célunk. Természetesen, amit én személyesen javaslok, hogy a rendőrségen belül legyen egy ilyen dolog. Szerintem reálisan ma ott megvalósítható. Végezetül az oktatás: a Nemzeti alaptantervben kötelező jelleggel kellene az állatok szeretetére, védelmére oktatni a gyermekeket. Emlékeznek biztos és lejárt az időm, elnök úr, még 3 másodpercet kérek a szurikáta esetére, amikor is egy gyermek benyúlt a ketrecen belülre, és a vemhes szurikáta odakapott. Nem direkt csinálták, biztos szóltak a gyerekeknek, de a közoktatásban jelenjen meg kötelező jelleggel az oktatás. Elnök úr, tisztelettel köszönöm a 18 másodperces időtúllépést."
2,u2016-05-23-319,Opposition,MSZP-frakció,-0.99462890625,2016-05-23,0.5527864098548889,"Köszönöm szépen, elnök úr. Tisztelt Képviselőtársak! Amit eddig hallhattunk, abból szerintem világosan látszik, hogy ez a javaslat gyakorlatilag már amikor megszületett, akkor sem volt nagyon értelme. Hiszen maga az egész rendszer nem működik, úgy, ahogy van. Ez a földforgalmi törvény egyszerűen életképtelen, működésképtelen. Gyakorlatilag, amiket önök elmondtak itt példaként, abból az derül ki, hogy azokat a célokat, amikre hivatkozva ez a törvény létrejött, nem tudja ez a törvény egyszerűen betölteni.Bár az előző vitában Font elnök úr megkifogásolta, hogy a Szocialista Párt miért ágált az ellen, hogy megint egy egyéni képviselői indítvány által módosítunk egy mezőgazdaságról szóló törvényt, ő akkor azt mondta, hogy persze az egyéni képviselőknek joguk van ilyen törvényt benyújtani. Természetesen van joguk ilyen törvényjavaslatot, módosítást benyújtani, csak fölhívnám rá a figyelmet, hogy ez is egy egyéni képviselők által benyújtott javaslat, és majd a következő törvény, amit tárgyalni fogunk, az is egyéni képviselők által benyújtott javaslat, és még a héten is várhatunk ilyen ügyeket.Csak szeretném fölhívni a figyelmet arra, hogy ha a mezőgazdasági tárca tényleg ennyire képtelen látni a problémákat, eleve olyan törvényeket tettek le ide az asztalara, amik nem működnek, és ha nem működnek, akkor nem képesek ezeket kijavítani, akkor talán a mezőgazdasági tárca helyére nevezzük ki az agrárkamarát és Győrffy Balázst miniszternek, mert ezek szerint ők jobban értik, mi zajlik a vidéken, jobban értik azt, hogy mit kéne csinálni. Csak akkor cseréljük már le ezt a minisztériumot, mert elköltünk rá egy csomó pénzt, teljesen fölöslegesen!Ráadásul tulajdonképpen egy olyan vezetést finanszírozunk itt közpénzből, akikről kiderült a most nemrég nyilvánosságra került Kehi-vizsgálatból is, hogy egyszerűen maffiaszerűen osztották föl a földeket, és olyan földbérleti rendszert alakítottak ki, amivel lenyúlták a helyi gazdálkodók elől a földeket, odaadták a haveroknak, rendesen, maffiaszerűen, majd aztán ennek alapjain később el is adták ezeket a földeket. Szóval, itt az idő arra, hogy megnézzük, hogy jól működik-e a rendszer. Nyilván ezekből a módosításokból is az látszik, hogy nem. Ami a tartalmi részét illeti a módosításnak, arról volt szó, hogy azért kellenek a helyi földbizottságok, mert majd a helyben lakó gazdákból összeáll egy bizottság, és ők majd pontosan tudni fogják, hogy az, aki odajön, spekuláns-e vagy külföldi-e, és akkor majd jól nem járulnak hozzá, hogy ők megvásárolhassák a földet. Márpedig itt arról van szó, hogy amikor nem jöttek létre ilyen helyi bizottságok, mert szóltak nekik, hogy nem lenne jó, ha létrejönne, mert nem ez volt a feladat, mondjuk, akkor az agrárkamara megyei elnöksége dönt ilyen esetekben, hogy ki vásárolhatja meg a földet, ki nem. És ha ezt a helyi önkormányzat, akik helyben vannak, megkifogásolják, akkor az agrárkamara léphessen perbe, és csinálhassa vissza ezt az önkormányzat általi megkifogásolást. Hát, tisztelt képviselőtársaim, én tudom, mert bizottsági ülésen is volt példa arra, hogy volt visszaélésszerű esete annak is, megkérdőjelezhető volt, hogy egy önkormányzat miért hozott meg egy ilyen döntést, de akkor ennek az önkormányzatnak kell vállalni a következményeit. Az, hogy az agrárkamara, amelynek egyébként semmilyen felhatalmazása nincsen még a törvény eredeti szándéka szerint sem, hogy ezeket a döntéseket meghozza, hogy az agrárkamaráé legyen a végső szó, szerintem rossz út. Ezért ezt nem tudjuk támogatni. Ami pedig a másik ügyet illeti, hogy visszaélésszerűen hivatkoznak valakik ökogazdálkodásra, ez is azt mutatja, hogy nem jól lett kitalálva ez a földtörvény, ha ez így működik. Merthogy önök most azt akarják elérni, hogy ha az ökogazdálkodásra való hivatkozással valakik visszaélésszerűen hivatkoztak, akkor egyáltalán teljesen vegyük is ki a törvényből, hogy erre lehessen hivatkozni, és ne adjuk meg azt a lehetőséget az ökogazdálkodási szándékkal gazdálkodásba vágó, mondjuk, fiataloknak, hogy ezzel előnybe kerüljenek, mert lehet, hogy vannak, akik ezzel visszaélnek. [[21.10]] Ha vannak, akik visszaélnek, akkor tessék korlátokat építeni, amivel nem lehet visszaélni, de ne az ökogazdálkodás elterjedését segítő törvényt vagy törvényi rendelkezést vonják vissza! Már csak azért se, mert az ökogazdálkodásból származó termékeknek egyre nagyobb piaca van. A tudatos fogyasztók, az egészségükért aggódó családok vagy fogyasztók egyre nagyobb többségben választják az ökogazdálkodásból származó termékeket. Erre ráadásul Nyugat-Európa is egyre nagyobb piaci felvevőképességet mutat, és ne feledkezzünk meg arról, hogy ha egyszer létrejön, mondjuk, egy amerikai-európai szabadkereskedelmi egyezmény, akkor pontosan a magyar ökogazdálkodásból származó termékeknek tud egy nagyon komoly piac megnyílni azáltal, hogy Magyarország nemcsak GMO-mentes, de ha komoly ökogazdálkodási kapacitással is bír, akkor ebből bizony egy nagyon komoly piaci potenciál is létrejöhet. Mindamellett, hogy nyilván egy ilyen megállapodásnak vannak veszélyei is, de mi akkor azt keressük meg, hogy mik a lehetőségei, és legalább abba az irányba fejlesszünk. Tehát szerintem ezek a javaslatok nem jó irányba tett javaslatok, ezért ezeket nem tudjuk támogatni. Köszönöm szépen, hogy meghallgattak."
2,u2020-03-24-87,Opposition,MSZP-frakció,-1.0,2020-03-24,0.6002363562583923,"Köszönöm a szót, elnök úr. Már megijedtem, hogy az egész vitát lezárja elnök úr, de akkor ezek szerint csak a képviselő asszonnyal folytatott vitát zárta le.Tisztelt Képviselőtársaim! Meghallgatva itt a kormánypárti felszólalásokat, meg kell állapítanom, hogy sajnos igazam volt. Önök a legaljasabb, legundorítóbb módon uszítanak az ellenzéki képviselőkkel szemben. Olyan stílust és modort engednek meg maguknak, amely csak jelzem elnök úrnak a már elfogadott házszabály-módosítás szerint bőven kimeríti az illetlen beszédet, de nyilván nem az a céljuk ezzel, hogy megsértsék ezt a szabályt, hanem leginkább az, hogy megtalálják az újabb ellenséget, Habony Árpád hazatért, felépítsenek egy újabb olyan kommunikációt, amely eltakarja a járványvédelemmel kapcsolatos mulasztásaikat. Azért legaljasabb és legundorítóbb, mert tulajdonképpen azzal vádolják az ellenzéki képviselőket, hogy megakadályozzák a járványügyi intézkedéseket, és itt felvillantották azt, hogy mi történik majd itt csütörtöktől. Képviselőtársaim, a fideszes kormány, Orbán Viktor nem terjesztette a parlament elé, hogy a kormányrendeleteket, a veszélyhelyzet alatt meghozott kormányrendeletek hatályát a parlament hosszabbítsa meg. Önök veszélyeztetik a magyar emberek egészségét! Önök veszélyeztetik a járványvédelmet [[Közbeszólások az MSZP soraiból: Így van! Taps az MSZP soraiból.]] , mert nem hozták ide a kormányrendeleteket, amelyeket feles törvénnyel simán el lehetett volna fogadni. És ne haragudjanak, házszabálytól eltéréssel is, mert ha a kormányrendeleteket hozták volna ide, akkor az ellenzék megadta volna a négyötödös felhatalmazást, sőt meg is szavaztuk volna ezeket a rendelkezéseket. Tisztelt Képviselőtársaim! Nincs mindenben egyetértés közöttünk, ugyanis nem itt ül 133 legbátrabb magyar ember, hanem a legbátrabb magyar emberek a kórházakban vannak [[Bangóné Borbély Ildikó: Bizony!]] , akik hetek óta védőfelszerelés nélkül látják el a feladatukat. A szociális ágazatban vannak a legbátrabb emberek, akik kiviszik az ételt az időseknek, a gyermekeknek, akik segítik azokat, akiket most az otthonaikban kell ellátni. Ők a legbátrabb magyar emberek, nem önök! És ha már a miniszter asszony fegyelemről meg rendről beszél, akkor B. Nagy László mit keres itt a parlamentben? Mit keresett itt?! És ne haragudjon, amikor azt hirdetik, hogy kerüljük a személyes kontaktust, akkor azt látjuk, hogy a Fidesz frakcióvezetője nagy kézfogásokkal gratulál az új alkotmánybírónak. Milyen példát mutatnak maguk? [[Bangóné Borbély Ildikó: Bizony! Kunhalmi Ágnes: Na?]] Nem az ellenzéki képviselők az önök ellenségei, meg a mi ellenségeink sem önök, hanem ez a vírus. Ja, hogy a vírust nem lehet kiplakátolni? Ja, hogy a vírust nem lehet listázni? És akkor ki kell találni, szándékosan előállítani azt a helyzetet, hogy az ellenzéki képviselők támadhatók legyenek? Önök ezt szándékosan csinálták, ezt már a legeslegelején kitalálták! Kitalálták azt, hogy hogy lehet előállítani azt a helyzetet, hogy lehessen támadni az ellenzéki képviselőket, meg aztán majd listázni, meg aztán majd fenyegetni, hogy itt majd következmények lesznek. Önöknek kell elszámolni a saját lelkiismeretükkel, hogy a mai napon miért nem tudtunk szavazni arról, hogy a kormányrendeletek hatályát meghosszabbítjuk. Államtitkár úr, miért nem tudtunk ma erről szavazni? Árulja el nekem, miért nem tudtunk erről szavazni! Miért nem hozták ide ezeket a kormányrendeleteket a távoktatásról, a határzárról, a karanténról? Miért nincsenek itt? Ma eldönthettük volna, meghosszabbítottuk volna. Nem ezt tették, hanem előállítottak egy olyan helyzetet, ahol az ellenzéki képviselőket lehet támadni. Önök együttműködést kérnek, és azt mondják, hogy gondoljuk meg magunkat. [[15.20]] Rendben. Itt van a módosító javaslat, amit beterjesztettünk. 90 napra hosszabbítsuk meg a rendeletek hatályát abban a tárgykörben, amit önök kérnek, és ha nem tud összeülni az Országgyűlés, teremtse meg a lehetőséget a Házbizottság, hogy elektronikus úton hosszabbítsuk meg újabb 30 napra. Ugye, ez már 120 nap?! Miért nem szavazzák meg? Szavazzák meg, és mi megszavazzuk a törvényt! Tegyenek gesztust, ezt kértem, de önök nem gesztust akarnak tenni, hanem uszítanak, aljas módon uszítanak! A hangulatot önök teremtik meg, önök azok, akik nem hajlandók azt tudomásul venni, hogy ma a bizalom a legfontosabb. És elmondom még egyszer, lehet jogilag indokolni mindent, de ma az ellenzéki szavazók nem bíznak önökben, és ezzel az egy módosítással a mi, ellenzéki képviselők közreműködésével meg tudnánk teremteni ezt a bizalmat. És jönnek önök, hogy ez majd kiállja az alkotmányosság próbáját, hogy majd a kormány újra kiadja a rendeleteket? A rokkantnyugdíjasok kapcsán, az ő kártalanításuk kapcsán miért nem zavarja önöket az alkotmánysértés, árulják el! [[Közbeszólások az MSZP soraiból: Így van! Taps az ellenzéki padsorokban.]] Az nem zavarja önöket, ugye, amikor az Alkotmánybíróság kimondta, hogy kártalanítani kell a rokkantnyugdíjasokat, de nem foglalkoznak vele, most meg aggályoskodnak. Úgy is tudjuk, hogy meg fognak születni ezek a kormányrendeletek, ráadásul hétvégén meg nem lesz iskola. Képviselőtársaim! Önökön a sor, és önöknek van lehetőségük arra, hogy megteremtsék a konszenzust a parlamentben. Ne fenyegessenek minket, ne írják elő azt, hogy mi hogyan gondoljuk meg magunkat és hogyan nem! Mi meggondoljuk magunkat, ha ezt a módosító javaslatot el tetszenek fogadni, és jövő hét hétfőn vagy kedden egyhangúlag megszavazhatja az Országgyűlés ezt a felhatalmazó törvényt, egyhangúlag meg tudjuk szavazni. Önök gondolkodjanak el! Van még pár napjuk, teremtsék meg a konszenzust! És ha már a legbátrabb emberekről van szó, na, önök akkor lettek volna a legbátrabbak, ha itt a vezérüknek azt mondják, hogy miniszterelnök úr, vagy Viktor, vagy ahogy szólítják [[Dr. Völner Pál: Az nálatok van!]] gondold meg magad! Gondold meg magad, rakjuk be ezt a 90-30, ezt a 120 napos határidőt, rakjuk bele, és meglesz a konszenzus. Na, akkor lettek volna bátrak! Így viszont csak uszítanak, és ez az önök felelőssége. Köszönöm szépen."
2,u2015-11-02-349,Opposition,MSZP-frakció,-1.0,2015-11-02,0.9932554960250854,"Köszönöm szépen, elnök úr. Amikor a vitát két héttel ezelőtt folytattuk, akkor is méltatlannak tartottuk azt, hogy a vita kapcsán az NMHH meg az MTVA részéről is gyakorlatilag mondhatjuk, hogy képviselet-nélküliség jellemezte a vitát. [[22.50]] Ott ült a kolléga akkor is, ahol most, a páholyban, de az MTVA vezetői vagy épp az NMHH vezető tisztségviselői nem sorakoztak fel és nem erősítették. Nem azt akarom ismételni, hogy most is így van ez, mert nagyjából már megérteném, ha az első alkalommal nem így történt volna, de nem baj visszaemlékezni arra, hogy akkor, amikor egy adott év költségvetése kapcsán - 2014-ről beszélünk - az NMHH tekintetében 63 milliárd forintról beszélünk, és ha az MTVA-val egybekötjük a plusz nyolccal, akkor 143 milliárd forintról beszélünk, ami az elmúlt 5-6 esztendőben is a legnagyobb mértékű pénzügyi forrás volt. Nyilván 2014-ről van szó, ez egy érdekes esztendő. Nem akarok politikai elemzésekbe bocsátkozni, de látható módon jövőorientáltság is volt ilyen értelemben, politikai érdekű jövőorientáltság is volt a gondolkodásukban. Az én legnagyobb problémám igazából az, hogy a felügyelet úgy működik, hogy ellenzéki képviselet nélkül. Ha valami kontroll, belső ellenzéki képviselet nélkül működik, akkor gyakorlatilag a torzó könnyedén ki tud alakulni, és ebből fakad az is nyilván, hogy bizonyos értelemben a hírszelekció, a kormányzati érdekek érvényesülésének mikéntje, sok minden egyéb más könnyebben tud érvényesülni. Magyarul a Fidesz kommunikációs eszközévé vált a közszolgálati média, és az NMHH, nem tudok mást mondani, nyilván közreműködése szükségeltetik vagy szükségeltetett mindehhez. Akkor, amikor mondtam, 2014-ben összességében MTVA, NMHH 143 milliárd forint finanszírozási eszközzel rendelkezik, akkor szinte törvényszerű, hogy a Fidesz, a kormányzó párt a médiát nyomás alatt tudja tartani. Ilyen pénzek mozgatásával, befolyásolásával nem lehet azt mondani, hogy a személyi függetlenség megmarad, fennáll. Nem lehet azt mondani, hogy pénzügyileg vagy intézményi vonatkozásban függetlenség van. Inkább azt lehet mondani, hogy akik együttműködnek, azok számíthatnak a jutalmazásra. Akik pedig egy kicsit is másképp gondolkodnak, hát, ők másra számíthatnak. Mondhatom, a közszolgáltatás ilyen értelemben megítélésem szerint megszűnt. Kőkemény politikai befolyásoltság alatt működik a média. És ezt úgy teszik, hogy 2011 és 2016 tervezett költségvetési számait figyelembe véve az MTVA és az NMHH több mint 700 milliárd forint pénzügyi kondícióval bír. Azt hiszem, nem mondok helytelent akkor, ha úgy gondolom, és azt mondom, hogy kifizetőhelyként használják gyakorlatilag a közmédiát. Arról már nem is akarok beszélni, amit nem én mondok, hanem mások állításain alapul, médiafelületeken is utolérhető, hogy hírhamisítások zajlanak menet közben. Azt gondolom, ilyenkor elég nagy baj van. Arról meg nem akarok beszélni túl sokat, ami szóba került már más törvénytervezetek kapcsán, hogy miért is fontos az állam által mozgásba hozott forrásoknak a nyomkövetése, a közbeszerzések mikéntje. Vagy hogy hogyan és miképpen történhet közbeszerzések nélküli beszerzés. Nem megyek mélyebbre. Nem akarok nagyon turkálódni. Csak azt akarom mondani, hogy úgy látom, hogy az NMHH kormányzati politikai befolyásoltság alatt, egy kiszolgáló intézményként funkcionál. Érvényre juttatják azt, amit maga a kormányzó párt fogalmazott meg: csak a Fidesz. Csak a Fidesz, semmi más. Látható ez nyilván a médiafelületeken való visszaköszönés tekintetében is. Összegezve és összességében azt szeretném mondani, hogy ha ilyen nagyságrendű forrásokat a politikai érdekek érvényesülése végett használnak fel, és olyan torz módon, mint ahogy én azt tapasztalom az elmúlt öt esztendőben, akkor nem lenne-e vagy nem lett volna-e érdemes elgondolkodni azon, hogy ezek a nagyságrendű pénzek talán jobban is hasznosulhattak volna, például akkor, ha a kórházak adósságállományának csökkentésére fordították volna egy jelentős részét, vagy épp a KLIK közműtartozásait és egyéb tartozásait finanszírozták volna mindebből. Egy, talán csak egy érdekes összehasonlítást mindenképpen megtennék. 2014, mint mondtam, 80 milliárd forint MTVA, 63 milliárd forint NMHH, összességében 143 milliárd forint. 2016 tervezett számai az Országos Mentőszolgálat finanszírozását érintően nem érik el a 33 milliárd forintot. Ugyanazt mondhatom, mint amit képviselőtársaim az előző törvénytervezet kapcsán mondtak. Nem propagandaminisztérium kell, nem ehhez illesztett háttérintézmények, amelyek kiszolgálnak, hanem olyan államigazgatási szervek kellenek, amelyek az emberek ügyes-bajos dolgait oldják meg, amelyek az emberek érdekében működnek. Nem olyanok, amelyek be akarják csapni az embereket. Érdemesebb lett volna inkább az elmúlt időszakban erre figyelni. Köszönöm szépen megtisztelő figyelmüket."
2,u2021-06-08-46,OTHER,DK-frakció,0.861328125,2021-06-08,0.07594971358776093,"Köszönöm a szót, elnök úr. Tisztelettel üdvözlöm ombudsman urat és az ombudsmanhelyettes asszonyt, -helyettes urat is itt a teremben. Tisztelt Képviselőtársaim! Én magam is szeretném megköszönni a munkájukat, illetve a beszámolót. Külön üdvözlöm, hogy ilyen fontos szerepet szántak, ombudsmanhelyettesi szinten a jövő nemzedékének, illetve annak, hogy a tiszta levegőhöz, a tiszta vízhez való jogot meghatározzák. Ez itt a környező országokban is rendkívül fontos szerepet tölt be, és azt gondolom, hogy a XXI. században született új generációknak ez egy olyan kivételesen fontos témája és egyúttal feltehetően kihívása is lesz az életben, amire már jó előre fel kell készülnünk. [[12.30]] Én azt hiszem, hogy ez egy rendkívül fontos és jó szerep, nagyon örülök, hogy a biztos úr ezt felvállalta, és a hivatal emögé munkaerőt is tesz. Én is szeretném felhívni a figyelmet arra, hogy egy vészterhes időben vette át a biztos úr ezt a hivatalt, akkor még nem tudtuk, hogy mi vár ránk a rendkívüli jogrendben. Itt az egészséghez való jogot szeretném kiemelni, és ott folytatni, ahol Varga László képviselőtársam abbahagyta ezt a témakört, hogy itt sajnos az alapvető méltóság, illetve az egyenlő bánásmód elve, egyszerűen a társadalomszervezési alapelvek, illetve azok gyakorlatba való átültetése nem valósul meg sikeresen ebben az országban. Azt látjuk, hogy számos olyan hátrányban lévő régió, hátrányban élő honfitársunk van, akik jelen pillanatban, ahogyan képviselőtársam fogalmazott, a tiszta levegőhöz, illetve a tiszta vízhez való jogukkal sem tudnak élni ebben a pillanatban, illetve való igaz, hogy nem mindegy, hogy ki hova, milyen anyagi körülmények közé születik és hogyan tudja megőrizni az egészségét. Sajnos, vannak olyan társadalmi csoportok, amelyek jelentős számban küzdenek már a magzati korban meglévő éhezés problémájával is, illetve a minőségi éhezés problémájával. Én nagyon örülnék neki, hogyha valóban az alapvető jogok biztosával karöltve tudnánk mi közösen itt a parlamentben is küzdeni azért, hogy a lehető legkisebbre szorítsuk ezeknek a társadalmi csoportoknak a számát, hiszen jelen pillanatban nagyon sokan küzdenek ilyen kihívásokkal. Azonban szeretnék említeni egy olyan mozzanatot az egészségügyben, amiben a biztos úrtól vártak volna talán egy határozottabb fellépést, ez pedig a kórházi ágyaknak a nagyszámú kiürítése volt. Én tudom, hogy egy rendkívüli helyzettel álltunk szemben, azonban itt számos olyan honfitársunk küzdött azzal, hogy adott esetben kiürítésre került egy olyan kórházi ágy, amelyet nem lett volna szabad akkor kiüríteni. Én azt gondolom, hogy a biztos úr nyugodtan határozottabban szembemehetett volna a regnáló kormánnyal. Ugyanakkor engedje meg, hogy dicsérettel illessem azt a lépését, amelyben a szülő nők vártak öntől nagyon sokat, és kaptak is. Sajnos, az egységes szülészeti protokollról a jelenlegi hatalom hibájából eredően változatlanul nem beszélhetünk. Szerintem itt a jövőre nézve, hogyha nézhetek így a biztos úrra, és egy kérést is megfogalmazhatok, vannak alapvető ellátásbeli kérdések és jogsérelmek, amiket orvosolni kell. Azonban a rendkívüli jogrend azt eredményezte, hogy bizony sokan mentek be szülni kísérő nélkül, maszkban, olyan védőfelszerelésben, ami jelentősen akadályozta akár a saját fizikai, illetve jogi mozgásterüket szülés közben, illetve a szülést követően. Ez a társadalmi csoport, azt hiszem, hogy fellélegzett egy picit, amikor ombudsman úr megfogalmazta azt az állásfoglalását, miszerint a szülő nőnek joga van az apát, illetve egy általa választott kísérőt bevinni a kórházba, és ő vele is maradhat nyilvánvalóan komplikációmentes szülés esetén a szülés egész időtartama alatt. Szerintem ez egy nagyon fontos állásfoglalás volt, és azt hiszem, hogy nem véletlenül kísérte ezt nagyon sok dicséret. Hogy néhány olyan gondolatot is megfogalmazzak, amiben én magam, illetve a Demokratikus Koalíció többet vártunk volna a hivataltól, nem mindegy, hogy a jogorvoslati kérdésekben milyen gyorsan kapnak az érintettek valamifajta igazságszolgáltatást. Mire gondolok? A Mátrai Erőmű kapcsán 2019-ben indult vizsgálat, már eladásra került és az eredményt egyelőre még most sem látjuk, pedig úgy emlékszem, hogy a biztos úr gyors eredményt ígért. Ugyanígy a gyöngyöspatai roma gyerekek iskolai szegregációjának témakörében a megítélt kártérítések miatti kormányzati hangulatkeltés esetében fordultak a biztos úrhoz az érintettek. Itt 2020 januárjában vizsgálatot is indított a biztos úr, és a közeljövőben ígért eredményt, de én magam és képviselőtársaim még nem találkoztunk az eredménnyel. Megköszönöm, hogyha a válaszában kitér erre. A hajléktalanellátásra szeretnék még röviden kitérni, amelyet nagyon helyesen vizsgál ez a hivatal, ugyanakkor azt látjuk, hogy alapvetően a hajléktalanellátásban részt vevő intézmények megkérdezésével készül ez az ellenőrzés, és nem pedig az érintettek megkérdezésével, amivel sokkal reálisabb képet kaphatnának arról, hogy alapvetően milyen különbségek vannak például a budapesti és a vidéki hajléktalanellátásban, hogy érzike az érintettek, hogy a méltóságuk sérülését a lehető legjobban igyekszik az intézményrendszer visszafogni. Nyilvánvalóan egy ilyen társadalmi helyzetben nagyon nehezen beszélhetünk arról, hogy jogsérelem nélkül tud valaki élni, hiszen alapvetően méltatlan helyzetbe kerül hajléktalanként, de ez rendkívül fontos lenne a jövőben. Ugyanígy szeretnék kitérni arra, hogy milyen fontos volt, hogy a gyermekjogok ennyire a fókuszba kerültek az Alapvető Jogok Biztosának Hivatalában. Fontos lenne arra is figyelnünk, és egyúttal nézek talán az egyetlen kormánypárti képviselőtársamra, aki még itt maradt a teremben, illetve ketten maradtak, hogy milyen fontos lenne a jogtudatosságnak az erősítése, egy olyan állásfoglalást megfogalmazni ombudsmani szinten. Aztán, én azt hiszem, hogy a biztos úr számíthatna az ellenzék padsoraira, hogyha az iskolarendszerünk olyan irányú átalakítási folyamatához kezdhetnénk hozzá, amiben a jogtudatosság fontossá válik a leendő magyar felnőtt polgárok életében, amiben megértik a gyerekek, hogy jogaik és kötelességeik is vannak, és amiben megértik azt, hogy a szabadságuk a felelősségvállalás árán születik meg és fenn is tartható, és amennyiben azt valaki el kívánja tőlük vitatni, úgy ők szólhatnak. Innen kanyarodnék rá az Egyenlő Bánásmód Hatóság beolvasztásának témakörére, mert azt látom, hogy az Egyenlő Bánásmód Hatósághoz nagyon sok olyan társadalmi csoport tagja fordult, akiknek megvan ez a jogtudatossága, egészen egyszerűen abból eredően, hogy valamely kisebbség tagja, amely akár nap mint nap is jogsérelmeket szenved el. Én azt gondolom, hogy ez a sebtében végrehajtott döntés egészen egyszerűen egy hibás döntés volt, látható az, hogy jelentős munkaerőhiánnyal küzd a beolvasztás után, hogyha beszélhetünk még a hatóságról. Én magam, hogyha elképzelem ezt a hatóságot, egyrészt távozott a korábbi vezetője, másrészt jelentősen csökkent a költségvetése, azt gondolom, hogy nehezen elképzelhető, hogy stabilan fenntartható az Egyenlő Bánásmód Hatóság korábbi munkája, amelyhez, még egyszer mondom, számos olyan panasz érkezett és aztán lelt végül békére és igazságra a bejelentő, amely mindennapos eset. Említhetnék olyat, hogy roma honfitársunk jelentkezett valamilyen állásra, ahol azt mondták neki a telefonban, hogy már betöltötték ezt az állást, majd aztán később persze kiderült, hogy név alapján feltételezték róla, hogy egy roma honfitársunkról van szó. Ezt követően pedig egy nem roma honfitársunk próbálkozott az Egyenlő Bánásmód Hatóság vizsgálatának keretében, akinek azt mondták, hogy örömmel fogadják őt egy meghallgatáson, és jöjjön be személyesen, hiszen az állás még elérhető. Én azt hiszem, hogy az ilyen helyzetek nagyon fontosak voltak az Egyenlő Bánásmód Hatóság munkájában. Nagyon bízom abban egyébként, hogy az összeolvadást, illetve a beolvasztást követően találkozhatunk még az ilyen folyamatokkal, és kérem is a biztos urat, hogy válaszoljon erre a felvetésre, mert örülnék neki, hogyha megnyugtatna minket afelől, hogy nem csak a roma honfitársaink, az LMBTQ-közösség tagjainak számos jogsérelme került itt kivizsgálásra, és olyan állásfoglalásokat tett az Egyenlő Bánásmód Hatóság, ami irányadó lehet a jövőre nézve is. Mondok egy ilyen példát: a Debreceni Egyetemmel szemben hozott egy döntést az EBH, mert a magyar LMBT Szövetséget kitiltották az egyetemről, egy konferenciát szerettek volna megszervezni. Szóval, azt hiszem, hogy ezek azok a pillanatok, amelyeknek nem lenne szabad megtörténnie egy európai országban. Én nagyon bízom abban egyébként, hogy az Egyenlő Bánásmód Hatóság beolvasztását követően is számíthatunk arra, hogy az Alapvető Jogok Biztosának Hivatala ugyanilyen hatékonysággal fog majd fellépni az efféle jog- és méltóságsérelmekkel szemben. [[12.40]] Még egyszer: zárógondolatként szeretném kiemelni azt, hogy a jövő nemzedékek védelme rendkívül fontos és támogatandó; tényleg üdvözlöm azt, hogy ilyen magas szinten emelték be ombudsman úr és a kollégái a hivatal munkájába ezt a területet. De az iskolaőrséggel kapcsolatosan azt kell hogy mondjam, hogy ha ennyire fontosak a gyermekjogok, illetve fontos a gyermekek jogainak védelme, az iskolaőrség intézménye per pillanat olyan intézmény, ami állásfoglalásokkal nem javítható. Azt gondolom, hogy ez az intézmény alapvetően egy rossz intézmény. Örültem volna, hogyha a biztos úr egy ilyen állásfoglalást tesz, akkor is, hogyha vitatkozik a kormánnyal; hiszen számos olyan szakértői véleményem alapuló állásfoglalást tettünk az ellenzék padsoraiból, amely azt mutatta, hogy az iskolaőrség intézményével szemben igenis az egyéb ellátórendszerek az egyéb pedagógiai szakszolgálatok, illetve pszichológiai szakszolgálatok , a társadalom segítői, szociális munkások lettek volna azok, akik a problémás iskolák társadalmait segíteni tudták volna abban, hogy a fennálló kihívásaikat kezelni tudják. Én magam azt gondolom, hogy ha az iskolaőrség intézményét elkezdjük megszokni, akkor egyúttal azt szokjuk meg, hogy nincs jogtudatosság, büntetés van, egyenruhással való fenyegetés van. És nem tanulják meg ezek az iskolák, illetve ezeknek az iskoláknak az iskolapolgárai, hogy ők valóban polgárok; már most is polgárok, hiszen iskolapolgárok, és aztán polgárokká kell érni, ahol léteznie kell, még egyszer mondom, a jogtudatosságnak, a kötelességek tudatának, annak, hogy felelősséget vállalunk önmagunkért és a környezetünkért. Én magam ennek a totális ellentétét látom az iskolaőrség intézményének megvalósulásában. Azt gondolom, hogy ez rendkívül szűklátókörű, maximum rövid távra szóló, illetve az éppen aktuális botrányos eseteket látszólagosan kezelni tudó intézmény. Abban bízom, hogy talán jövőre már beszélgethetünk arról ombudsman úrral, hogy ezt az intézményt meg tudjuk szüntetni, és mi az alternatívája, mert hiszem azt, hogy egy jogállami helyreállítást követően az Alapvető Jogok Biztosa Hivatala is jóval szélesebb tömegekhez juthat el ebben a társadalomban, és jóval többen lesznek azok, akik most már gyakorolhatják is valóban a jogaikat; a méltóságuk, illetve az egyenlő bánásmódhoz való jogaik nem sérülnek. Bízom ebben, és még egyszer köszönöm a munkájukat, mert azt gondolom, hogy a hivatal egyébként remekül dolgozik. A kritikáimat pedig megköszönöm, ha megfogadják. Köszönöm, hogy meghallgattak."
2,u2020-12-01-73,OTHER,LMP-frakció,0.7587890625,2020-12-01,0.07520603388547897,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! Örömmel hallottam Mesterházy Attila és Molnár Gyula képviselő úrtól, hogy a szakmai álláspontjuk egyezik az LMP szakmai álláspontjával. Mi is támogatni fogjuk ezt a törvényjavaslatot. Én is élvezettel hallgattam egyébként Gyüre Csaba képviselő úrnak a részletes hozzászólását. Egyébként mindig nagyon értékesnek és fontosnak tartom az ilyen nemzetközi egyezmények kapcsán, hogy Gyüre Csaba ad egy történeti áttekintést ezeknek az ügyeknek. Ez szerintem rendkívül fontos, hogy nemcsak azok számára is legyen egy ilyen átfogó kép, akik követik az Országgyűlés ülését, hanem fontos, hogy ezek a gondolatok bekerüljenek az Országgyűlési Naplóba is. Nagyon röviden szeretném kiegészíteni, és annak ellenére hallgattam élvezettel ezt a nagyon pontos és fontos történeti áttekintést, hogy egy borzalmas korról és borzalmas gaztettek sorozatáról, a vörös khmerek rémuralmáról részletesen beszélt Gyüre Csaba. Szerintem fontos, hogy erről beszélt, és nagyon köszönöm neki egyébként, hogy ilyen becsülettel készül ezekre a felszólalásokra, és valóban ezeket az amúgy technikai jellegűnek tűnő nemzetközi egyezményeket belehelyezi abba a keretbe, megtámogatva történeti áttekintéssel, ami alapján ez a magyar emberek számára valóban érthetővé és elfogadhatóvá válik. [[12.00]] Nem kívánok hosszabb vitát folytatni a keleti nyitás politikájáról, az elmúlt ciklusokban ezt már alapvetően megtettük. Nyilván vannak ennek pozitív elemei, mégis úgy gondoljuk, hogy összességében ez az irány alapvetően egy kudarc, tehát abszolút nem sikerült a kormánynak kihozni belőle azt, amit remélt. Tény, hogy vannak ennek pozitív elemei, és vannak, ezt ne hallgassuk el még most sem, rendkívül negatív és káros elemei. Itt hosszan sorolhatnám, hogy milyen esetek voltak, amikor alapvető elveik ellen, vagy mondhatjuk úgy, hogy Magyarországra szégyent hozva, olyan despotákkal, olyan meghatározó politikusokkal találkoztak, akikről finoman szólva sem lehet azt állítani, hogy a keresztény Európa barátai lennének, vagy éppen azt az értékrendszert támogatnák, amiben mi is hiszünk, és ami alapján Magyarországon közéleti tevékenységet folytatunk. De szerintem ez most egy olyan jellegű javaslat, amely kapcsán nem feltétlenül kell erre kitérni. Viszont arra igen, hogy a keleti nyitás politikáját és az ilyen jellegű befektetésösztönzést semmiképpen nem támaszthatja alá olyan politika… [[Dr. Pósán László tüsszent.]] egészségére, képviselő úr! , amely a magyar munkavállalók, az olcsó bérért dolgoztatott magyar munkavállalók kiszolgáltatottságára próbál befektetést ösztönözni. Hasonlóképpen azt el tudom mondani, és ez összefüggésben van a koronavírus-járvány okozta mély gazdasági krízissel, hogy alapvetően nekünk valóban egy olyan irányba kéne elindítanunk a gazdaságpolitikát nemzeti szinten, Magyarországon és Európa szintjén is, amely sokkal inkább egy valódi patrióta gazdaságpolitika, egy valódi patrióta gazdaság működését teszi lehetővé. Tehát szemben azzal, hogy tömegtermékeket távoli kontinensről importálunk, megpróbáljuk megteremteni annak a lehetőségét és feltételrendszerét, hogy a legfontosabb szükségleteket hazai termeléssel vagy regionális együttműködéssel állítsuk elő. Nyilván az ilyen távoli kontinenseken elhelyezkedő országokkal történő gazdasági kapcsolat lehet kiegészítő tevékenység meghatározott keretek között. Ebből a szempontból a légi közlekedés a földrajzi távolságokat figyelembe véve nem megkerülhető. Annak ellenére, hogy az LMP zöldpártként, a fenntarthatóság elvén politizáló pártként nagyon kritikusan viszonyul mindig a légi közlekedéshez, ennek ellenére úgy gondoljuk, hogy önmagában, amire vonatkozik a törvényjavaslat, az támogatható. Még egy gondolatot engedjen meg, államtitkár úr. Amikor önnel vitatkozom, mindig fontosnak tartom szóba hozni, hogy van az általunk sokszor, hosszú órákon keresztül megvitatott Budapest-Belgrád vasútvonali projekt, és ez egy szimbolikus eleme annak a politikának, ami ellentétben áll a patrióta gazdaságpolitikára törekvő nemzeti szemlélettel. Ugyanis a Budapest-Belgrád vasútvonal fejlesztése pontosan arról, hogy milyen módon lehet a magyar adófizetőkkel megfizettetni egy olyan infrastruktúra-elemet, amely a kínai, gyakorlatilag gyarmatosító politika, egy kínai expanziós politika kiszolgálásáról szól. Ez az egyik probléma ezzel a Budapest-Belgrád vasúti projekttel, a másik pedig az, azon túl, hogy titkosítottak minden dokumentumot ezzel kapcsolatban, hogy értelme sincs, hiszen éppen Szijjártó Péter külgazdasági és külügyminiszter mondta el, hogy ha az eredendően az Adrián most már nem tudom követni egyébként, hogy hol lesz , tehát Trieszt vagy Koper térségében lesz egy magyar kikötő, akkor az minden hazai és magyar cég szállításigényét ki fogja elégíteni. Ezért nem igazán értjük, bár nem is az a baj, hogy mi nem értjük, hanem az, hogy a magyar emberek és a szakma sem értik, hogy mi szükség van a Budapest-Belgrád vasútvonali projektre, amely a pireuszi kikötő elérését szolgálja, ismétlem, közel ezermilliárd forintból egy olyan rendkívül súlyos, mély gazdasági válság idején is, amikor ezt a pénzt a magyar emberek támogatására kellene fordítani. De e kis kitérő ellenére azt tudom mondani, hogy magával a törvényjavaslattal az LMP-frakció egyetért, hasonlóképpen Mesterházy Attila és Molnár Gyula képviselő urakhoz, illetve a Jobbik frakciójához, ezért azt támogatni fogjuk. Köszönöm szépen."
2,u2020-11-20-153,OTHER,JOBBIK-frakció,0.70703125,2020-11-20,0.9946919679641724,"Tisztelt Ház! Tisztelt Elnök Úr! Tisztelt Államtitkár Úr! Tisztelt Képviselőtársaim! Az elején én is le szeretném szögezni, hogy támogatni fogjuk ezt a törvényjavaslatot. Nagyon pozitív észrevétel a részemről az, hogy tényleg folytattak az anyakönyvvezetőkkel konzultációt, mielőtt ezt a törvényjavaslatot az asztalra tették. Ezt jómagam is megtettem, és az anyakönyvvezetők üzenetét hozom: köszönik szépen, hogy egyeztettek velük. Sok pozitív változtatást tartalmaz a javaslat. Tény és való, hogy egyszerűsíti a rendszert, egyszerűsíti az egészet, és mi minden digitalizációval kapcsolatos tevékenységnek nagyon örülünk, így a névváltoztatás egyszerűsítésének, helyben tartásának és egyéb ilyen dolgoknak. Mindazonáltal, tekintve, hogy tényleg egyeztettünk anyakönyvvezetőkkel, egy-két kritikát hadd fogalmazzak meg, amit remélem, hogy a kormányzat talán megfontol és elfogad. Először is az EAK-ról szeretnék szólni. Az EAK rendszerét 2014 óta tényleg kedvelik és szeretik az anyakönyvvezetők, de azt ne felejtsük el, hogy az EAK pluszmunkát is jelentett az anyakönyvvezetőknek. Míg a budapesti kerületekben előfordulhat az, hogy nyolc-tíz anyakönyvvezető van egy önkormányzatnál, addig vidéken, a nagyobb városokban azt mondják, hogy minimum két anyakönyvvezetőt kell tartani. Ugyanakkor ne felejtsük el, hogy egy önkormányzat általában, és ez tényleg nem költségvetési kritika vagy ilyesmi, valóban két minimumot tud tartani. Az EAK bevezetésével azért többletmunka is jelentkezett annak ellenére, hogy az anyakönyvvezetők szeretik az EAK rendszerét, de ehhez a többletmunkához nem tudnak mindig többletforrást, illetve többletdolgozót is adni. [[16.50]] Megfontolandó lenne az, hogy az önkormányzatoknak egy olyan segítséget nyújtson a kormányzat esetleg, hogy az anyakönyvvezetőket segítsék plusz-munkaerőforrással. Főleg beszélhetünk plusz-munkaerőforrásról azokon a településeken, amelyek nem nagy települések, mégis kórházzal rendelkeznek. Egy kórház egy anyakönyvvezetőre pluszmunkát ró, ugyanis ott születnek, és ott halnak meg az emberek, és nem biztos, hogy mind helyi lakosok, akik ott születnek, és éppen ott halnak meg sajnálatos módon. Ezért a helyi anyakönyvvezetőknek többletmunkát jelentenek ezek. Ha a kormányzat tudná biztosítani azt, hogy többletforrást kapjanak kizárólag erre a célra az önkormányzatok, akkor könnyíteni tudnánk ezeket a terheket. Azt is el kell mondani az EAK-ról és ezt is egy anyakönyvvezetővel beszéltem meg , hogy az EAK-ot egy nagyon jó dolognak tartják, de azt sérelmezik, illetve hiányolják, hogy az EAK-nak nincsen egy jó marketingje, nincsen egy nagyon jó reklámozása. Nagyon sok esetben sokan nem tudnak az EAK létezéséről, pedig azért dicsérik pont az anyakönyvvezetőt, mert egyszerűsíti a munkát. Egy kicsit nagyobb marketinget, egy kicsit nagyobb felhajtást szeretnének kérni az EAK-hoz, hogy tudják a hivatalok, hogy létezik ilyen rendszer, ebben a rendszerben sokkal egyszerűbbé tudják tenni az átlag állampolgárok munkáját, illetve létezését. Az EAK-kal kapcsolatban van még egy észrevétel. Az EAK-kal kapcsolatban az is könnyebbség lenne, hogyha nem nyúlhatnának hozzá, de betekintést nyerhetnének magyar állami szervek, mint például a bíróság, a rendőrség. Ez megkönnyíthetné az ő munkájukat. Még egyszer mondom, nem kellene hogy belenyúljanak. Nem kellene hogy belenyúljanak, de lehet, hogy betekintési jogot érdemes lenne ezeknek a szerveknek biztosítani. Visszatérhetünk arra, hogy most ez az új törvénytervezet személyi igazolvány kibocsátására is feljogosíthatja az anyakönyvvezetőt, ami megint csak pluszmunka. Tehát megint csak pluszforrást kéne rendelni ehhez a javaslathoz. Végül engedjék meg nekem, megmondom őszintén, nem feltétlenül értek egyet az ilyen vitákban azzal a sokszor ellenzéki állásponttal, hogy most akkor mindent zúdítsunk a kormányzatra. De ha már az anyakönyvvezetők szóba jöttek, és ha már szó van itt házasságról, egy dolgot mégis engedjenek meg nekem, hogy megjegyezzek röviden, ez pedig a Jobbiknak egy nagyon régi programpontja. Bízom abban, és tényleg nem úgy mondom, hogy most jól beolvasok a nemzeti keresztény kormánynak, hanem bízom abban, hogy a nemzeti keresztény kormány ezt megfontolja, és elfelejti azt a csúnya szót, hogy szekularizáció. Szeretném azt kérni, hogy a fiataloknak, illetve nem fiataloknak, bárkinek, aki házasodni szeretne, első házasodás előtt áll, megkönnyítsük a dolgát. Elég rossz metódusnak és gyakorlatnak tartjuk azt, hogy egy kezdő párnak kétszer kell kimondania az igent. Egyszer, ha templomi esküvőt akarnak, akkor a templomban, egyszer pedig egy anyakönyvvezető előtt is az önkormányzatban, a hivatalban. Szerintünk ez egy rossz metódus. Azt is szeretném elmondani az esetleges baloldali kritikára, hogy ez nem azt jelenti, hogy az államot bevonjuk az egyházba, vagy az egyházat bevonjuk az államba. Az egyház eddig is vállalt olyan feladatokat, amelyek állami feladatok, akár az árvagondozásra, akár a tanításra gondolok. Egy olyan dolognak tartjuk, rossz dolognak, rossz gyakorlatnak tartjuk azt, hogy meg kell esküdni egyszer az állam előtt, és meg kell esküdni a vallási felekezet szerint az egyházunk előtt is. Úgy gondolom, hogy ha van erre akarat, akkor ezt a dolgot meg lehetne tenni. Ezt a gyakorlatba be lehetne úgy ültetni, hogy az ne sértse senkinek az érdekét. Úgy gondolom, hogy ez egy praktikus dolog lenne. Ez egy egyéni döntés, nem állami döntés, nem egyházi döntés. Ha én úgy gondolom, hogy csak egyszer szeretném kimondani a boldogító igent, Isten színe előtt, akkor erre adjuk meg a lehetőséget, akár teremtsük meg, mert az anyakönyvvezetőknek, illetve az önkormányzatoknak ebből van anyagi bevétele. De én úgy gondolom, hogy vannak olyan anyakönyvvezetők, akik keresztény szellemiséggel igenis bevállalnák azt, hogy esetleg egy templomba beüljenek, és a két igent elfogadják úgy, hogy ebben az állam is részt vett, és az állam is elfogadja. Szerintem ez egy könnyítés lenne. Ha már ez a törvénytervezet itt van, amit mondom, ismétlem még egyszer egy-két hibája ellenére támogatni fogunk, én ezt megfontolásra küldeném a kormánynak, hogy ezt is vegyük be, illetve ennek a lehetőségét is biztosítsuk. Köszönöm szépen. [[Taps a függetlenek soraiból.]]"
2,u2020-06-03-9,OTHER,DK-frakció,-1.0,2020-06-03,0.13221527636051178,"Tisztelt Ház! Önök benyújtották a felhatalmazási törvény visszavonásáról szóló javaslatukat, amelyben immár örök időkre kérnek felhatalmazást az uralkodásra. [[Dr. Rétvári Bence: Már megint?]] Már elnézést, de akkor miért is kellene bocsánatot kérni önöktől? Rendkívül szánalmas, ahogy önök az elmúlt hetekben megindították a hisztihadjáratukat, azt követelve, hogy az egész világ, mínusz néhány politikai ámokfutó, kérjen maguktól bocsánatot. Az ellenzéki pártokat naponta szólítják fel erre, egyébként pedig sértődött leveleket küldözgetnek külföldi kutatóknak, politikusoknak, újságíróknak, és ebben élen jár a finom úri modort még hallomásból sem ismerő kommunikációs emberük, Kovács Zoltán, sokadjára lejáratva ezzel saját magát, ami persze bennünket nem zavarna, de közben kárt okoznak hazánk megítélésének is. Összefoglalom önöknek az iromány tartalmát: a csúnya magyar ellenzék, benne természetesen a DK és Gyurcsány, azt terjesztette itthon és külföldön egyaránt, hogy az orbáni felhatalmazási törvény maga a demokrácia és a jogállam eltiprása, és a király uralma örökké fog tartani, de persze önök szerint ez nem igaz. Na már most, ezzel a következő bajok vannak: 1. Valakinek egyáltalán eszébe jutott, hogy egy ilyen levelet megírjon. 2. Maguk teljesen hülyének nézik a megmaradt saját kevés európai szövetségesüket is, amikor azt sugallják, hogy nekik ott Nyugaton fogalmuk sincsen az európai helyzetről. [[Dr. Rétvári Bence: Ismerik a helyzetet, csak nem…]] 3. A maguk nagyokosai elfelejtették beleírni a levélbe, hogy önök most már örök életre szeretnének felhatalmazást, vagy akkor pontosabban fogalmazok: hamisítottak a levélben. Engedjék meg, hogy egy mondatrészt idézzek ebből az egyik levélből [[Dr. Rétvári Bence: Inkább egy mondatot!]] : „A bocsánatkérés nemcsak Magyarország megválasztott kormányának jár, de a magyarok nagy többségének is.” Azt, hogy a magyar kormánynak mi jár, inkább nem mondom, mert kitiltanak az ülésteremből, de ha már volt képük a magyar állampolgárokat ebbe a szánalmas és röhejes kampányba belekeverni, akkor elmondok pár példát, amiért önöknek kellene bocsánatot kérni a magyar polgárok nagy többségétől. Először is, kérjenek bocsánatot azért, amiért önök tesztelték az egyik legkevesebbet Európában a járvány ideje alatt! [[Dr. Orbán Balázs: Hazugság!]] Kérjenek bocsánatot attól a legalább 400 ezer magyartól, akiknek nem voltak hajlandók segíteni, és ezért elveszítették állásukat, a mostani ajánlat pedig nettó 54 ezer forintos közmunka [[Dr. Rétvári Bence: 400 ezer?]] vagy nettó 107 ezer forintos hadsereges lehetőség. Kérjenek bocsánatot az egészségügyi dolgozóktól, akik sokszor megfelelő védőfelszerelés nélkül mentették a magyarok életét, miközben maguk fűnek, fának, vadvirágnak küldözgettek maszkokat, védőfelszereléseket! Kérjenek bocsánatot attól a legalább 16 ezer, ápolásra és ellátásra szoruló magyar embertől, akiket maguk egyik napról a másikra egész egyszerűen kidobtak a kórházakból! És külön kérjenek bocsánatot azoktól a magyar családoktól, akik az önök embertelen politikája miatt veszítették el családtagjaikat! Kérjenek bocsánatot azért is, mert a válság idején is csak a felkapaszkodott tolvaj gázszerelőnek és vele együtt a királynak a zsebét tömték; úgy cirka 600 milliárd forintról beszélünk. [[Dr. Rétvári Bence: Tegnap 200 volt, most már 600! Egy éjszaka alatt megháromszorozódott.]] Kérjenek bocsánatot azért, mert az önkormányzatoktól jelentős forrásokat vontak el, miközben most is ész nélkül szórják határon innen és túl az adófizetők pénzét a csahos kéznyaló kutyáikra! [[Dr. Rétvári Bence: Minden magyar vállalkozás, aki kap pénzt, csaló?]] És kérjenek bocsánatot a közművelődési szférában dolgozóktól, a transzneműektől, a kisemmizett egyetemektől, a katonáktól az évi 400 óra túlmunka miatt, a szociális szférában dolgozóktól, a magukra hagyott otthon ápolóktól, a rokkantnyugdíjasoktól, a nyugdíjasoktól, a tanároktól és a diákoktól! Ha jól tudom, van itt legalább 133 bátor képviselő. Hölgyek és Urak, vagyis, ahogy elnézem a kormánypárti padsorokat, leginkább Urak! Na, itt a lehetőség, hogy gagyi almaosztásos [[Dr. Rétvári Bence: Azt mondta Gyurcsány, hogy ne hívjon minket uraknak!]] pacalfőzéses vagy benyalós születésnapi köszöntés helyett készítsenek bocsánatkérős videókat. A magyar polgárok nagy többsége ugyan ettől még nem fog maguknak megbocsátani, de legalább a gesztust elkezdik gyakorolni. Erre a most elsajátítandó készségre, higgyék el nekem, igen nagy szükségük lesz a jövőben. Köszönöm szépen. [[Taps a DK és az MSZP padsoraiban.]]"
2,u2018-06-05-50,OTHER,Párbeszéd-frakció,-1.0,2018-06-05,0.25384649634361267,"Köszönöm a szót, elnök úr. Itt már sokan elmondták előttem, hogy elfogadhatatlan nemcsak tartalmilag ez az alaptörvény-módosítás, hanem hogy egy ilyen salátaként terjesztik elő. A saját maguk által gránitszilárdságúnak nevezett Alaptörvényt sem tartják annyira tiszteletben, hogy legalább olyan módosító indítványt terjesszenek elő, ami valóban méltó egy Alaptörvényhez. Ez nem gránitszilárdságú alaptörvény, ez egy vattacukor Alaptörvény. A mostani módosítások nagy része ráadásul teljesen értelmezhetetlen, alkalmazhatatlan, a bíráknak, az Alkotmánybíróságnak semmilyen támpontot nem fog nyújtani a továbbiakban sem, ugyanúgy nem fognak tudni erre támaszkodni például a gyülekezés kapcsán, mint ahogy azt korábban sem tudták megtenni az elmúlt években. Ennek a módosítójavaslat-csomagnak, salátának egy jó része csak egy politikai lózung azért, hogy a valódi problémákról, az ország valós problémáiról eltereljék a figyelmet egyrészről, másrészről pedig elrejtsenek olyan aljasságokat, mint például a Fidesz-bíróságok létrehozása, amiről önök természetesen azért beszélni nem nagyon akarnak. Valódi problémákról akarja egyrészről elterelni a figyelmet ez az Alaptörvény, olyan problémákról, mint az egészségügy teljes szétverése, hogy a magyarok nagy része nem fér már hozzá ingyenes és jó minőségű betegellátáshoz; vagy arról, hogy gyakorlatilag nem emelkednek évek óta a nyugdíjak; vagy a katasztrofális demográfiai mutatókról, amiről tegnap napirend előtti felszólalásomban is beszéltem, hogy nemhogy nem nő a gyerekek születésének száma, hanem egyenesen csökken. Ezekről akarják maguk megint mindenféle kilencvenéves emberrel kapcsolatban elterelni a figyelmet. Aljasság, amit ebben az alaptörvény-módosításban benyújtottak, aljasság az igazságszolgáltatás szétverése, helyette egy Fidesz-bíróság létrehozása, vagy éppen a gyülekezés szabadságának korlátozására tett kísérlet. Itt elhangzott az előbb, hogy valóban volt a múlt héten Pintér Sándornak és Trócsányi Lászlónak egy úgynevezett tájékoztatása, csak hát éppen ezzel a tájékoztatással pont az volt a probléma, hogy semmilyen érdemi kérdésre nem tudtak a miniszter urak válaszolni. Ebből is látszott, hogy ez szakmailag teljesen megalapozatlan, nemcsak az alaptörvény-módosítás, hanem az ezután tárgyalandó következő törvénynek a módosítása is. Semmilyen olyan alap szakmai kérdésre nem tudtak válaszolni, például, hogy ezek hogyan felelnek meg az egyértelműség követelményének. Elképesztő az a hazugságcsomag, amit ezzel az egész módosító javaslattal itt önök tolnak, amennyire hülyének nézik maguk a magyar embereket. Jönnek itt az idegen népek betelepítésével, hogy akkor azt most akarják betenni az Alaptörvénybe. Eddig sem lehetett idegen népeket betelepíteni Magyarországra, most úgy csinálnak, mintha valami óriási nagy újítást és újdonságot tettek volna be ebbe a módosító javaslatba. Szánalmas az is, amit itt Dömötör Csaba korábban elmondott. De hiába próbálják önök eltitkolni a valóságot, azért ez nem fog sikerülni, azért vagyunk itt sokan a Házban, hogy az önök hazugságával szemben azért igyekezzünk rávilágítani a valóságra. De nézzük sorban akkor! Az idegen népek betelepítése, a menekültjog és a menedékjog kérdése. Totálisan értelmetlen ez az egész javaslatcsomag, kizárólag arra szolgál, hogy önök folytathassák azt a hazug gyűlöletkampányt, azt a megfélemlítést, amivel sajnos valóban meg tudták nyerni a választókat, amivel félrevezették a magyar emberek többségét. Pontosan tudjuk ugyanis, hogy egyébként ha már uniós jogról van szó, és itt megint Brüsszel az egyik ellenség a magyar közjog eddig sem ismerte el az uniós jog elsőbbségét a magyar alkotmánnyal szemben, az immár 14 éve hatályos csatlakozási klauzula két korlátot is tartalmaz jelenleg is az Európai Unió jogával szemben. Ráadásul ez a módosítás egyébként, az a vicc, hogy ha valóban kötelező betelepítési kvótát akarnának itt megakadályozni, akkor arra sem alkalmas, mert ez a mostani módosítás nem fogja ezt megakadályozni. Azért persze aranyos volt hallgatni egyébként Kocsis Máté felszólalását, aki itt a kvótanépszavazással kapcsolatban azt mondta, hogy mi hallgassunk a magyar emberekre, akik ezzel kapcsolatban szavaztak. Szeretném jelezni, hogy a kvótanépszavazás érvénytelen volt. Tehát lehet, hogy önök ezt nem vették tudomásul, de ez érvénytelen volt. Tehát többen voltak azok, akik vagy nem tartották ezt Magyarország valódi problémájának, vagy nemmel szavaztak erre. Tehát lehet ezt csűrni-csavarni, attól még a hazugság hazugság marad, amit önök tolnak ezzel kapcsolatban. [[Közbeszólások a Fidesz soraiból.]] Azt mondta Kocsis Máté, hogy reméli, hogy partnerre talál bennünk a hazugsággyáraik létrehozásában és működtetésében. Mi inkább abban reménykedünk, hogy mi találunk partnerre önökben abban, hogy fejezzük be közösen a hazudozást, és ha már kvótanépszavazásról volt szó, akkor tartsuk tiszteletben valóban a magyar emberek akaratát, akik azt mondták, hogy legyen érvénytelen ez a népszavazás. [[Boldog István: Ilyet mondtak a magyar emberek?]] Hát, bizony, ilyet mondtak. A rendőrség alkotmányos feladatainak határőrzéssel való kibővítésével kapcsolatban: teljesen egyértelmű, hogy a rendőrség eddig is végzett ilyen tevékenységet, most azért emelik be az Alaptörvénybe, hogy ezt valamilyen módon legitimálják. Egyébként itt megint nem a valódi problémákkal foglalkoznak, azzal, hogy a határőrzés miatt már a határokon kívül alig vannak rendőrök, nem tudják ellátni az elsődleges feladataikat, hiány van nagyvárosokban és kisvárosokban is rendőri állományból. Inkább azzal kellene foglalkozni, tisztelt kormánypárti képviselőtársaim, hogy megbecsüljék önök valóban a rendőrök munkáját, adjanak egy tisztességes fizetést a magyar rendőrállománynak, a túlórákat fizessék ki, pont azoknak a rendőröknek, akik egyébként a határon teljesítenek szolgálatot, azoknak a rendőröknek biztosítsanak ott megfelelő körülményeket. Pontosan a menekültválság derekán tapasztaltuk azt, hogy étlen-szomjan 12-24 órákat voltak rendőrök állományban. Erről fényképes híradások jelentek meg. Lehet ezt tagadni, én tudom, hogy önök iszonyatosan szeretik állandóan elhallgatni a valóságot, ettől még az sajnos megtörtént. Többek között olyan fotók jelentek meg, ahol a határon szolgáló rendőrök egy bottal szárították a mező közepén a vizes bakancsukat, mert semmilyen ellátást nem kaptak, nem mehettek haza 24 órán keresztül, még rendes szállást sem kaptak. Erről ennyit. Nézzük a harmadikat, ami már eggyel súlyosabb, ez a gyülekezés kérdése. Ezzel kapcsolatban is ellenzéki képviselőtársaim már elég sok mindent elmondtak. Ugye, önök beszéltek az otthon szentségéről, a magánszféra jogairól, itt Trócsányi László külön említette a drónokat, meg talán még Kocsis Máté is. Először kezdjük azzal, hogy az önök megbízásából ne szálljon fel, mondjuk, Vona Gábor háza fölé az ő gyerekeit megfigyelő drón. Ehhez nincs szükség Alaptörvényt módosítani, ehhez az kell, hogy maguk fejezzék be ezt az aljas viselkedést, és ne kémkedjenek ellenzéki képviselők után! Vagy éppen szintén az önök megbízásából, a TV2 riportere ne kamerázzon már be Juhász Péter magánlakásának az ablakán! Ehhez nem kell alaptörvény-módosítás, ehhez az kell, hogy önök ezt a mocsok viselkedést fejezzék be, a lakájmédiájuknak ne adjanak ki ilyen megrendeléseket, és akkor ebből semmi baj nem lesz ebben az országban! A mostani módosítással egyébként itt a gyülekezéssel kapcsolatban ez szintén elhangzott az a legnagyobb baj, hogy semmilyen formában nem fogja megoldani a problémát. Mert azt mi is elismerjük, hogy szükség van a magánszféra védelmére, csak az egész probléma 2014-ben kezdődött, az Orbán Viktor háza előtti tüntetésnél, amikor is a devizahitelesek szerettek volna ott tüntetni, majd ezt adminisztratív eszközökkel megakadályozták. [[13.00]] Ekkor az Alkotmánybíróság nem tudott ebben érdemben dönteni, és kérte is a jogalkotókat, hogy valahogy orvosolják azt a kérdést, hogy ha két alapjog ütközik, a magánszféra védelme, illetve a gyülekezési szabadság, akkor melyiket hogyan kell alkalmazni. Nagyrészt egyébként a bíróságok tudják ezt alkalmazni, de vannak olyan esetek, amikor nem tudják, például ebben az esetben is pont nem tudták. Ehhez képest önök négy éve a gyülekezési törvényhez nem tudtak úgy érdemben hozzányúlni, hogy valóban segítsék a bírák munkáit ezen a téren. Az a probléma, ahogy itt elhangzott, hogy megint olyan szinten nem felel meg ez a módosítás az egyértelműség követelményének, hogy innentől kezdve kérdés az, hogy mi számít a magánszféra védelmének. Az is a magánszféra védelme lesz-e, hogyha valaki, mondjuk, az Alkotmány utcában akar egy tüntetést tartani? Hiszen az Alkotmány utcában is laknak emberek, ott is zavarhat bárkit egy szimpla tüntetés. Azzal egyetértünk, hogy mondjuk, egy kertvárosi részben éjszaka ne lehessen bömbizni, mert az valóban zavaró, de ez meddig terjed ki, tisztelt képviselőtársaim? Erre semmilyen módon nem reflektál ez a mostani alaptörvény-módosítás, viszont lehetőséget ad a teljesen önkényes jogalkalmazásra, pláne, ha önök létrehozzák a Fidesz-bíróságokat, és gyakorlatilag lehetőséget biztosítanak arra, hogy sehol semmilyen formában ne lehessen a későbbiekben tüntetéseket tartani. Egyébként erre is rákérdeztünk Trócsányi Lászlónál és Pintér Sándornál. LMP-s képviselőtársammal ellentétben én azért nem tartanám ezt a fajta tájékoztatást olyan konstruktív megbeszélésnek, pontosan azért, mert az a konstruktív megbeszélés, ha valódi válaszokat kapunk a kérdéseinkre, és utána, ahogy egyébként a két miniszter úr megígérte, figyelembe veszik az aggályainkat, a javaslatainkat, és azt valamilyen módon beépítik, de erre nem került sor, és nagyon kétlem is, hogy erre sor fog bármilyen formában kerülni. [[Az elnöki széket Lezsák Sándor, az Országgyűlés alelnöke foglalja el.]] A negyedik és a legaljasabb módosítása ennek az Alaptörvénynek, amiről nem véletlenül alig esett szó itt a miniszteri expozéban, de akár a Fidesz vagy a KDNP felszólalásában is, a közigazgatási bírósági szervezetrendszer felállítása. Erre sem tudott sem Trócsányi László, sem Pintér Sándor érdemben válaszokat adni, és érdemben nem tudták elmondani, nem tudták egyszerűen megmagyarázni azt, hogy miért van szükség ennek a bíróságnak a felállítására. Teljesen egyértelmű számunkra, hiszen ők ezt nyilván nem fogják elmondani, hogy ez semmi más, mint az, hogy Orbán Viktor egyszerűen beváltja március 15-ei fenyegetéseit, és jogi és politikai elégtételt vesz azokon, akiket ő az ellenségeinek tart, akik megpróbálják megakadályozni bármilyen demokratikus és legitim módon az ő ámokfutását, legyen az egy civil szervezet, legyen az magánemberek gyülekezete vagy éppen most a bíróság. Magyarul: most ezzel a javaslattal a Fidesz és a kormánypártok a független Kúrián és a bíróságokon akarnak bosszút állni, le akarnak számolni önök a független igazságszolgáltatással, ezzel végleg be akarják zárni a demokrácia kapuit, megszüntetni a jogállamiság maradványait; semmi másról nem szól ez a javaslat. Orbán Viktor Magyarországból egyszerűen Észak-Koreát akar csinálni, és most már semmilyen eszközben nem válogat. Olyannyira nem… [[Moraj a kormánypártok soraiban.]] Hőböröghetnek, ez sajnos így van, és ez a legeslegaljasabb része ennek az egész alaptörvény-módosításnak, hangsúlyozom, nem véletlenül nem beszélnek önök erről. Orbán Viktor ezzel egy Fidesz-bíróságot akar létrehozni. Hogy miért? Mert a kormánytöbbség meg akar szabadulni a szakmailag túl autonóm kúriai közigazgatási ügyszakos bíráktól, ez ilyen egyszerű. Orbán Viktor maga üzente meg a választás után, idézem, hogy „a Kúria intellektuálisan nem nőtt fel feladatához”, a legfelsőbb bírói fórum szerinte súlyosan beavatkozott ugyanis a választásba, miután helybenhagyta a Nemzeti Választási Bizottság döntését, amely négyezer határon túlról érkezett levélszavazat érvénytelenítésével elvett egy listás mandátumot a kormánypártoktól. Vagy gondoljunk csak azokra a fideszes elszámoltatási biztos kezdeményezte ügyekre, amelyek egyáltalán eljutottak a vádemelésig; nem sok ilyen volt. A bíróságok részben felmentő ítéletet hoztak, részben az elvártnál lényegesen enyhébb szankciókkal éltek, és ezek után tavaly, emlékezzünk vissza, év végén Budai Gyula egyszerűen lekomcsizta az egész magyar bíróságot. Ennek fényében ezért nehéz másként tekinteni erre a javaslatra, mint szimpla politikai bosszúállásra. Ilyen mértékű politikai bosszúállásra, tisztelt képviselőtársaim, a felsőbírósági bírákkal szemben utoljára az 1956-os forradalom utáni megtorlás idején volt példa. A fideszes felsőbíróságot bizonyosan a kormányhoz lojális emberekkel, jogi szakvizsgával rendelkező kormánytisztviselőkkel fogják feltölteni, akik a ranglétrát végigjárt bírókhoz képest egészen más közegben szocializálódtak. Ezzel kapcsolatban nincsenek kétségeink, a közigazgatásban szó sem lehet ugyanis függetlenségről, ezt pontosan tudjuk, hiszen a rendszer egyértelműen az alá-fölé rendeltségi viszonyon alapul. Egyébként a közigazgatási bírák számát idén novemberig már egy tavalyi döntés alapján kétszázzal meg kellett volna emelni, szóval majd jöhetnek a bíróságoknál a megbízható fideszes katonák. Ha pedig olyan botcsinálta bírók dönthetnek az állam és polgárai közötti jogvitákban, akik korábban megszokták, hogy utasításra cselekszenek, ettől a beidegződéstől bizony, pontosan tudjuk azt is, nehezen fognak megszabadulni. Gondoljunk bele, mit lépne egy ilyen bíró vagy bíróság, ha Orbán Viktor számára kínos ügyről lenne szó; ha mondjuk, egy milliárdos áfaper, egy kormányhoz közeli vállalkozó, ne adj’ isten, Tiborcz István közbeszerzési pályázatának megítélése, a választások eredményét befolyásoló kifogás, esetleg egy, a kormány számára kínos közérdekűadat-igénylés megítélése a tét. Pontosan tudjuk, hogy mire számíthatunk egy önök által kinevezett bíró esetében ilyen döntésekben. Gulyás Gergely egyébként, a Miniszterelnökséget vezető miniszter, az első általa tartott kormányinfón el is mondta, hogy a felsőbíróság elnökét a parlament kétharmados többséggel választaná. Miután a játékszabályokat a Fidesz határozza meg, teljesen világos, hogy a szervezet élére nem egy hivatalban lévő bíró, hanem egy lojalitását már bizonyított kormánytisztviselő kerülhet. Nekünk ez legalábbis világos, de szerintem önöknek is világos ez. Egyetlenegy esetben lenne hihető az, hogy az új bíróság nem a Fidesz házi bírósága: ha a Kúria közigazgatási ügyszakos bíráit automatikusan átvenné ez az új bíróság, azaz nem kellene pályázni vagy bármilyen más módon szelektálni ezek között a bírák között. De amikor én ezen az úgynevezett tájékoztatáson megkérdeztem Trócsányi László minisztert, hogy automatikus lesz-e ezeknek a bíráknak az átvétele, vagy kell bármilyen módon pályázni, akkor azt mondta, hogy nem lesz automatikus, feláll egy bizottság, és majd valamiféle versenyvizsga fogja eldönteni azt, hogy kik folytathatják a munkát. Tisztelt Képviselőtársaim! De ez az egyik része, hogy önök politikai célokra akarják használni ezt az új Fidesz-bíróságot; más, ennél sokkal banálisabb oka is van ennek a létrehozásának: az, hogy maguk imádnak lopni, és ezt a szokásukat nem hajlandók feladni. Folytatni kívánják az uniós pénzek lenyúlását, és nem hajlandóak vizsgálni majd a közbeszerzéseket, vagy nyilvánvalóan, ha bármi probléma merül fel ezeknek az uniós közbeszerzéseknek a megszerzésénél, akkor majd kiosztják erre az új Fidesz-bíróság által alkalmazott új Fidesz-bíróra. De sem a politikai bosszút, tisztelt képviselőtársaim, sem az uniós közbeszerzések további lenyúlását, ellopását nem fogjuk hagyni, és végig fogjuk járni a megfelelő fórumokat annak érdekében, hogy ezt megakadályozzuk. Attól tartok, hogy ugyan eddig önök rendesen feszegették azért az Unió határait, de sem a maguk pártcsaládja, ahonnan éppen most akarják önöket kidobni, sem az egész Unió nem fogja ezt most már hagyni. Még egy utolsó dolog: ha már mindenáron farigcsálni akarják ezt a vattacukor Alaptörvényt, akkor a Párbeszéd nevében hadd adjak pár olyan hasznos tippet, amely valóban az egész magyarság érdekét szolgálná. Állítsák például vissza a kockázatközösségen alapuló társadalombiztosítást, amit önök kivettek az Alaptörvényből, azaz biztosítsák végre, hogy minden magyar ember hozzájuthat ingyen megfelelő minőségű egészségügyi ellátáshoz. [[13.10]] Önök ugyanis nem véletlenül vették ezt ki az Alaptörvényből, megkezdték az egészségügy privatizációját, a betegellátás szétverését, pont azért, hogy ezt leoszthassák aztán a saját haverjaiknak a magánellátásba, ahol majd mindenki fizethet, ha normális minőségű betegellátásra vágyik. Tegyék vissza a társadalombiztosítást az Alaptörvénybe, azt fogjuk tudni támogatni. Vagy éppen foglalják Alaptörvénybe a lakhatáshoz való jogot! Pontosan tudjuk azt, hogy 900 ezer éppen Trócsányi Lászlótól tudjuk, 900 ezer végrehajtási eljárás van folyamatban Magyarországon adósokkal szemben. Több százezren rettegnek attól ma Magyarországon, hogy kilakoltatják őket. Éppen tegnap mondtam el annak az asszonynak, a többgyermekes asszonynak a történetét, akinek egy rossz munkagép levágta a kezét, ezért elvesztette a munkáját, nem tudja fizetni a hitelét, és éppen most áll kilakoltatás előtt. Önök miért nem segítenek ezeknek az embereknek? Miért nem ebbe az irányba módosítják az Alaptörvényt? Vagy állítsák vissza éppen a fékek és ellensúlyok rendszerét, szabadítsák fel az Alkotmánybíróság, a NAV, az ÁSZ, az ügyészség vagy éppen a Magyar Nemzeti Bank intézményeit a saját fideszes pártkatonáiktól, azt fogjuk tudni támogatni. Vagy állítsák vissza az egyházak 2012 előtti státuszát, tegyenek egyenlőséget a családok között, vezessenek be egy igazságos és arányos választási rendszert, vagy éppen fejezzék be és szüntessék meg a hajléktalan emberek vagy más kiszolgáltatott társadalmi csoportok folyamatos üldözését és büntethetőségét. Ezeket az alaptörvény-módosításokat fogjuk tudni támogatni, tisztelt képviselőtársaim. Sokat és hosszan lehetne még sorolni azokat a módosításokat, amiket tudnánk támogatni. Ezt a jelenlegi, önök által benyújtott, aljas és hazug csomagot nem fogjuk tudni támogatni. Jó lenne, ha végre egyszer egy olyan Alaptörvényt is írnának, amit az emberekkel közösen alkotnak, és ami nem egypárti támogatottságot élvez, hanem a magyar emberek többségének támogatását is. Köszönöm."
2,u2015-10-22-97,OTHER,JOBBIK-frakció,-1.0,2015-10-22,0.377368688583374,"Tisztelt Elnök Úr! Tisztelt Ház! Egyfajta kegyelmi pillanatot él most át a Ház, mert úgy érzem, egy olyan javaslat fekszik előttünk, amelyet minden politikai erő és frakció támogatni fog. Kicsit kétségbe voltunk esve mi, jobbikosok egy-két évvel ezelőtt, amikor jelesül - hazai pályáról beszélnék - az óbudai Jobbik tagságából többen önjelölt kampányszerűen elkezdték megakadályozni ezen termékbemutatók létrejöttét oly módon, hogy gyakorlatilag szabályosan regisztrálták a részvételüket az ilyen eseményekre, ott pedig értesítették a szervezőket a kötelezettségeikről és arról, hogy milyen jogszabályok vonatkoznak rájuk. Ezt nyilvánvalóan nagyon rossz néven vették. Több ilyen alkalmat sikerült a jobbikosoknak lefújni, lefújatni hasonló módon, néha botrányos körülmények között, de mindig a hatóságokkal együttműködve. Számos idős ember biztonságát sikerült így megóvnunk, akár anyagi biztonságáról, akár lelki nyugalmáról legyen szó. Volt bennünk félelem akkoriban, hogy adott esetben a törvényhozó vagy a kormány nem lesz partner abban, hogy rendezzük ezt a kérdést, hiszen már akkor egy kimunkált szakmai javaslatot raktunk le az asztalra - amelynek elemeit még most is tartjuk, tehát nagyon reméljük, hogy be tudjuk építeni ebbe az egyébként jó irányú csomagba is -, amelyben a jobbikosok, helyi jobbikos képviselőink és aktivistáink már akkor azt szerették volna, hogy a bejelentett előadásokról az önkormányzat, a fogyasztóvédelem és a rendőrség is kapjon rendszeres tájékoztatást, illetve a jegyző egy külön szervezeti egység keretében akár hatósági jellegű ellenőrzést is végezhessen, továbbá minden ilyen esetről tájékoztatást, figyelmeztetést kaphasson a helyi lakosság akár a helyi újságokban. Nálunk, mondjuk, az Óbuda Újságban látnánk szívesen ilyen oldalakat. Nem véletlen, hogy akkor még egyébként egy Facebook-csoporttal együttműködve, tehát közösségi formákkal együttműködve sikerült rendszerszinten is leleplezni a hasonló csalásokat. Nagyon remélem, hogy most a törvényhozás a maga teljességében tudja keresztülvinni ezen problémakör megoldását. Önmagában az, hogy ügyfélszolgálatot kell majd fenntartaniuk a hasonló cégeknek, egy jó szűrő funkciót fog ellátni érzésem szerint. Tehát valóban, amelyik cég képes ilyet fenntartani, működtetni, már saját magát kiteszi a cégérre, és tulajdonképpen elmondhatjuk róla, hogy ellenőrizhetőbbé válik. Ugyanakkor azt látni kell, hogy egy hatalmas iparágról van szó. Magyarországon a piaci becslések szerint mintegy 150 cég foglalkozik közvetlen értékesítéssel, de ebből csak 11 tagja annak a szövetségszerűségnek, amely szigorú etikai kódexszel is bír, és talán megfoghatóbb a tevékenysége. De az is látható, hogy itt azért 50 milliárdosra becsülik ezt a piacot, tehát olyan cégek működnek rajta, benne, amelyekhez hasonlókkal csak az úgynevezett fogyasztói csoportok esetében találkoztunk utoljára, ahol igen hiányos volt a kormányzati magatartás és cselekvési sor, hiszen ott a korábban működők továbbműködését engedélyezték, csak újak létrejöttére nem adtak teret. De látható, hogy most azzal, hogy ügyfélszolgálatot kell fenntartani, még egy-két biztonsági kockázat kiiktatásával ez a rendszer működőképessé válhat, a magyar emberek rendszerszinten is megvédhetővé válnak a csodalámpáktól és a sejtszinten ható mágneságyaktól és az egyéb őrületektől. De látható, hogy itt az elállási jog körül és azon telephelyek körül rendet kell tenni, ahol ezeket a bemutatókat tartják. Elállási jogra akkor van lehetőség jelen pillanatban, ha az adásvételi szerződést üzlethelyiségen kívül kötötték. Erre vonatkozik az a nagyon rövid, néhány naposnál hosszabbra nyújtható határidő. Ez azért fontos, mert a termékbemutatókat nagyon sok esetben telephelyként, fiókként rövid időre bejelentett területeken szervezik meg, adott esetben az árubemutató helyszínét bejelentik fiókteleppé. Van gyakorlati példánk azt illetően, hogy egy étteremben zajlott a bemutató, és az étterem mögötti irodát jelentették be fióknak, telephelynek, és az itt megkötött szerződés esetében a fogyasztói jogok, ha nem is semmisek, de sokkal szűkebbek, mint egy olyan esetben, amikor normálisan és követhető módon következik be ugyanez a folyamat. Látható, hogy amíg a bejegyzett telephely funkcionál és a szerződés ott van megkötve, addig lényegesen korlátozottabbak azok a fogyasztói lehetőségek, amelyekkel lehet élni utána. Tehát itt is valamilyen szinten rendet kellene vágni a dzsungelben, hogy ne lehessen telephelyekkel játszadozni, legyen egy nagyon jól leszabályozott köre annak, hogy hol lehet ilyen bemutatót tartani. Én azt se nagyon bánnám, ha nemcsak pénzügyi szolgáltatást nem lehetne nyújtani, de bizonyos termékkörök esetében egyenesen tilos lenne. Hiszen gondoljunk bele, bármiféle egészségmegőrzéssel kapcsolatos termék körüli kampány adott esetben roncsolhatja az érintett korosztály valódi orvoshoz járási hajlandóságát vagy szűrővizsgálatokon való részvételét, aminek a nemzetgazdasági következményei is elképesztően kiterjedtek lehetnek. Tehát ilyen esetekben én további korlátozást javasolok az előterjesztőnek, főleg úgymond egészségüggyel vagy azzal kapcsolatos termékek skálája kapcsán. De azt látnunk kell, hogy önmagában ezen korlátozások jófelé mutatnak. Az pedig, hogy az úgynevezett árubemutatókkal kapcsolatos visszaéléseket leleplezzük, egy többéves mulasztás, amit végre-valahára keresztül kell vinni. Nagyon remélem azt, hogy - bár LMP-s vezérszónokot nem látok – vélhetően minden párt és frakció támogatni fogja tudni azt, ami előttünk fekszik, de nagyon remélem azt is, hogy ebben a kegyelmi pillanatban a Fidesz-KDNP-ben lesz annyi belátás, hogy most ezeket a jobbító módosító javaslatokat keresztülengedi a rendszerén. Nyújtsák be nyugodtan a saját nevük alatt ezeket, csak valósuljanak meg. Tehát a telephelyekkel való játszadozásokkal egyszerűen le kell számolni, az egészségüggyel kapcsolatos termékekkel való játszadozással úgyszintén, hiszen itt, ha hasonló áruféleségek terjesztése kapcsán, még egyszer mondom, roncsolódik a lakosság szűrővizsgálatokon való részvételi hajlandósága vagy egyáltalán az orvoshoz járási szokásai megváltoznak különféle kampányszerű árubemutatós cselekmények következtében, annak nagyon súlyos következményei lehetnek. Összességében pedig nagyon örülök annak, hogy már nem óbudai jobbikos aktivistáknak kell megakadályozni a hasonló őrületeket, hanem végre a Parlament falain belül kereshetünk megoldást arra, hogy Magyarországon minden idős ember biztonságban érezhesse magát a hasonló hiénáktól. Köszönöm a figyelmet."
3,u2022-05-16-46,Fidesz-KDNP,Fidesz-frakció,0.8115234375,2022-05-16,0.38236090540885925,"Tisztelt Köztársasági Elnök Asszony! Tisztelt Házelnök Úr! Képviselőtársaim! Első szavam a köszöneté: köszönöm képviselőtársaimnak a támogatást, köszönöm a választópolgárok bizalmát. Engem most itt a képviselők választottak meg, de nem felejtem el, hogy a felhatalmazás a választóktól, a magyar emberektől jön. A választók bizalmáért és felhatalmazásáért megdolgoztunk, és magam is megdolgoztam, az elmúlt években igyekeztem a legjobb tudásom szerint szolgálni a hazámat. A választási harcban sem magamat, sem magunkat nem kíméltük, ezért most a becsülettel elvégzett munka derűjével és önbizalmával állok önök előtt, immár ötödször. Köszönöm minden honfitársamnak a határon innen és túl, akár szülőhelyén, akár a világ távoli pontján adta le szavazatát, hogy részt vett a magyar nemzet közös döntésében, amely négy évre kijelölte hazánk útját. Ellenfeleink gondoskodtak róla, hogy a választás soha nem látott nemzetközi és hazai ellenőrzés mellett történjék. Mindenki láthatta, hogy Magyarország olyan ország, ahol nem történnek, nem történhetnek választási visszaélések. Köszönöm az ellenzéki aktivistáknak, hogy ellenőrző munkájukkal segítettek megvédeni Magyarország jó hírét és a magyar demokrácia iránt táplált közbizalmat. A magas választási részvétel az egészséges demokrácia jele közhely, de igaz. A magyar embereket érdekli a sorsuk, van véleményük a közügyekről, és azt nem is rejtik véka alá. A magyar demokrácia 32 éves történetében soha egyetlen pártra nem szavaztak annyian, mint a Fidesz-KDNP listájára és jelöltjeire [[Taps a kormánypártok soraiban.]] , és ami még fontosabb: 12 év kormányzás után megkaptuk a szavazatok abszolút többségét. Azon leszek, hogy megszolgáljam ezt az egész Európában példa nélküli óriási bizalmat. Elgondolkodtató, hogy éppen akkor arattuk a legnagyobb arányú győzelmünket, amikor minden emberi számítás szerint a legnehezebb terepen kellett megmérkőznünk: összeállt ellenünk a hazai baloldal és nemzetközi szövetségeseik, politikusok, pénzemberek és a média is. Mondjuk ki világosan: Brüsszel és Soros György is a mi bukásunkra játszott [[Szabó Szabolcs: Meg Zelenszkij!]] azzal revolvereztek minket, amivel csak tudtak; nem csoda, hogy ez a győzelem felvillanyoz bennünket. Barátaim, nincs semmi pezsdítőbb annál, mint amikor rálőnek az emberre, és nem találják el. [[Derültség a kormánypártok soraiban.]] Zsinórban négyszer győztünk, annak ellenére, hogy pénzügyi válságok, világjárvány, migránsáradat és már háború is fenyegette, fenyegeti hazánkat. Az ilyen győzelmi sorozat Európában, sőt a tágabb nyugati világban is szokatlan, a győzelem arányát tekintve pedig példátlan. Érdemes, sőt kötelező a dolgok mélyebb értelmét is keresnünk. Meggyőződésem szerint a magyarok, nemcsak a vezetők, de a legszélesebb néptömegek is kifinomult történelmi ösztönökkel és különösen kifinomult veszélyérzékkel rendelkeznek. [[14.50]] Ez nem is csoda, ezer év nagy idő. A magyarok megtanulták, hogy veszély idején a széthúzás, a szembenállás, a belharc súlyos következményekkel, hanyatlással, bukással, sőt országvesztéssel járhat. A belharc és a viszály a boldog békeidők luxusa. Most nem ilyen időket élünk. Baj idején az összefogás parancs, korparancs. Aki kihúzza magát alóla, az veszélyt hoz a közösségre, a nemzetre és a hazára. Az ilyen pártoknak és politikusoknak ezért a választók alaposan ellátják a baját. És a magyarok azt is tudják, hogy az összefogás, az egyetértés nem jön létre magától. A konszenzust nem megkeresni kell, mint valami húsvéti tojást, hanem meg kell teremteni. A politikában ehhez erő, képesség és leginkább jó szív, jóindulat és hazaszeretet kell, akinek ez megvan, megkaphatja az emberek bizalmát. Számomra ez a 2022-es parlamenti választás történelmi leckéje. Tisztelt Ház! A miniszterelnöki munka szépsége abban áll, hogy minden fontosabb döntésért, tartozzon az bármelyik miniszterhez is, végső soron a miniszterelnök a felelős. Ez nagy teher, van, akit bele is nyom a földbe, és van, akit föllelkesít. Én azt tartom a miniszterelnök elsőrendű felelősségének, hogy valamely módon megértse, előre elgondolja, hogy milyen idők várnak ránk, és felkészítse erre a magyarokat. A jövő megértése mint feladat, megtanítja az emberrel, hogy egyedül sohasem lehetsz elég okos. A sikeres kormányzáshoz a minisztereken túl szakértők, tanácsadók és szellemi emberek tucatjaira van szükség. Szerencsére Magyarország sohasem volt híján kiváló koponyáknak én is számítok rájuk a munkám során. Tisztelt Ház! Minden, ami 2020 óta történt, és minden, ami napjainkban kibontakozóban van, vagyis az, amiből megérthetjük a 2020 és 2030 közötti évtized természetét, egy irányba mutat, illetve egy rugóra jár: Európa, a nyugati ember, benne és vele Magyarország, mi, magyar emberek a veszélyek korába léptünk. Ez az évtized a veszélyek, a bizonytalanság és a háborúk korszaka lesz. Az évtized a koronavírus-járvánnyal kezdődött és háborúval folytatódott. A háború és a válaszként adott európai szankciós politika energiaválságot idézett elő. Az energiaválság és az amerikai kamatemelések együtt elhozták a magas infláció korszakát. Mindez együtt el fogja hozni a recesszió, a gazdasági visszaesés időszakát, amikor a gazdasági teljesítmény csökkenése, stagnálása és csekély emelkedésének évei váltogatják majd egymást Európában. Kiújulhatnak fenyegető járványok, a gazdasági visszaesés mélyülhet, a gazdag országok felé tektonikus erővel felerősödik a migráció. Mindennek tetejébe egy elhúzódó és világméretű kiterjedéssel fenyegető, valóságos háború zajlik a keleti szomszédunk földjén. Egy háborús évtized képe bontakozik ki a szemünk előtt. Jó lenne, ha nem így lenne, de nekünk nem a vágyainkból, hanem a valóságból kell kiindulnunk. Nekünk, magyaroknak erre kell felkészülnünk, ebben a zűrzavarban kell kijelölnünk az irányt, és megalkotnunk a saját politikánkat. Az előttünk álló háborús évtized képéhez hozzátartoznak a nyugati világ meg-megújuló öngyilkossági hullámai is. Ilyen öngyilkossági kísérletnek látom a nagy európai lakosságcsere programját, amely a hiányzó európai keresztény gyerekeket más civilizációkból érkező felnőttekkel, migránsokkal akarja pótolni. Ilyennek látom a genderőrületet, amely úgy fogja fel az embert, mint identitásának, ideértve szexuális identitásának megteremtőjét. És ilyennek látom a liberális Európa programját, amely túllép a Nyugatot eddig megtartó kereszténységen és nemzetállamokon, és semmit sem ültet a helyükre; amely a szabadságot a közösségeiből, családjából és hazájából kimetszett emberben látja, és elfeledkezik arról, hogy az ember egyedül sohasem lehet szabad, csak magányos. Egyszerre sújtanak tehát bennünket gazdasági bajok, háborús veszélyek, Európa belső szellemi gyengesége és Brüsszel politikai tévedései. Ebben a helyzetben kell kitűznünk az útvonalat Magyarország számára, és ha kitűztük, erre kell ráállítani, majd biztos kézzel ezen az úton is tartani hazánkat. Nehéz feladat, de nekünk sikerülhet. Sikerülhet, mert a magyarokat kemény fából faragták, ezért makacsul ellenállunk a hanyatlásnak. Észszerű rend, stabilitás, semmi önelégültség, de annál több alázat és mindenekelőtt megalkuvást nem ismerő, hajlíthatatlan hűség, és mindeközben őszinte kedvesség, józan önérdek, egy derűs, önérzetes és bátor Magyarország ez volna hát a föladat a következő kormány számára. Különösen is számítok a történelmi egyházak híveinek közösségeire, akiknek létezése már önmagában is nagy érték Magyarország számára. Biztosítani fogjuk az evangélium hirdetéséhez szükséges feltételeket, a szabadságot és az egyházak tiszteletét. Látjuk az egyházi iskolák, kórházak, idősotthonok iránti növekvő igényt, ezek segítése munkánk fontos része lesz. [[Taps a kormánypártok soraiból.]] És látom az újraéledő nemzeti összetartozás lelki és fizikai lenyomatait szerte a Kárpát-medencében. Ez nemcsak a határon túl élő magyaroknak jó, de erősíti az egyetemes magyarságot, és erősíti az anyaországot is. A határon túli magyarok számíthatnak ránk, lankadatlanul folytatjuk nemzetegyesítő munkánkat. [[Taps a kormánypártok padsoraiból.]] Tisztelt Elnök Asszony! Tisztelt Ház! Első helyen most Magyarország biztonságáról kell beszélnem. 82. napja tart az ukrán-orosz háború. Ennek a háborúnak nem lett volna szabad elkezdődnie. Még érvényes a régi rómaiak tudása: nem lehet egyszerre látni a dolgok kezdetét és végét; vagyis a háborút könnyű elkezdeni, de nehéz befejezni. [[15.00]] Európának ma semmilyen eszköze sincs a szomszédjában zajló konfliktus kezelésére. Erő és eszközök híján a kontinens vezetői meg vannak győződve, hogy az európai szankciók segítségével térdre lehet kényszeríteni Oroszországot. Ez papíron lehetséges, és számos papírpolitikus lebegtet is valamiféle elméleti bizonyítékokat, de én akárhogy is próbálok visszaemlékezni, nem jut eszembe olyan kontinentális zárlat, amely eredményes lett volna; de olyat már láttam, hogy az bukott bele, aki kitalálta. Reménykedjünk és imádkozzunk, hogy most másképpen legyen! Magyarország az európai egység érdekében nem akadályozza meg a szankciókat, amíg azok nem lépik át a magyar gazdaság önvédelmének vörös vonalát, vagyis nem veszélyeztetik Magyarország energiabiztonságát. Magyarország a NATO tagja. 1999-ben mi vittük be Magyarországot a nyugati katonai szövetségi rendszerbe. A mi politikai közösségünk, kormányom és jómagam is létkérdésnek tartjuk, hogy Magyarország a NATO tagja legyen, ez az a biztos pont, ahonnan felépíthetjük Magyarország biztonsági stratégiáját. A NATO védelmi szövetség. Nem szabad engedni a kísértésnek, hogy tagállamainak területén kívül hajtson végre támadó katonai akciókat. Védelmi szövetségből nem szabad háborús katonai szövetséggé alakulnia. A NATO nem az antant, és nem is válhat azzá. NATO-tagságunk fontossága sohasem volt olyan nyilvánvaló, mint most, az orosz-ukrán háború idején. A dolgok egyre rosszabbra fordulnak. Az oroszok a háborút sorozás nélkül is megvívható katonai akciónak nyilvánították, vagyis végtelenítették, az amerikaiak pedig a második világháborúból ismert kölcsönbérleti törvénnyel Ukrajna korlátlan hadianyag- és hadieszköz-finanszírozása mellett döntöttek ez így együtt a lehető legrosszabb kombináció. Ezért a háború a szomszédunkban még hosszú ideig és józan ésszel nehezen felfogható mennyiségű fegyverrel folytatódni fog, és állandó biztonsági fenyegetést jelent majd Magyarországra. A következő évtized legfontosabb feladata, hogy ebből a háborúból kimaradjunk, és megvédjük Magyarország békéjét és biztonságát. [[Taps a kormánypártok soraiban.]] [[Taps a kormánypártok soraiban.]] Nem lesz könnyű, mert óriási nemzetközi nyomás nehezedik ránk. Felfogásom szerint aki fegyvert szállít, fél lábbal már benne is van a háborúban. Mi a béke mellett állunk a béke épít, a háború rombol , ezért azonnali tűzszünetet és béketárgyalásokat akarunk, és azt ígérem önöknek, hogy ki fogok tartani az álláspontunk mellett. (Taps a kormánypártok soraiban.) A NATO biztos támasz, de nem fogja helyettünk megvédeni Magyarországot. Baj esetén velünk talán igen talán igen , de helyettünk biztosan nem. A békevágy és a jó szándék önmagában kevés. Ha egy ország hadserege gyenge, katonái nem harcképesek, népe pedig nem akarja megvédeni magát, akkor azt az országot fogják először megtámadni. Sárkány ellen sárkányfűre van szükség. A sárkányfüvet Magyar Honvédségnek hívják, amelyet megerősíteni, valódi véderőt kifejteni képes hadsereggé alakítani a legsürgetőbb feladat. [[Taps a kormánypártok soraiban.]] Tisztelt Ház! Ebben a háborúban Ukrajna a megtámadott és Oroszország a támadó, ezért támogatjuk Ukrajnát, és ezért indítottuk el Magyarország történelmének legnagyobb humanitárius segélyakcióját. Létszámarányosan a legtöbb menekülőt mi engedtük be, és akit kell, el is látunk, segíteni fogjuk az ukrán menekülteket. Most félretesszük azt a tényt, hogy korábban a kárpátaljai magyarok milyen jogsérelmeket szenvedtek el, és félretesszük azt a tényt is, hogy Ukrajna elnöke és kormánya nyíltan beavatkozott a magyar választási kampányba, és az ellenfeleinket támogatta; mindezek ellenére az ukránok számíthatnak Magyarországra és a magyar kormányra. [[Taps a kormánypártok soraiban.]] Tisztelt Ház! A Brüsszellel fennálló vitáink miatt külön is szólnom kell az Európai Unióról. Világosan leszögezem, hogy Magyarország az Európai Unió tagja, és érdekünk, hogy az előttünk álló évtizedben az is maradjon. Igaz, hogy Brüsszel ma a tagállamok, így Magyarország szuverenitásának visszaszorítására törekszik. Az is igaz, hogy a nemzetek Európája helyett egy új európai birodalmat, az európai egyesült államokat igyekszik fölépíteni, követve a korábbi francia és német hagyományokat. Az is igaz, hogy a kulturális távolság, már-már kulturális elidegenedés egyre nő Európa nyugati fele és Magyarország között. Ez azért van így, mert mi hiszünk Európa keresztény civilizációs alapjaiban, hiszünk a nemzetállamokban, amit Brüsszelben már feladtak. Nekünk fontos, hogy rajtunk legyen a Jóisten áldása. Nekünk fontos, hogy legyen hazánk, amit szerethetünk és amire büszkék lehetünk. Nekünk fontos, hogy fenntartsuk az ezeréves magyar élet folyamatosságát, a létezés magyar minőségét a Kárpát-medencében. Nekünk fontos, hogy úgy halhassunk meg, hogy tudjuk, gyerekeinknek és unokáinknak van hazája, van mit folytatniuk és megőrizniük. Mi úgy tudjuk, hogy ez a legnagyobb dolog, amit egy magyar ember a gyerekeinek adhat, és ez számunkra megelőz minden közös európai értékről és egyre szorosabb integrációról szóló zavaros beszédet és politikát. [[Taps a kormánypártok soraiban.]] Tisztelt Ház! Sajnos, tisztelt képviselőtársaim, az is igaz, hogy Brüsszel nap mint nap visszaél a hatalmával, és csupa olyasmit akar ránk kényszeríteni, ami nekünk rossz és tőlünk idegen. Az „élni és élni hagyni” elv jegyében mi toleranciaajánlatot tettünk a migráció, a gender és most legutóbb az olajembargó ügyében is. Toleranciaajánlatainkat visszautasították. De mi továbbra sem adjuk föl a határok védelmét, nem bontjuk le a kerítést és nem engedünk be migránsokat. [[15.10]] Megvédjük a családjainkat, a genderaktivistákat nem engedjük be az iskoláinkba, nálunk az apa férfi, az anya nő, a gyerekeinket pedig hagyják békén. Kitartunk Magyarország békéje és biztonsága mellett, és nem fogadunk el olyan gazdasági intézkedéseket, amelyek tönkretennék a magyar családokat. Ha ez így van, márpedig így van, már csak az a kérdés, tisztelt képviselőtársaim, hogy mit keresünk az Európai Unióban. A válasz az, hogy az álmainkat. Az álmainkat keressük, a szabad és egyenlő nemzetek közösségét. Keressük a hazák hazáját, a demokráciák demokráciáját. Keressük az Istent félő és az emberek méltóságát védelmező, a kultúra, a tudomány, a szellem csúcsait ostromló Európát. Nem azért vagyunk tagjai az Európai Uniónak, mert olyan, amilyen, hanem azért, amilyen lehetne. És amíg úgy látjuk, hogy van akár egy fikarcnyi esély is, addig küzdeni fogunk érte, mert egy ilyen Európa adja a legtöbb esélyt, a legtágasabb teret egy független és szabad Magyarország számára. Amikor a következő évtizedet elgondoljuk, akkor Magyarországot az Európai Unióban látjuk, amint elszántan harcol a jogaiért és szövetségeseket keres az Unió megújításához. Tisztelt Képviselőtársaim! Tisztelt Ház! Az előttünk álló háborús évtized kihívásaival tehát egy olyan Magyarország néz szembe, amely a NATO és az Európai Unió tagja. Ez jó kiindulópont, de nem válasz az évtized kihívásaira. A válasz csak egy nemzeti alapokon álló és sikeres gazdaságpolitika lehet, ezért most a gazdaságról részletesebben is beszélnem kell. A 2010 és 2020 közötti tíz év a nagy előretörés évtizede volt. A munkahelyek számának növelésében a második helyen végeztünk a 27 tagú Európai Unióban, a beruházások növelésében a második helyen, a minimálbér növelésében a harmadik helyen, az adók csökkentésében az első helyen, a háztartások pénzügyi megtakarításainak növelésében pedig a harmadik helyen. Nem rossz! Ráadásul fejlettség tekintetében Görögországot és Portugáliát is sikerült megelőznünk, pedig ők jóval korábban csatlakoztak az Európai Unióhoz, amikor mi még megszállt ország voltunk, és még javában a kommunistáknak állt a zászló. Pedig az előző évtized sem volt könnyű. Emlékezzenek, kezdődött egy nagy nyugati pénzügyi összeomlással, aztán jött a migrációs válság, majd a koronavírus-járvány annak minden következményével. Tisztelt Képviselőtársaim! Sok mindent láttunk már, de olyat még nem, hogy a világgazdaság rövid idő alatt kétszer is fenekestül felfordult. Először a világjárvány következtében alakult ki egy globális gazdasági válság 2020-tól, 114 millió munkahely elveszett, 42 százalékkal estek vissza globálisan a beruházások, a világkereskedelem 5 százalékkal csökkent. Tömegesen zártak be a gyárak, és leépültek a termelési kapacitások. A járvány enyhülésével pedig a gyárak nem nyíltak újra automatikusan, hanem megindult egy éles verseny az országok között, hol jöjjenek létre az új termelési központok, üzemek és gyárak. Becsüljük meg, hogy Magyarország ebben a versenyben az elmúlt két évben jól küzdött, és a győztesek közé került. Minden idők legjobb beruházási teljesítményét nyújtottuk tavaly. Magyarországon 1886 milliárd forintnyi beruházás indult meg, és megdöntöttük a hazánkban létrejött legnagyobb zöldmezős beruházás rekordját is. Ezek a beruházások adnak most esélyt és reményt arra, hogy az előttünk álló európai gazdasági válságot is jól kezeljük, és a magyar gazdaság visszaesés helyett tovább növekedhet. 2022 elején újabb sokkot kapott a világgazdaság, jött az orosz-ukrán háború. A kelet-nyugati szállítási útvonalakat át kell rajzolni, a beszállítói forrásokat pótolni kell. A világ számos országát élelmiszerhiány és éhínség fenyegeti. Ebben a helyzetben több korábbi stratégiai döntésünk is felértékelődik. A Belgrád-Budapest vasútvonal a Görögországba érkező tengeri szállítási útvonal folytatásaként jó eséllyel kiváltja a lerombolt ukrajnai útvonalakat. A balkáni országokkal közösen kiépített déli gázvezeték képes kiváltani az Ukrajnából érkező vezetékeket. A most bekövetkező energiaellátási válságok korszakában azok az országok lesznek biztonságban, amelyek képesek maguk előállítani saját energiaszükségletüket. Az új paksi blokkok építése és a napenergia-beruházások ezért nemzetbiztonsági szempontból is kulcsfontosságúak lesznek. Tisztelt Ház! A termékeink háromnegyedét Európában adjuk el, de a legnagyobb és legmodernebb beruházások immáron a Távol-Keletről érkeznek. Két lábon állunk, és ez válságállóvá teszi a gazdaságunkat. Előrelátók voltunk, és felkészültünk az autóipar forradalmi megújulására. Sokat tettünk azért, hogy hazánk az új generációs autóipar európai éllovasa legyen. A világ legnagyobb akkumulátorgyártási kapacitásai Magyarországon épülnek, az export-világranglistán hamarosan a harmadikok leszünk. A háborúzó felek a világ legjelentősebb gabonaexportőr országai közé tartoznak. A magyar mezőgazdasági és élelmiszeripari fejlesztések nyomán ma mi kétszer annyi élelmiszert tudunk előállítani, mint amennyire szükségünk van, ezért Magyarországot nem fenyegeti élelmiszerhiány. De a biztonság kedvéért a gabonakivitel esetén fenntartjuk az állami elővásárlási jogot. Az előttünk álló évtizedben az alacsony adók, a fizikai biztonság, a fejlett közúti és vasúti útvonalak, valamint a politikai stabilitás lesznek a fő érvek a beruházásokért folytatott versenyben. Ezekben mi jól állunk, ezért továbbra is a beruházások magas szintjére építjük a gazdasági stratégiánkat. Összefoglalóan azt mondhatom, hogy a most megalakítandó kormány vállalása az, hogy a kibontakozó európai gazdasági válság idején is megőrizzük a legfontosabb eredményeinket, és nem adjuk fel a fontos céljainkat. Ilyen nehéz körülmények közepette is vállaljuk és vállalom, hogy Magyarország előre fog menni és nem hátra. [[Taps a kormánypártok soraiban.]] Vállalom, hogy megvédjük a teljes foglalkoztatottságot. Vállalom, hogy megvédjük a családtámogatásainkat, vállalom, hogy megvédjük a nyugdíjak értékét, és vállalom, hogy megvédjük a rezsicsökkentést is. Vagyis mindenkinek lesz munkája, a nyugdíjnak lesz értéke, a családoknak lesz biztonsága és a gyerekeknek lesz jövője. Az egész Európában vágtató inflációt terveink szerint Magyarországon először megszelídítjük, aztán megfékezzük. Önök tudhatják, hogy általában ódzkodom a direkt állami beavatkozástól a gazdaságba, de ilyen esetben a jegybanknak és a kormánynak be kell avatkoznia. [[15.20]] Lépéseinket össze fogjuk hangolni, óvatos, de határozott árszabályozó intézkedéseket teszünk majd. Az eredmények már szeptemberben látszani fognak, év végére pedig tartósan elviselhető állapotokat alakítunk ki, addig is, amíg Brüsszel vissza nem talál a józan gazdaságpolitika ösvényére. Tisztelt Képviselőtársaim! Ennek megfelelően alakítottam át a kormányzati rendszert is. Az előző kormány tagjainak köszönöm a munkájukat, kiválóan teljesítettek, büszkék lehetünk, és én büszke is vagyok a teljesítményükre. [[Taps a kormánypártok soraiban.]] Most azonban egy egészen másfajta évtized vár ránk. Ezért a kormánygépezetet alkatrészeire kellett bontani, és az új feladatok logikája szerint kellett újra összeszerelni. Köszönöm önöknek, hogy megadták a szükséges támogatást. Tisztelt Ház! Hölgyeim és Uraim! Mélyen tisztelt Elnök Úr! A magyarok évszázadokon keresztül hozzászoktak, hogy szépen haljanak meg a hazájukért. Mi ezért csodáljuk őket, de most fordítani akarunk a dolgok menetén: azt akarjuk bebizonyítani, hogy a hazáért élni is lehet, többen, jobban és szebben élni, ahogy elnök asszonyunk javasolta beiktatási beszédében. Ehhez olyan ország kell, amely büszke az értékeire, büszke a világ legnehezebb nyelvére, megismételhetetlen és semmivel sem összetéveszthető népművészetére, világszínvonalú magaskultúrájára, élvonalbeli tudományára és világverő sportteljesítményeire. A hamarosan megalakuló kormány egy ilyen Magyarországért dolgozik majd. Magyarország a következő években védeni fogja a családokat, és büszke lesz a gyermekeire. Hiszünk a munka becsületében, és tudjuk, hogy nemzetünk jellemével összefér a független egyén és az összetartó közösség. Én azt tapasztaltam, hogy mi tudunk egyszerre individualisták és kollektivisták is lenni, mert tudjuk, hogy mindennek megvan a helye és az ideje. Ideje van a korlátlan szabadságnak, a szárnyalásnak, és ideje van a hierarchikus fegyelemnek, a szolgálatnak is. Ez az az életösztön, a túlélés és a megmaradás művészi szintre emelt képessége, amely lehetővé teszi, hogy nemcsak múltunk és jelenünk, hanem jövőnk is legyen a Kárpát-medencében. Ez a természet és a Jóisten adta földrajzi egység arra van rendelve, hogy a világ legjobb helye legyen, nekünk pedig az a dolgunk, hogy az itt élő népekkel és országokkal együttműködve azzá is változtassuk. Ez közös érdeke a szlovákoknak, ukránoknak, románoknak, szerbeknek, horvátoknak, szlovénoknak és magyaroknak. Ezért a jövőben sem ülünk fel se provokációknak, se megosztási kísérleteknek, és biztosítom a szomszédainkat, hogy számíthatnak ránk, a magyarok a barátaik. Rendületlenül hiszünk a Kárpát-medencei népek közös jövőjében, képesek vagyunk erre és el fogjuk érni, vagy ha mi nem is, a mai fiatalok majd biztosan. A mai fiatal nemzedék a mi legnagyobb értékünk és erőforrásunk. Nem mindig látjuk ezt, mert talán nem a legélesebb elmék beszélnek a nemzedék nevében. [[Derültség.]] De ha szétnézünk az országban, mindenütt a hazájukat szerető, a világot értő, nyelveket beszélő, a legmodernebb technikákat játszi könnyedséggel használó fiatalokat látok. Magyarország előtt ezért áll fényes jövő. Ahogy az alkotmány mondja: ők fogják ismét naggyá tenni Magyarországot. Tisztelt Ház! Végezetül arról szeretnék beszélni, hogy fontos dolog, hogy egy nemzet tudja a helyét a világban. Sem túl-, sem alábecsülni nem szabad önmagunkat. Magyarországra ma nem a népessége, hadserege vagy gazdasági ereje miatt irányul szokatlan mértékben a nyugati közvélemény figyelme. A figyelem oka, hogy Lengyelország mellett Magyarország vált a nyugati világ utolsó keresztény-konzervatív bástyájává. Mást gondolunk a világról és a jövőről, mint a liberális, globalista fősodor, és másként építjük az országunkat, mint ahogy ők teszik a sajátjukkal. Akár meg is férhetnénk egymás mellett, elvégre hiszünk a verseny jótékony hatásában, de Brüsszel ma kizárólagosságra törekszik, illetve a kizárólagosságra és egyszínűségre törekvés szimbóluma ma Brüsszel. A politikát, az országvezetést, sőt Európát is csak egy módon lehet elképzelni és művelni mondják ők. Aki nem lép egyszerre, vizsgálatot kap estére. [[Derültség.]] Magyarország ez ellen lázad. Eb ura fakó, Ugocsa non coronat. [[Taps a kormánypártok soraiban.]] De, tisztelt hölgyeim és uraim, tisztelt képviselőtársaim, lássuk azt is, hogy közben rengeteg barátot szereztünk, egyre többen érzik úgy, hogy Magyarország a béke szigete, a józan rend és biztonság erődítménye, a szabadság egyik utolsó őrhelye. Nem rejtjük véka alá, hogy reményt akarunk adni másoknak is. Reményt, hogy a keresztény életfelfogás, a hazaszeretet, a nemzeti büszkeség, vagyis a nemzeti politika nem a múlt, hanem a jövő. Harminc éve azt gondoltuk, Európa a jövőnk. Ma azt gondoljuk, mi vagyunk Európa jövője, érezzük a felelősségünk súlyát. Isten óvja Magyarországot! A Jóisten mindannyiunk fölött, Magyarország mindenekelőtt! Hajrá Magyarország! Hajrá magyarok! [[Hosszan tartó taps a kormánypártok soraiban.]]"
3,u2015-02-26-85,Fidesz-KDNP,KNDP-frakció,0.7890625,2015-02-26,0.17520280182361603,"Köszönöm a szót, elnök úr. Tisztelt Elnök Úr! Tisztelt Képviselőtársaim! A magyar külkereskedelemnek döntő része ma az EU-tagállamokkal az Unió egységes belső piacán egyenlő versenyfeltételek mellett bonyolódik. Az európai országokban folytatott árukereskedelem az elmúlt négy évben rendre 9-10 milliárdnyi többletet mutatott. Emellett hazánk nézőpontjából jelentős magyar aktívum jelentkezik az Egyesült Államokkal folytatott kétoldalú áruforgalom mérlegében, ami egyértelműen azt jelzi, hogy kiszámítható és tisztességes kereskedelmi feltételek mellett a magyar gazdaság szereplői fejlett, igényes piacokon is versenyképesek.Egy kiegyensúlyozott és ambiciózus megállapodás létrehozásában vagyunk érdekeltek, amely javítja a felek piacrajutási esélyeit, elmélyíti a transzatlanti szabályozást, együttműködést, és olyan kereteket alkot, amelyek hozzájárulnak a gazdaság növekedéséhez és a munkahelyteremtéshez nemzeti, de európai szinten is. Álláspontunk szerint egy ilyen megállapodás pozitív hatásaiból minden EU-tagállamnak és szektornak részesednie kell, és kötelezettségvállalásaiból is azonos módon kell részt vállalniuk. A megállapodástervezetnek szerintünk három kiemelt területe van: a piacra jutás elősegítése, a kereskedelmi szabályok összhangba hozatala és a nem vámjellegű kereskedelmi határok leépítése. [[13.50]] Tisztelt Ház! Még valószínűleg eltelik egy-két év, mire a megállapodás célegyenesbe jut, de már most látszik, hogy különösen fontos Magyarország, de a többi uniós ország számára is a tárgyalások átláthatóságának biztosítása, amelynek tekintetében van némi előrelépés, de még mindig korlátozottan férünk hozzá a dokumentumokhoz. Hazánk számára több szempontból kiemelt terület a mezőgazdaság és az élelmiszeripar, hiszen bizonyos termékek esetében nem érdekünk a jelenlegi vámkontingensek leépítése. Ilyen például a csemegekukorica, a hústermékek, a tojás, a dohány, a cukor, de a szabályozások harmonizációjának területén is fontos prioritások vannak, amelyeket a tárgyalásokat folytató Európai Bizottság számára nyomatékosan kell jeleznünk. Ilyen szabályozási kérdés a földrajzi árujelzőkkel ellátott mezőgazdasági termékek uniós szintű oltalmának megtartása. Számunkra eddig egyértelmű volt, hogy csak a Parmában készült sonkára lehetett ráírni, hogy pármai sonka, vagy a Tokajban készített borra lehetett ráírni, hogy tokaji bor. Ez így is kell maradjon. További kiemelt érdek, hogy a világszinten szigorúnak minősülő uniós humán-egészségügyi, állat- és növény-egészségügyi, élelmiszer-biztonsági, állatjóléti, fogyasztó- és környezetvédelmi szabályok megmaradjanak, de ne gyengüljenek. Ezek közül hazánk számára elsőrendű fontosságú - erről többen beszéltek ma már - a GMO-val kapcsolatos szabályozás. A tárgyalások során kiemelt fontosságú kell legyen Magyarország GMO-mentes státusának fenntartása. Csak olyan végleges megállapodási szöveget tudunk elfogadni, ami biztosan nem veszélyezteti a moratóriumokat, az úgynevezett GMO-csomagot és az egyéb uniós GMO-szabályokat. Az Európai Bizottság ígéretet tett arra, hogy a GMO-s és az állat-egészségügyi, valamint élelmiszer-biztonsági szabályozások uniós joganyaga változatlan marad, de emellett biztosítani kell azt is, hogy a megállapodás ne gátolja az EU-szakpolitikák fejlődését sem. Megnyugtató tény, hogy az eddigi tárgyalások során, azaz az európai bizottsági egyeztetések során a kormány folyamatosan hangsúlyozta, hogy az EU GMO-szabályozási rendszerét nem bonthatja le a szabadkereskedelmi egyezmény, és azt is, hogy Magyarország számára a hazai mezőgazdaság GMO-mentességének megőrzése fontos prioritás. Frakcióm nevében is kérem a kormányt, hogy továbbra is rendszeresen kérje az Európai Bizottságot, hogy ezt az érdekünket szem előtt tartva folytassa a tárgyalásokat az Egyesült Államokkal. Tisztelt Képviselőtársaim! Bár a munkafolyamatok csendben zajlanak, a média ingerküszöbét nem érik el a magyar kormány megállapodással kapcsolatos erőfeszítései, de mindenképp ki szeretnék emelni néhány dolgot, amiket az Európai Bizottsággal folytatott konzultációkon sikerült elérni. Az Európai Bizottságnak adott tárgyalási mandátum többek között a magyar kormány kérésének megfelelően egyértelműen rögzíti, hogy az emberi életet, az egészséget, az állategészségügyet és állatjólétet, valamint a környezetet, az élelmiszer-biztonságot és a fogyasztók érdekeit védő EU- és nemzeti jogszabályok nem képezhetik alku tárgyát, a szabadkereskedelmi megállapodás nem vezethet azok fellazításához. Más EU-tagállamokkal együtt sikerrel léptünk fel annak érdekében, hogy az audiovizuális szolgáltatásokat kizárják a TTIP-tárgyalásokból. Rögzítettük azt az elvárást is, hogy a közszolgáltatások esetében a tárgyalás nem járhat olyan kimenetellel, ami a kormány szabályozási jogosítványait bármilyen módon csorbítaná. A már említett mezőgazdasági alaptermékekkel kapcsolatban jeleztük, hogy legfeljebb részleges, mennyiségileg behatárolt piacnyitást látunk elfogadhatónak. Jeleztük azt is, hogy mi is azoknak az országoknak a táborát erősítjük, akik a megállapodásokból kihagynák a befektetők és az állam közötti vitarendezés külön szabályozását, vagy legalább kivennénk abból a mezőgazdaság, a humán-, növény- és állat-egészségügyi, a környezet- és fogyasztóvédelmi, valamint az élelmiszer-biztonsági területet. Van elég figyelem arra, hogy a kialakuló végeredmény a kormány közpolitikai céljaival összhangban álljon, és a közszolgáltatásokra, a környezetvédelemre, az élelmiszer-biztonságra vonatkozó európai és nemzeti normák, szabályozási jogosítványok semmilyen módon ne csorbulhassanak. Ennek érvényesítésére, így többek között a magyar mezőgazdaság Alaptörvényben rögzített GMO-mentességének fenntartására is garanciát ad az, hogy az Európai Unió és az Egyesült Államok közötti szabadkereskedelmi megállapodás megkötése a magyar kormány egyetértését és a Magyar Országgyűlés megerősítését is igényli majd. Köszönöm szíves figyelmüket. [[Taps a kormánypártok soraiban.]]"
3,u2019-11-04-25,Fidesz-KDNP,Fidesz-frakció,0.7587890625,2019-11-04,0.3007458448410034,"Tisztelt Elnök Úr! Tisztelt Ház! Tisztelt Államtitkár Úr! A múlt héten valóban Budapesten járt Vlagyimir Putyin orosz államfő. Engedjenek meg néhány megjegyzést ezzel kapcsolatban! Meggyőződésem, hogy Magyarország a Nyugat és Oroszország javuló együttműködésében érdekelt. Ha Európa nyugati és keleti fele, ha a NATO és Oroszország közötti kapcsolatok jobbak, akkor azzal Magyarország is nyer. [[Arató Gergely közbeszól.]] [[Arató Gergely közbeszól.]] A magyar politika célja az, hogy minden nagyhatalom érdekelt legyen hazánk sikerében, de különösen azok, amelyek regionális szempontból döntő befolyást gyakorolnak az életére.Ebbe illeszkedik a magyar-orosz együttműködés is, mert noha Magyarország a NATO-nak és az Európai Uniónak is tagja és az is marad ennek minden következményével (Arató Gergely közbeszól.), ez nem zárja ki bizonyos kérdésekben a politikai együttműködést Oroszországgal. Ennek kiemelt területei a globális kérdések, például a Közel-Kelet, a keresztény közösségek védelme szerte a világban vagy a migráció, ugyanis mindkét ország ismeri az abban rejlő veszedelmeket. A Közel-Kelet stabilitása ügyében van politikai együttműködés Magyarország és Oroszország között. Ha a közel-keleti térség destabilizálódik, akkor onnan növekvő számban érkeznek migránsok Európa felé, ezért Magyarország abban érdekelt, hogy a Közel-Keleten, Szíriában, Irakban mielőbb katonai és politikai stabilitás szülessen. Az együttműködés az Irakban élő kurdokra is kiterjed, mert az erbíli kurd kormányzatot Magyarország katonai kiképzéssel, katonákkal és pénzügyileg is támogatja. Kötelességünknek tartjuk, hogy a „Hungary Helps” program keretében a bajba jutott keresztény közösségek segítését is elősegítsük. Ezért partnereinkkel, így köztük Oroszországgal közösen egyházi épületeket állítunk helyre, és olyan üzemeket építünk, amelyek hozzájárulhatnak a lakosság élelmezéséhez, ezenkívül iskolákat, kórházakat épít Magyarország, falvakat állít helyre, ahova az elmenekült emberek visszatérhetnek. A migráció szempontjából különösen fontos számunkra a török álláspont is, hiszen Törökország meghatározó tényezője a Közel-Keletnek. Erdoğan elnök, aki valóban a napokban szintén Magyarországra látogat, bejelentette, ha a világ nem vállal át a terhekből, ha az Európai Unió nem ad pénzt, akkor ezeket az embereket kénytelen kiengedni. A migránsok vagy Szíria vagy Európa felé mehetnek. Ahhoz, hogy Szíria felé, vagyis hazafelé induljanak, katonailag stabilizálni kell az ottani területeket. A törökök szeretnének létrehozni egy új biztonsági zónát. Ha azonban a törökök az Európa felé nyitó kaput nyitják ki, akkor százezer szám fognak újra érkezni migránsok Görögországba, a Balkánra, onnan pedig akár a magyar vagy a horvát határhoz. Az az elemi magyar érdekünk, hogy a szíriai stabilizáció sikerrel járjon. Az elmúlt napok egyeztetései, megállapodásai török, amerikai, orosz, kurd és szír viszonylatban kifejezetten biztatóak. Ugyancsak friss fejlemény, tisztelt képviselőtársaim, hogy a múlt héten újabb állomásához ért a Brüsszel kontra Magyarország között zajló kvótaper a főtanácsnoki indítvány ismertetésével. Az látszik, hogy a távozó brüsszeli Bizottság még mindig ragaszkodik a migránsok Magyarországra telepítéséhez. Szeretnénk világossá tenni: nem kérünk sem a 2015-ös, sem a jövőbeni migránskvótákból. A magyar emberek számos alkalommal kifejezték, hogy nem kérnek a betelepítésből. Arra kérjük a kormányt, ne engedjen semmiféle nyomásnak a migránskvóta ügyében; sem az egyszeri, sem az állandó, sem a régi, sem a most formálódó migránskvótából nem kérünk. Elképesztőnek és diszkriminatívnak tartjuk, hogy az utolsó heteit töltő brüsszeli Bizottság még ma is hadjáratot folytat hazánk ellen egy négy évvel ezelőtt, teljesen jogtalanul elfogadott és már rég lejárt határozat végre nem hajtása miatt, ráadásul úgy, hogy azt hazánkon kívül számos más ország sem hajtotta végre. Köszönöm szépen a figyelmüket. [[Taps a kormánypárti padsorokban.]]"
3,u2017-04-18-81,Fidesz-KDNP,KNDP-frakció,-0.98388671875,2017-04-18,0.9931181073188782,"Köszönöm szépen a szót, elnök úr. Tisztelt Képviselő Úr! Tisztelt Ház! Tehát ha jól értem a felvetését, akkor az abban áll, hogy volt az államtitkár úrnak öt pontja, amit önök rögtön elleneztek, amint ő kimondta ezeket, most pedig ellenzik azt, hogy ezek egy része miért később kerül megvalósításra és nem rögtön, nem azonnal, miért nem vagyunk már túl ezeknek a megvalósításán. Kicsit ilyen tudathasadásos a helyzet, hogy ugyanazt és annak az ellenkezőjét is ellenzi a Magyar Szocialista Párt. [[Gúr Nándor: Rakd össze újra!]] Az egészségüggyel kapcsolatban egy nagyon fontos, nem is csak konzultáció, hanem népszavazás zajlott le 2004-ben - csak erre kevésbé emlékszünk, hiszen a másik, ezzel párhuzamosan futó december 5-ei népszavazási kérdésre még fájóbban tudunk visszaemlékezni -, amelyben megkérdeztük a magyar embereket, hogy az egészségügy számukra üzlet-e, lehet-e a privatizációnak teret engedni az egészségügyben. És akkor az emberek egyértelmű és nagyon nagy többsége azt mondta, hogy nem, az egészségügy nem üzlet, és nem a privatizáció tere. Ezzel szemben önök megpróbáltak sok burkolt privatizációs eljárást végrehajtani, a kórházak működésén keresztül a betegszállításig sokféle területen, kiszervezésekkel és másokkal, sőt a betegekkel akarták megfizettetni az egészségügy költségét akkor, amikor vizitdíjat próbáltak bevezetni, és ezt csak egy újabb népszavazással sikerült megállítani. [[Gúr Nándor: Miről beszélsz?]] De önök nemcsak hogy a konzultációkból, de a népszavazásokból sem értenek, hiszen akár a privatizációt, akár a vizitdíjat és a kórházi napidíjat csak népszavazással, az emberek elsöprő többségi akaratával tudtuk megállítani. Ön viszont az államtitkára volt annak a kormányzatnak, amely az Egészségügyi Alap költségvetését 1500 milliárdról sikeresen 1300 milliárd környékére tornázta le [[Szabó Sándor folyamatos közbeszólásai.]] , amit természetesen ennek a kormányzatnak kellett visszaállítania, hiszen most már jóval magasabb, több száz milliárd forinttal magasabb az a költségvetés, amiből az egészségügy tud gazdálkodni. De ahol igazán lemérhető ennek a kormányzatnak az eredménye, az az, hogy a kormányváltás idején egy teljes munkaidőben dolgozó orvos 338 ezer forintot vihetett haza különböző pótlékokkal együtt. [[Gúr Nándor: Külföldön…]] Ez 338 ezer forint helyett most már 611 ezer forint lehet [[Gúr Nándor: Külföldön, akik átlépték a határt… Közbeszólás az MSZP padsoraiból: Angliában!]] Míg egy ápoló esetében a 170 925 forintos bruttó fizetés helyett egy szakdolgozó most már 270 ezer forint fölött is kereshet [[Gúr Nándor: Ezt nem tudja összerakni… Folyamatos zaj a teremben.]] és ebből most már jóval kevesebb adót fizet, jóval kevesebb járulékot fizet, főleg akkor, ha [[Az elnök csenget.]] gyermeke van [[Gúr Nándor: Az orvosok fogynak, az ápolók fogynak…]] , hiszen akkor a nettó és a bruttó keresete egybe is eshet. És fontos eredménye ennek a kormányzatnak, hogy nemcsak a tavalyi évben nőttek az orvosi bérek, nemcsak az idei évben nőnek az orvosi bérek, hanem az ápolói bérek is nőttek tavaly, idén és még a következő években is. Tavaly 26,5 százalékkal, idén 12 százalékkal, majd 8 és 8 százalékkal növekednek a következő esztendőkben. Ezzel pontosan azt próbáljuk megvalósítani, tisztelt képviselő úr, amiről önök mindig csak beszélnek, de sohasem léptek, hogy érezhetően nőjön az egészségügyben az ott dolgozók bére. De ugyanígy fontos volt a háziorvosok anyagi megbecsülésének a növekedése, az alapellátásra fordítható források növelése. [[Szabó Sándor: Nincs háziorvos! Gúr Nándor: Miről beszélsz?]] Ez most közel 50 százalékkal magasabb, mint 2010-ben. A tavalyi évben és tavalyelőtt is 10-10 milliárd forinttal emelkedett a háziorvosok többletfinanszírozása. [[Gúr Nándor: Miről beszélsz?]] Pontosan azért, hogy ne legyenek a nehezebb sorsú járásokban sem betöltetlen háziorvosi praxisok, ezért indítottuk el a letelepedési pályázatot vissza nem térítendő támogatással, a praxispályázatot, szintén vissza nem térítendő támogatással, amelyekre idén, az idei költségvetésben rekord magas összeg szerepel, 1 milliárd 250 millió forint. [[Gúr Nándor folyamatosan közbeszól.]] Amikor ön államtitkár volt, annak a kormánynak az időszakában mind a letelepedésre, mind a praxisra egyaránt egyenlő összeg, nulla forint szerepelt a költségvetésben. Önök így segítették elő, egy erős hajrával segítették elő a háziorvosok letelepedését. Mi kemény 1 milliárd 250 millió forintot igyekeztünk erre a célra fordítani. [[Gúr Nándor: Nézz szét, mi van az egészségügyben…]] És még beszélhetnék az 500 milliárd forintos infrastruktúra-felújításról [[Az elnök a csengő megkocogtatásával jelzi az időkeret lejártát.]] hiszen a szuperkórházra az idei évi költségvetésben - az önök nem szavazata ellenére - 40 milliárd forint szerepel. Köszönöm szépen. [[Taps a kormányzó pártok padsoraiban.]]"
3,u2018-12-11-19,Fidesz-KDNP,Fidesz-frakció,-0.984375,2018-12-11,0.32465875148773193,"Köszönöm a szót, elnök úr. Ami az ország nemzetközi megítélését illeti, hát, köszönettel vettük szavait, de azért mégiscsak furcsa egy olyan párttól, amelyik egy olyan képviselőt küldött Brüsszelbe, amelyik idegen országnak kémkedik. [[Németh Szilárd István: Ez igaz.]] Aztán, ami a félelmet illeti: pár nappal vagyunk azután, hogy az egyik képviselőjükről kiderült, nyíltan hencegett azzal, hogy megütött egy zsidó származású nőt, és ezek után még ön utal a félelem légkörére. Hadd kérdezzem már meg, ez a képviselő kilépett már a Jobbikból. Kiléptették már? ha a félelemre hivatkozik. [[Dr. Varga-Damm Andrea folyamatosan közbeszól.]] Aztán a többi téma, mert elég sokat érintett: ami az államadósságot illeti, a szocialisták 50 százalék körülről felemelték több mint 80 százalékra, ez a kormány csökkenti ezt. Kérem ellenőrizni a számokat! Ami az egészségügyet illeti, több mint 70 kórház újult meg vagy épült az elmúlt időszakban, egy több száz milliárdos fejlesztési programnak köszönhetően, új budapesti kórházi centrumokról döntött a kormány, az orvosok bére átlagosan 82 százalékkal nőtt 2012-höz képest. [[8.40]] Önnek is szeretném itt elmondani, emlékeztetni önt arra, hogy pár nappal ezelőtt jelentette be a kormány, hogy jelentős béremelési programot indít, folytat az egészségügyi szakdolgozók számára. [[Dr. Brenner Koloman: A szüleidet vidd be egy kórházba!]] Ami az oktatást illeti, ön erről beszélt, 606 milliárddal költünk többet 2010-hez képest. [[Dr. Varga-Damm Andrea közbeszól.]] Egyébként arra biztatnám önt, hogy ha két kiabálás között van energiája és ideje, hogy tegyen javaslatokat a Nemzeti alaptantervhez, most van ennek a vitája. Szeretnénk, ha nemcsak a keretek lennének rendben, hanem az is, amit a diákok tudásként kapnak. Szeretnénk XXI. századi tudást átadni nekik. Ami az élelmiszerárakat illeti, ha ennyire fontos önnek az élelmiszerárak kérdése, akkor miért nem támogatják az élelmiszerek áfacsökkentését? Ön megtette azt, hogy minősítette a mi politikai közösségünket, ezért engedje meg, hogy én is pár szót szóljak arról, hogy a Jobbik milyen pályát futott be az elmúlt időszakban. Nem egy szép történet. [[Dr. Varga-Damm Andrea: Na, na, mondjad! Úgy várom a szavaidat!]] Három alapvető jelenséget figyelhetünk meg. Az első egy elhúzódó identitászavar, a második a korrupciós ügyek folyama [[Dr. Brenner Koloman közbeszól.]] , a harmadik pedig az, hogy az ezekkel való szembenézés helyett folyamatosan, szisztematikusan sértegetik a magyar választókat. Ami az identitászavart illeti, ott elég megnézni az önök felszólalását. Hallgattuk itt ezt hetekig, hónapokig, egyetlenegy olyan felszólalásuk nem volt, ami kicsit is különbözött volna bármelyik baloldali párt akármelyik felszólalásától [[Dr. Brenner Koloman: Szövegértési problémáid vannak! Dr. Varga-Damm Andrea közbeszól.]] akármelyik felszólalásától. Miközben az is jellemző, hogy miközben önök pár évvel ezelőtt még az Unióból való kilépésen vacilláltak, uniós zászlót égettek, most a bérek meghatározását odaadnák Brüsszelnek [[Közbeszólások a Jobbik soraiból: Nem igaz! Hülyeség!]] és jellemző módon a Tavares-jelentést még ellenezték, majd a Sargentini-jelentésnél már tartózkodtak, ezzel csatlakoztak a baloldalhoz. [[Közbeszólások a Jobbik soraiból: Európai Ügyészség?]] Aztán ami a korrupciógyanús ügyeket illeti, erről azért nem kell szólnunk, mert az önöktől elmenekülő párttagok éppen elég sokat mesélnek ezekről [[Közbeszólások a Jobbik soraiból.]] de jellemző történet az, és ezt azért nehezen nyomhatták le a jobbikos támogatók torkán, hogy az ÁSZ-bírságra kért adományokat végül másra költötték [[Dr. Brenner Koloman: Pont arra költöttük! Vissza fogjátok adni, ha Strasbourg megítéli a törvénytelen bírságodat, te!]] Mit lehet várni azoktól, akik a saját támogatóikat is megvezetik? Aztán a harmadik dolog a választók sértegetése. Tisztázzuk ezt is most, hogy év végén vagyunk. A Jobbik elnöke szerint a magyarok szolgalelkűek, ezt mondta. Mirkóczki képviselő úr szerint az alapján szavaznak, hogy kitől kapnak három forinttal többet. [[Dr. Varga-Damm Andrea: Hát igen, így csináljátok!]] S hogy mit gondol minderről Vona Gábor, aki átmenetileg vloggerként tengeti a mindennapjait, szerinte a magyarok egy része egyáltalán nem gondolkozik, ezt mondja Vona Gábor. Egy nemrég felvett videóban, amely hangulatában nagyjából A bárányok hallgatnak című filmre hasonlít [[Derültség a kormánypárti sorokból.]] egyenesen azt mondta, hogy aki a bevándorlás kérdését tartotta fontosnak az áprilisi választáson, az nem gondolkodott. [[Közbeszólások a Jobbik soraiból: Több esze van, mint neked!]] Ezt mondta. Ezt mondta az önök volt elnöke. És azt is mondta, hogy akik így gondolkodtak, azok bekapták a cumit ezek az ő szavai. [[Dr. Varga-Damm Andrea: A kérdésemre, a felvetésemre válaszolj!]] Ezek nem a mi szavaink, hanem Vona Gábor szavai. Sokat nem kell hozzátennünk, mert mindent elmondanak [[Dr. Varga-Damm Andrea: A hajléktalanokról beszélj!]] a Jobbik elmúlt időszakáról. Szóval, 2018 egy olyan évként vonul be a Jobbik történetébe, amikor elvágták önök a saját gyökereiket, feladták antikommunizmusukat, és önkéntesen kiiratkoztak [[Felzúdulás és közbeszólások a Jobbik soraiból: Ti lettetek kommunisták! Dr. Brenner Koloman: Ti lettetek kommunisták, barátom, és ezért ellenetek vagyunk, és kész! Ennyi! Amikor a főnököd Soros-tanítvány volt és kommunista, én már akkor is antikommunista voltam, barátom!]] a magukat nemzeti pártnak tartók sorából. És mindezt nem kényszerből, hanem előre megtervezetten. Meg is lett az eredménye: egy lélektől megfosztott, széteső párt, ahol Pongrátz Gergely képe már aligha lehet a falon. [[Moraj és közbeszólások a Jobbik soraiból: Jajajaj!]] Köszönöm, hogy meghallgatott. [[Taps a kormánypárti padsorokban.]]"
3,u2021-09-27-19,Fidesz-KDNP,KNDP-frakció,-1.0,2021-09-27,0.5227096676826477,"Köszönöm szépen a szót, elnök úr. Tisztelt Frakcióvezető Úr! Tisztelt Ház! A baloldal nem tud arról leszokni, hogy külföldről akarja megnyerni a választásokat. Ön másról sem beszélt, mint hogy önöknek most külföldön lesznek szövetségesei, és ha a magyar emberek nem is támogatják ugyan azt, hogy a baloldal kormányt alakítson Magyarországon, ahogy ezt 2010-ben nagyon nem szerették volna, meg 2014-ben, meg 2018-ban, de majd külföldről önök el fogják érni a külföldi szövetségeseikkel, politikai nyomásra, médianyomásra. Valahogy úgy fogalmazott: „mert külföldnek baloldali miniszterelnök kell Magyarországon”. De, tisztelt képviselő úr, az elmúlt egy évszázad megtanította nekünk, hogy mi sose jártunk jól akkor, amikor külföldről mondták meg, hogy ki legyen Magyarország miniszerelnöke. Mi akkor jártunk jól, amikor a magyar emberek eldönthették szabadon, hogy ki legyen Magyarország miniszterelnöke. Ön miért külföldről akarja vezényelni a magyar politikát? Miért azt várja láthatóan tűkön ülve várja , hogy Joe Bidentől az új német kancellárig mindenki avatkozzon be a magyar belpolitikába, és próbálja meg önöket, ha már saját erőből nem megy, legfeljebb külföldi politikai nyomásra, gazdasági nyomásra meg médianyomásra valahogy mégiscsak visszasegíteni, Gyurcsány Ferenccel az élen, a hatalom közelébe; nem a magyar emberekben bízva, hanem a külföldi nyomásban bízva. Az elmúlt 100-120 év megtaníttatta velünk, hogy ezt a politikát sohasem szabad vinni. Ez azt jelenti, hogy önök minden külföldi kérést kiszolgálnak: privatizációs kérést, migrációs kérést, LMBT-kérést, mindent. Mert ha önök a külföldiektől várják a saját hatalomba segítésüket, akkor mindent úgy fognak csinálni, ahogy ők kérik. Ön azt mondta, hogy baloldali kormányzásra lenne szükség Magyarországon, tisztelt képviselő úr. Láthattuk, több ciklus is volt, amikor a baloldal Magyarországon kormányon volt. Először is, ha megnézzük, ebben az évszázadban, a baloldal csak milliárdosokat adott Magyarországon miniszterelnöknek: multimilliomos-milliárdos Medgyessy Pétert, milliárdos Gyurcsány Ferencet, milliárdos Bajnai Gordont. A baloldal mindig milliárdosokat juttatott Magyarországon hatalomba. [[Z. Kárpát Dániel: Tőletek távol álljon…]] És mit tettek önök, amikor ott voltak? 15-ször megemelték a rezsit. Ez egy baloldali kormányzás, 15-szöri rezsiemelés?! Elvettek egyhavi nyugdíjat az emberektől. Ez a baloldali kormányzás, a nyugdíj elvétele? Elvettek egyhavi bért orvosoktól, ápolóktól, pedagógusoktól. Ez a baloldali kormányzás önök szerint, egyhavi bér elvétele azoktól, akik másokért dolgoznak? A szociális dolgozóktól egyhavi bér elvétele, ez az a baloldali program, amit önök szeretnének folytatni?! 12 százalékos munkanélküliség. Mi más van, ami nehéz helyzetbe hozhatja tényleg a keresetből élő, kispénzű embereket, mint ha óriási a munkanélküliség? Mi teszi kiszolgáltatottabbá az embereket, ha nem az, ha óriási a munkanélküliség és rekordalacsony a foglalkoztatottság? És önök ezt érték el: 12 százalékos munkanélküliséget. Csak a rendszerváltáskori teljes összeomlás körül volt körülbelül akkora vagy nagyobb munkanélküliség, mint akkor, amikor önök kormányoztak, és önök ezt nevezik baloldali kormányzásnak, a 12 százalékos munkanélküliséget? Önöknek az ország IMF-hitellel való eladósítása, ez a baloldali kormányzás? A privatizáció, hogy mindent eladtak, még a Szent Koronát is elzálogosították önöknek a baloldali kormányzás? Amikor az önkormányzatokat a csőd közelébe vitték, 1200 milliárd forinttal kellett kisegíteni az önkormányzatokat, ez a baloldali kormányzás, ez az önkormányzatok megsegítése, hogy idejuttatták önök Magyarországot nyolc év után? Devizahitelekbe kergették az embereket [[Szilágyi György: Ti kezdtétek!]] mert elvették tőlük elvették tőlük! az otthonteremtési támogatásból nyújtott, kamattámogatott forinthitelek lehetőségét, és belehajszolták őket a devizahitelezésbe. Ez lenne a baloldali kormányzás, az emberektől, a családoktól elvenni a kamattámogatást, és helyette kitenni őket a devizahitelek kockázatának?! Önök ötéves adócsökkentési programot hirdetettek 2006-ban, majd a választások után 5 százalékkal megemelték az áfát. [[Z. Kárpát Dániel: Vegytisztán neoliberális…]] Az áfaemelés lenne a baloldali program, tisztelt képviselő úr? Önök ingatlanadót vezettek volna be, sőt be is vezették, csak az Alkotmánybíróság végül ezt megsemmisítette. Ez a baloldali program, ha valakinek van egy lakása, akkor önök azt megadóztatják? Önök kórházakat zárták be. Ez a baloldali program, hogy kevesebb helyre mehessenek az emberek kórházba? Önök 16 ezer aktív kórházi ágyat felszámoltak. [[Szilágyi György: Láttál már várólistát mostanában?]] Ez a baloldali program, hogy kevesebb ágyon tudják kezelni az embereket, aki pedig bejut, az fizessen kórházi napidíjat, aki pedig egy rendelőnek az ajtaját átlépi, az fizessen vizitdíjat?! Ez a baloldali program, ezt várják az emberek, ez a nyugat-európai szél, amely majd Budapest utcáin is fog fújni, hogy mindenki vizitdíjat, kórházi napidíjat fizessen, aki pedig tovább akar tanulni, az tandíjat fizessen? Ez lenne a baloldali gondolat, tisztelt képviselő úr? Az lenne a nők iránti tisztelet kifejeződése, amiről önök beszéltek, hogy a miniszterelnök azt mondja, hogy az öregecskedő feleségét mindenki le szeretné cserélni, és meg is érdemli? Az lenne a baloldali biztonság és a baloldali jövő, hogy romlik a közbiztonság? Az lenne a demokrácia, hogy Budapest utcáin könnygázzal, gumilövedékkel, lovasrohammal oszlatják azokat az embereket, akik megemlékeznek az ’56-os forradalmunk hőseiről teljesen békésen? Az lenne a baloldali út, hogy a tankönyvek árait 70 százalékkal emelték a kormányzásuk alatt, és privatizálták még a Nemzeti Tankönyvkiadót is, tisztelt képviselő úr? [[Az elnök csenget.]] És még sokáig lehetne folytatni, négyes metróval, völgyhíddal és őszödi beszéddel. Ebből a baloldalból nem kérünk! Köszönöm szépen. [[Taps a kormánypártok soraiban.]]"
3,u2014-09-26-5,Opposition,MSZP-frakció,0.5478515625,2014-09-26,0.366178959608078,"Nagyon köszönöm, elnök úr. Tisztelt Elnök Úr! Tisztelt Képviselőtársaim! Budapest, hazánk fővárosa a változás városa. A nagy események, országunk nagy fordulatai mindig itt kezdődtek, Budapesten. Sokszor a jobb élet reményében, a szabadságot akaró és vágyó budapesti polgárok sokasága vonult az utcára, ha elnyomással találták szemben magukat. A város sajátos és egyedi találkozóhelye, központja gazdaságunknak, politikánknak, kultúránknak, a maga egészében egyedi és autonóm, önálló akarattal, önálló politikai akarattal rendelkező közösség. Hát éppen ez az! Ezért a Fidesz-kormány természetes ellenlábasa Budapest. Ugyanis az önök kormánya és pártja semmitől nem tart jobban, mint az önálló akarattól és a függetlenségtől. A bizalmat, a párbeszédet önök hírből sem ismerik, el sem tudják képzelni. Kizárólag azt képesek elviselni, amit uralni tudnak. Most is ez a helyzet. Sajnos a budapesti lakosok most ismét egy olyan hatalommal találták, találják szemben magukat, amely természeténél fogva, a hatalmi logikájukból fakadóan képtelen elviselni a város függetlenségét, a budapestiek szabadság iránti vágyát, szabadságszeretetét, önálló politikai akaratát és váltani akarását. Ezért van az, kérem, hogy önök mindent megtettek az elmúlt négy évben, hogy megtörjék Budapestet. Erről szólt, kérem, a kultúrharcuk, amelynek során senki érzékenységére a fővárosban nem voltak tekintettel. Vagy erről szólt például az, hogy leállították egy tollvonással a Budapestet érintő fejlesztéseket; de erről szólt a közösségi közlekedés bénító alulfinanszírozása is; vagy az a vagyonvesztés, amely példátlan a főváros életében. A főváros korábban óvott és fejlesztett intézményrendszerét, iskoláit, kórházait egy tollvonással vitte el az állam. És ma már látjuk, hogy az állam igenis rossz gazdája ezeknek az intézményeknek. De ha megnézzük, hogy a főváros költségvetését gyakorlatilag megfelezték, és összességében az elmúlt négy évben hogyan gyengítették le a város gazdaságát és gazdálkodását: láthatóan a Fidesz-kormány és a párt nem érti azt vagy nem akarja érteni azt, hogy ha a fővárost, az ország központját gyengítik, akkor végső soron sajnos az egész országot gyengítik. Ezt a fővárosi lakosok ugyanakkor felismerték. És amikor ennek a politikának az országgyűlési választásokon Budapesten megálljt parancsoltak, és azt mondták, hogy állj, ne tovább - ugyanis tavasszal több váltani akaró voks és több baloldali szavazat született a városban -, akkor önök a kétharmadukkal újra visszaélve Budapest nyakába akasztottak egy új Budapest-törvényt, amellyel korlátozni kívánják a politikai akaratnyilvánítását! De ha azt hiszik önök, hogy ez elég lesz, nagyon tévednek! A budapestiek nem kérnek többet azokból a polgármesterekből, akik például számla nélkül fizettetik ki közpénzből intézett saját bevásárlásaikat [[L. Simon László: Hunvald!]] , mint például a XVIII. kerületi fideszes polgármester, Ughy Attila. De akkor nézzük Észak-Pestet, Újpestet! Ott van Wintermantel Zsolt, fideszes polgármester, aki a Fővárosi Közgyűlésben szintén közlekedési tanácsnokként az elmúlt négy évben egyetlenegyszer nem szólalt fel a 3-as metró ügyében, ami ott indul, Újpesten, miközben 400 ezer utas alatt omlik össze a metró naponta! [[L. Simon László: Demszky!]] Apropó! Hogy van egyébként az, hogy ha ebben az országban nyíltan kiderül egy fideszes polgármesterről, hogy a közpénzzel visszaél, a hatalmával törvénysértést követ el, az Üllői út 400. alatt miért nem jelenik meg az Állami Számvevőszék a Készenléti Rendőrséggel azonnal? A mai napig nem mentek ki. Úgy látszik, csak a civileket tudják vegzálni. Elegük van a fővárosiaknak ebből a politikából, és tudják, abból is elegük van, hogy közpénzből kampányolnak, és a fideszes polgármesterek nem a választókat képviselik a kerületben, hanem sajnos csak a saját pártjukat, a Fideszt. De önöknek ez sem elég. Kiszivárgott hírek szerint, kérem, még a kerületeket is meg kívánják szüntetni, és a választás, a valódi választás helyett állítólag kinevezett helytartókat akarnak a budapesti kerületek élére majd kivezényelni. Ezek után kérdezem [[Az elnök a csengő megkocogtatásával jelzi az időkeret leteltét.]] - elnök úr, utolsó mondatom - a tisztelt fideszes polgármester-jelölteket és önkormányzati képviselőket: mihez kérik a felhatalmazást? Tavasszal a fővárosiak váltani akartak, és váltani fognak most is. Köszönöm szépen."
3,u2020-03-23-9,Opposition,MSZP-frakció,0.465576171875,2020-03-23,0.99481201171875,"Köszönöm a szót, elnök úr. Tisztelt Országgyűlés! Tisztelt Miniszterelnök Úr! A mai bejelentéseiről, amelyeket nemcsak itt a parlamentben, hanem az operatív törzs utáni interaktív sajtótájékoztatón is elmondott, az jut eszembe, hogy a Magyar Szocialista Párt két héttel ezelőtt összeállította azt a védelmi csomagot, amelyet már múlt héten is [[Derültség a kormánypárti padsorokban]] ismertettünk, és ezen a héten is viszünk tovább. Én örömömet szeretném kifejezni a tekintetben, hogy sok-sok olyan javaslat, amelyről még a múlt héten azt állította, hogy ez inkább ilyen megszorító baloldali összeesküvés lehet, azt ma végül is a kormány eldöntötte, és kormányrendelet formájában is meg fog jelenni. Tehát örülünk a végrehajtások felfüggesztésének, örülünk a járulékfizetés és az adófizetések elhalasztásának. Sok-sok olyan intézkedést, amelyet ön bejelentett, ezeket támogatjuk. Ahogy eddig is mondtam, a Magyar Szocialista Párt számára a legfontosabb a magyar emberek életének, egészségének és megélhetési biztonságának a védelme és garantálása. Örülök annak, hogy sok ellenzéki párt is olvassa ezeket a javaslatokat, így együtt talán előrébb tudunk jutni. Éppen ezért veszem a bátorságot, hogy tegyek még egy-két javaslatot, amely talán nemcsak a cégek megmentéséről szólhat, hanem a magyar dolgozó emberek, a magyar munkavállalók védelméről szólhat. Arra kérem miniszterelnök urat, hogy hallja meg a szakszervezetek szavát, amelyeknek az az álláspontja, hogy teljesen átengedni a munkaadók számára a lehetőséget a munkarend megállapításában, az nem szolgálja a magyar munkavállalók és dolgozók érdekét. Kérem önt, hogy ebben legyen egyeztetés, hívja össze az Érdekegyeztető Tanácsot, ne csak a munkaadókkal konzultáljon, hanem a munkavállalói érdekképviseletekkel is. Szeretném felhívni a figyelmét arra, hogy lesznek, akik elveszítik a munkahelyüket. Számukra ez a mostani álláskeresési járadék és munkanélküli-időszak kevés, és az a pénz, ami rendelkezésükre állna, kevés, ebből ma nem lehet megélni, ezért meg kell hosszabbítani ezt az időszakot, és meg kell emelni azt az ellátást, ami a megélhetésüket, majd az állásukat elveszítők megélhetését biztosítja. Ugyancsak szólnom kell a nyugdíjasokról, hiszen ön is pontosan tudja, és a közgazdászok is, akik dolgoznak ebben az akciócsoportban, hogy tulajdonképpen ez a 2,8 százalékos nyugdíjemelés ma már igazából nincsen, tehát elinflálódott az áremelkedések miatt. Tehát érdemes lenne azon elgondolkodni, hogy a nyugdíj-kiegészítés megfizetését ami novemberben lenne esedékes előrehozni, és számukra is a megélhetésüket biztosítva ezt a nyugdíj-kiegészítést korábban megfizetni. Tehát ezek azok a javaslatok, amelyeket szerettem volna megfogalmazni, és természetesen ezt követően majd a napirend előtti felszólalásomban még meg fogok erősíteni. De én most egy kicsit másról is szeretnék beszélni, és igen nagy betűkkel írtam fel ide a jegyzeteim közé: ez a bizalom. Ma ön itt a parlamentben is és az operatív törzs ülése után is arról beszélt, hogy olyan helyzetben van az ország, amit mi is látunk és érzünk, hogy ma együttműködésre van szükség, együttműködésre az emberek között, együttműködésre a családok között, együttműködésre a közösségekben, a pedagógusok között, a munkavállalók között és együttműködésre a politikusok között is. Miniszterelnök úr, én ezzel egyetértek, de ne haragudjon, az nem együttműködés, hogy én leteszek valamit az asztalra, és azt mondom, hogy ez van, és ha ezt elfogadjátok, akkor van együttműködés, ha nem fogadjátok el, akkor nincs együttműködés. Elindult egy hétpárti egyeztetés, és nagyon bizakodó voltam, sőt azt kell önnek mondanom, hogy a mi politikai tanácsadóink azt mondták, hogy hú, nagy a veszély, mert a Fidesz most az emberi arcát mutatja, és együtt akar működni az ellenzékkel, hú, mi lesz majd ebből. [[14.10]] Meg kell hogy mondjam, engem ezek a politikai tanácsadók nem érdekeltek és most sem érdekelnek. Ezzel a hétpárti egyeztetéssel elindult egy folyamat, amely egyik pillanatról a másikra megszűnt. Megfogalmaztunk olyan javaslatokat, amelyek, azt gondolom, racionálisak, érthetők, és felajánlottuk azt, hogy akár itt a mai napon, ebben a parlamentben konszenzussal tudunk elfogadni egy törvényt, amely felhatalmazza a kormányt a cselekvésre, de nem a korlátlan cselekvésre. Ma már a hétpárti egyeztetésre, amit mi kezdeményeztünk és nem érdekel, hogy ez most zártkörű volt, és voltak ott olyan dolgok, amelyekről nem illik beszélni , az ellenzék már azt is felajánlotta, hogy a 90 napos határidő legyen benne a rendeletek hatályaként, és ha a parlamentet nem lehet összehívni objektív okok miatt, akkor a kormány ezt hosszabbíthassa meg, de legyen benne egy határidő. Elmondom, hogy miért. Azért, mert ma több millió választópolgár nem bízik önökben. [[Közbeszólások az ellenzéki padsorokból: Így van!]] Ezért írtam fel hatalmas nagy betűkkel azt, hogy „bizalom”. Most itt lenne a lehetőség arra, hogy ezt a bizalmat mi, ellenzéki politikusok és ellenzéki pártok is helyreállítsuk legalább erre az átmeneti időszakra, mert nekünk is az az érdekünk, hogy a járvány következményeit enyhítsük, és próbáljuk meg az embereket megvédeni. Mi is ezt akarjuk. Ne haragudjon, miniszterelnök úr, arra kérem önt, személyesen járjon el a Fidesz- és a KDNP-frakciónál, hogy ezt a határidőkorlátot rakják bele ebbe a rendelkezésbe. Június 30-ig legyen egy határidő a kormányrendeletek hatályának, és akkor az Országgyűlés üljön össze, és ezeket a rendeleteket hagyja jóvá, vagy éppen módosítsa, vagy ne hagyja jóvá, ez már az Országgyűlés dolga. Ha objektív oka van, addig nem cseng le a vírus, vagy nem tudunk összejönni, ne haragudjon, miniszterelnök úr, Romániában szükségállapotot vezettek be a parlament egyhangú szavazásával, elektronikus szavazásával. Meg tudták csinálni. Azt gondolom, hogy mi is meg tudjuk csinálni. De ha még így sem lehet megtenni, akkor legyen lehetőség ezt meghosszabbítani. Tulajdonképpen az ellenzéki pártok ma mindent felajánlottak, hogy az az együttműködés, amelyről ön beszélt, valódi együttműködés legyen. Önnek, miniszterelnök úr, ne haragudjon, a magyar emberek élete, védelme érdekében ezt a gesztust meg kellene tenni! Tíz év után, miniszterelnök úr, tegye meg ezt a gesztust, ne csak nekünk, ellenzéki képviselőknek, hanem az ellenzéki választópolgároknak, hogy megnyugodjanak abban, hogy nem fog korlátlanul visszaélni ezzel a helyzettel! Kérje az ő bizalmukat is rajtunk keresztül! Ha megkapjuk ezt, mi meg fogjuk adni a bizalmat, miniszterelnök úr. Kérem, rendeljen el szünetet, kérje, hogy az elnök úr rendeljen el szünetet, beszéljék meg, üljünk le, rakjuk rendbe ezt a dolgot, és ma egyhangú döntés születhet a parlamentben, miniszterelnök úr! Önnek el kéne azt dönteni, hogy a vírust akarja legyőzni vagy minket, ellenzéki képviselőket. Döntse el! Kérem, a magyar emberek érdekében tegye meg ezt a gesztust! Köszönöm szépen. [[Kunhalmi Ágnes: Kérjük, miniszterelnök úr! Kérjük! Taps az ellenzék padsoraiból.]]"
3,u2021-02-16-45,Opposition,MSZP-frakció,0.383056640625,2021-02-16,0.45023313164711,"Köszönöm szépen. Most már talán igen, hallható. Köszönöm szépen a szót, elnök úr. Tisztelt Országgyűlés! Elöljáróban szögezzük le: mindannyian bíztunk benne, hogy a 2021-es év tavaszi ülésszakán már nem lesz szükség arra, hogy egy újabb felhatalmazási törvényjavaslattal foglalkozzon az Országgyűlés. Mindannyian bíztunk benne, hogy ekkorra az élet visszazökken a rendes kerékvágásába, és a magyar családok újra úgy élhetnek, ahogy korábban, de nem így alakult. És hogy nem így alakult, abban a kormánynak is megvan a maga felelőssége.Egy évvel ezelőtt régen látott kihívással szembesültünk, amikor a koronavírus-járvány Magyarországon is megjelent. Egységre és együttműködésre lett volna szükség, de a miniszterelnök úgy döntött, hogy inkább a korlátlan idejű rendeleti kormányzást választja. Azonban az első hullám után, 2020 nyarára soha nem látott sokkot kellett átélnie a gazdaságnak, a vendéglátásnak, a turizmusnak, valamint több tízezer, munkahelyét elvesztő magyarnak. Ősszel továbbra is csak a népszerűségi mutatókat nézték. Hiába hoztak hatalmas áldozatot a magyar családok, a magyar gazdaság, önök az így nyert, értékes időt nem az egészségügy felkészítésére fordították, nem a védelmi vonalakat erősítették meg; a járvány túlzás nélkül elszabadult Magyarországon 2020 őszén, de a sorsdöntő hetek alatt nem tettek ellene semmit. „Az országnak működnie kell”, idézem szó szerint, ez volt a kifogásuk, miért nem lépnek az emberek védelme érdekében. A kórházak pillanatokon belül soha nem látott terhelés alá kerültek, a háziorvosok nem győzték az újabb és újabb fertőzésgyanús eseteket rögzíteni, a kontaktkutatás szintén mondjuk ki effektíve összeomlott. Joggal érezték az emberek, hogy magukra hagyta őket a kormány. Már november volt, mire észbe kaptak, és az Országgyűlés tárgyalni kezdte az újra bevezetett korlátozó intézkedések megerősítését. Az ellenzékük partner volt ebben, annak ellenére, hogy önök a tavaszi egység helyett a politikai haszonszerzést választották. A járványhelyzet súlya miatt egységes felhatalmazást kapott a kormány, kiemelve, hogy ezzel a felelősség is az övék. Ezt a felelősséget pedig, ahogy azt a miniszterelnök tegnap a Házban is megerősítette, vállalták állítólag. Ezért érdemes számot vetnünk most, a három hónap leteltével is a felelősség kérdésével és azzal is, hogy mire is használták ezt a felhatalmazást pontosan. Ami a felelősséget illeti, tisztelt képviselőtársaim, Orbán Viktor itt, a Parlament falai között szeptemberben, illetve egy rádióinterjúban szó szerint azt mondta, hogy a járványügyi védekezéssel kapcsolatban minden felelősség a kormányé és személy szerint az övé, a miniszterelnöké. Miután megkapta a teljes körű parlamenti felhatalmazást, itt decemberben, talán az egyik utolsó ülésnapon Gurmai Zita képviselőtársunk kérdésére válaszolva már kikérte magának, és azt mondta, hogy a járványügyi védekezéssel kapcsolatban a kormányt semmilyen felelősség nem terheli. Majd volt, amikor bele is ment ebbe a felelősséghárításba, és volt olyan nagy ívű és nagy nemzetvezető, országvezető politikus, hogy az operatív törzsre tolta rá ezt a felelősséget, holott pontosan tudjuk, még a veszélyhelyzetet kihirdető rendeletben is külön odafigyelt Orbán Viktor, hogy szó szerint írják bele: a miniszterelnök felel, és a miniszterelnök dönt minden kérdésben, mindenki más maximum javaslatot fogalmazhat meg neki. Érdemes megnézni, hogy mit tettek az elmúlt időszakban, és azt is érdemes megnézni, hogy valójában ebben a javaslatban mi szerepel, mert azt gondolom, hogy ez világosan megmutatja, hogy akár az ellenzék is miért áll máshogy ehhez a javaslathoz, mint a novemberi benyújtott törvényjavaslathoz. Ebben a javaslatban politikai elismerést várnak a magyar Országgyűléstől az elmúlt három hónap kormányzati intézkedéseikre ez van benne. Ezen túlmenően megismétlik és név szerint felsorolják azokat az intézkedéseket, amiknek semmi köze nem volt a vírusjárvány kezeléséhez. A pitiáner politikai játszmáik részeként hozták meg ezeket a kormányrendeleteket, annyira alantasan és nemcsak az önkormányzatok megsarcolásáról beszélek, hanem járványügyi védekezés címen odáig süllyedtek , hogy a Színház- és Filmművészeti Egyetem hallgatói fél évének megsemmisítését is ezen egyik rendelettel hozták meg, amit egyébként tartalmaz a törvényjavaslat a felsorolásban, csak azért, mert ezek a fiatalok nem hagyták szó nélkül, hogy őket vagy az ő egyetemüket a kormány 100, lassan talán 150 év után beszántsa. [[Nacsa Lőrinc: Nem igaz!]] Ami az önkormányzatokat illeti, tökéletesen látszik, hogy még egyszer mondom egyszerűen pitiáner, alantas pártpolitikai játszmát játszanak a vírusjárvány elleni védekezést felhasználva vagy azzal visszaélve. És hogy mennyire álságos, amit csinálnak, tisztelt képviselőtársaim, egy példát ragadok most csak ki, hiszen nagyon sokszor elmondtuk, hogy milyen intézkedések sújtják az önkormányzatokat a kormány jóvoltából, de azért az nem semmi, hogy önök rendeletben megtiltják az önkormányzatoknak bármilyen díjuk, bevételük emelését, miközben a magyar kormány rá egy héttel megemeli a magyar kormány bevételét képező útdíjakat és egyéb más díjakat, postai szolgáltatásokat. Hát, ez teszi napnál világosabbá, hogy hazudnak, és politizálnak! Az hogyan van, hogy a kormánynak jár a nagyobb útdíj az infláció emelésével, az hogyan van, hogy egy önkormányzatnak ezt megtiltják?! Egészen elképesztő, arcátlan és álságos, és ez a szabály is természetesen részét képezi ennek a törvényjavaslatnak, ami természetesen teljesen elfogadhatatlan. És bele sem gondolnak, hogy ez nemcsak Budapestnek meg a megyei jogú városoknak okoz gondot. Gondoljanak már bele azokba a kistelepülésekbe, állítólag önöknek olyan fontos magyar vidék helyzetébe, ahol például nincs más bevétel, mint mondjuk, a súlyadó, mert még iparűzési adó sincs abban a faluban vagy esetleg egy-két ilyen díj alapján lévő bevétel! Nekik nincs hová nyúlniuk, ők egyszerűen néznek ki a fejükből, és nem tudják, hogy mi fog velük történni, és ne mondják nekem, főleg, ha van önök között a teremben egyéni képviselő, hogy nem jelezte önöknek kistelepülési polgármester, hogy tarthatatlan az ő állapotuk is! Aztán itt vannak, amit megtettek: a korlátozások. Igen, novemberben hoztak egy döntést, amit azóta egyébként sem szakmai, sem másmilyen okokból egyelőre felülvizsgálni nem voltak hajlandóak, de ezek a korlátozások legalább hogy mondjam? összhangban vannak azzal, amire a felhatalmazás szólt, hogy a vírusjárvány megfékezése érdekében a kormánynak bizonyos radikálisabb intézkedéseket is meg kell tenni. Az egy más kérdés, hogy három hónap után lehet, hogy érdemes lett volna ezeket valamilyen módon felülvizsgálni. Az egészségügyi béremeléssel szoktak jönni tisztelt képviselőtársaim sokat, hogy azt milyen jól intézték. Csak lássuk már be, hogy annak semmi köze nem volt ehhez a felhatalmazási törvényhez! Ezt itt a parlamentben fogadtuk el, egyébként teszem hozzá: az ellenzéki képviselők szavazatával együtt. Tehát ehhez ilyen rendkívüli felhatalmazásra nem volt szükségük, nincs is benne ebben a törvényjavaslatban. Három hónap alatt nem sikerült kifizetniük Európa legfukarabb, legkisebb bértámogatását legalább azoknak a magyar kis- és középvállalkozásoknak, akiknek hatóságilag tilos tevékenykedniük, tehát ha akarnak, sem tudnak mást csinálni, mint szépen csöndben tönkremenni. Önök, a miniszterelnök no-vemberben itt azt ígérte, hogy decemberre minden pénzt megkapnak, és múlt héten kénytelen volt Gulyás Gergely a kormányinfón bevallani, hogy most gyorsan intézkedtek, és egy hét alatt kifizették azt, amit három hónap alatt nem sikerült. Csak azt nem értik meg, hogy ez alatt a három hónap alatt emberek tömegei kerültek utcára, és cégek tömegei mentek közben tönkre, amíg önök ültek a babérjaikon, és nyilván azzal foglalkoztak, hogy hogyan lehet állami, százmilliárdos vagyonokat magánalapítványokba átjátszani, mert szemlátomást arra aztán volt idejük. [[11.20]] Ha az egészségügyi részt nézzük, az a cirkusz, az a követhetetlen játék, amit például az oltási tervvel kapcsolatban december óta csinálnak, valami egészen elképesztő. Tehát azt az oltási tervet, amit minden normális ország és korábban Magyarország is képes volt egy egységes dokumentumban nyilvánosan bemutatni, hogy kivel mikor, mi fog történni ebben a helyzetben, a mai napig nem voltak képesek megcsinálni vagy legalábbis nyilvánosságra hozni, és az a sorrend pedig, amit önök elfogadtak, és egy ilyen féloldalas valamilyen dokumentumszerűség, az meg ezer sebből vérzik. Ezer sebből vérzik, mert például nem derül ki belőle, hogy önök komolyan gondoljáke azt, hogy a pedagógusokat, a kiskereskedelemben dolgozókat, a tömegközlekedésben dolgozókat, akiknek az a dolguk nap mint nap, hogy emberek tömegeivel találkozzanak, az a munkájuk, azokat nem sorolják valahova előrébb. Én nem hiszem el, hogy maguk ezt komolyan gondolják, de ebben az oltási sorrendben sehol nincsenek nevesítve, hogy a pedagógusok, még egyszer mondom, a tömegközlekedésben, kiskereskedelemben dolgozók valamilyen módon, egyébként akár a rendőrökkel vagy a katonákkal egy sorban nem szerepelhetnének, és nem kéne már régen látnunk, hogy velük egyébként mi lesz. Egy oltási terv természetesen arra is jó lenne ha valamilyen épkézláb dokumentum lenne , hogy az emberek nagyjából kiszámíthatóan lássák, hogy mi fog velük történni, még akkor is, ha egyébként az a válasz, hogy te majd csak két hónap múlva fogod megkapni. Na, erre nem jó, de azt látjuk, hogy hiába van bármi leírva, ha a miniszterelnök egyet gondol, és úgy gondolja, hogy például az élsportolóknak vagy épp a focistáknak előbb kell kapni oltást, akkor azt egy kézmozdulattal elintézni, mert a dokumentumban ők sem szerepelnek, teszem hozzá. Most azért érdekes, hogy akkor ennek milyen jogi kötőereje van. Nézzük a gazdaságot! Ma jött ki a szám, mínusz 5,1 százalék az éves GDP-zuhanás, ami egyébként a rendszerváltás óta eltelt időszak harmadik legrosszabb adata. De pontosan tudják és ezért késlekedtek ősszel , hogy a második negyedévben mínusz 13 százalék körül volt a zuhanás, amitől maga a kormány is megrettent. 5500 milliárd az államadósság, 82 százalék. Tisztelt Képviselőtársaim! Tegnap Orbán Viktor itt azt mondta, hogy hát, az úgy relatíve jó, hát, a többieknek sokkal rosszabb mondja Orbán Viktor? Az az Orbán Viktor, aki nemzethalált vizionált 2010-ben az ugyanekkora, 82 vagy 83 százalékos államadósságnál? Az a Fidesz, akinek talán akkor frakcióvezetője, Kósa Lajos örömmámorában, hogy máshogy ne fogalmazzak, itt, a Kossuth téren kiabált, hogy lassan Görögország sorsára jutunk, és bedöntötte a forintot, tönkretéve még jobban egyébként a devizahitelesek százezreit ebben az országban? Az a Fidesz mondja azt, hogy a 83 százalékkal minden rendben van?! Képviselőtársaim egészen elképesztően cinikusak ebben a kérdésben, és akkor erre meredekebbet most még hadd ne mondjak; hogy 300 milliárd forintért vesznek lélegeztetőgépeket, és az elmúlt három hónapban sem kaptunk rá választ, hogy ezek hol vannak, mi van velük, sikerülte legalább az államháztartásnak okozott károkat csökkenteni, ebből bármit eladni vagy felhasználni? Egyáltalán használhatóke ezek a készülékek bármire?! Tisztelt Képviselőtársaim! Módosító javaslatokat adtunk be, mert azt gondoljuk, hogy ha tényleg az lenne a cél, mint ősszel, akkor ugyanolyan javaslatot hoztak volna be, mint ősszel. Az nem volt több mint egy A/4-es oldal. Ha azokat az intézkedéseket kivennék belőle, amiket most szóvá tettem, akkor még meg is lehetne fontolni, hogy ezt az ember megszavazza. De ugye, nem gondolják, hogy az aljas politikai játszmáik felsorolását mi majd a szavazatunkkal politikailag megerősítjük? Ez teljesen nonszensz. Vejkey képviselőtársam, itt írtam magamnak, azt mondta, hogy ugyanaz a javaslat, mint novemberben volt. Hát, egyáltalán nem az, sem szövegszerűen, sem máshogy. Ami a vakcinákat illeti, tisztelt képviselőtársaim: az önök felelőssége az, amilyen kommunikációt ebben folytattak, meg amilyen tevékenységet konkrétan végeznek. Teljes nemzeti konszenzus van, szerintem ebben a parlamentben nincs olyan párt, aki ne azt mondaná, hogy az oltások fontosak, be kell oltani az embereket. [[Nacsa Lőrinc felé:]] Nem! Hiába mutogat képviselőtársam, mindenki ezt mondja. És azt is mondjuk, hogy az emberek védelme érdekében akkor vagyunk biztosak, ha ezeknek az egészségügyi vonzatában nincs kockázat. Mi ennek a garanciáját abban látjuk, hogy az Európai Unió jóváhagyása mellett lévő vakcinákat használjuk, vagy legalábbis mi MSZP-sként azt mondjuk, és azt is kérjük mindenkitől, hogy mielőtt beoltatja magát, konzultáljon a háziorvosával, és azt adassa be magának, amit a háziorvosa itt, Magyarországon javasol. De az, hogy itt kínai, orosz meg most már indiai vakcinákról a miniszterelnök pénteki rádióinterjújában úgy beszél, hogy annak se előzménye, se alapja nincsen, majd csodálkoznak rajta, hogy az embereket bizonytalanságba sodorja, és az emberek kételkednek abban az életükről, a testi épségükről, az egészségükről van szó! Ez nem egy politikai nagygyűlés, ahol nagyokat kell mondani. Pontosan önök veszélyeztetik ezzel, még akkor is, ha esetleg később kiderül ezekről a vakcinákról, hogy egyébként rendben vannak, jelen pillanatban ilyen papírjuk még Európában nincs. Végezetül, tisztelt képviselőtársaim, szóba került, hogy a hitelmoratórium milyen jó dolog, mi is támogattuk. De ugye, tisztában vannak önök azzal, hogy a magyar emberek döntő többségének fogalma nincsen arról, hogy ez az intézmény mi; hogy a devizahitel-válsághoz hasonlóan családok tömegei fognak úgy eladósodni, hogy nem tudják, hogy ez megtörténik, mert nincsenek tájékoztatva; hogy nem tudják, hogy a hitelkártyájukra vissza nem fizetett összeg egyébként majdnem 40 százalékkal ketyeg addig is, amíg a moratórium tart. Hogy hány ilyen polgár fog önökhöz fordulni a következő hetekben, hónapokban, azt meg fogják látni. Itt kéne a kormánynak egy tisztességes kommunikációt folytatnia az emberekkel, mielőtt újabb óriási eladósodás nem lesz. Az oligarchákat viszont tudták tömni, százmilliárdokat ki tudtak hordani magánalapítványokba. Ez így, tisztelt képviselőtársaim, nem válságkezelés, hanem a válság elmélyítése, ehhez meg politikai hozzájárulást felelős politikai erő nem kell hogy adjon. Köszönöm, hogy meghallgattak."
3,u2017-02-21-1,Opposition,MSZP-frakció,-0.98974609375,2017-02-21,0.5208916068077087,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Tegnap meghallgathattuk, hogy az önök miniszterelnökének mi a fontos; általában egyébként az a fontos, ami a magyarok számára nem. Tehát ez az Unióval való harca, ez az állandó árnyékbokszolás, ahol valójában ő az, aki mindig magát a problémát hozza, ő maga a megoldásnak a gátja, viszont minekutána önök nem tudnak valós problémákra valós megoldásokat kínálni, a politizálásukat ez az árnyékbokszolás tölti ki állandóan az Európai Unióval. Önök iszonyatosan messze kerültek a mindennapok magyar embereinek mindennapi, egyszerű, hétköznapi problémáitól, önök nem tudnak, már nem is képesek sem felismerni őket, sem pedig megoldásokat kínálni ezekre. Mit kínálnak önök egy magyar beteg embernek? Önök azt kínálják egy magyar beteg embernek, hogy menjen be a nemzetközi összehasonlításban ötödik legrosszabb egészségügyi ellátórendszerbe, ahol azok az országok, amelyek követnek bennünket, Lengyelország, Albánia, Románia és Montenegró, tehát önök elérték, és csak ezt a balkáni színvonalat képesek szinten tartani, de persze ez önöknek a magánklinikákból nem látszik, önök ennyire eltávolodnak a mindennapoknak a világából, önök annyira eltávolodnak ettől, hogy amíg az önök egyik minisztere helikopterrel jár esküvőre, addig a magyar egészségügyi intézmények többségében ilyen járművel nem lehet leszállni. Amíg a fideszes urizáló elit, ha csak az eső elől bemenekül egy plázába, akkor többet költ, mint amennyit egy magyar kezdő orvos keres, hogy ne is beszéljek itt, mondjuk, „Pénztáros” Lőrincről, aki fél óra alatt többet keres, mint amennyit egy magyar kezdő orvos, akkor nyilvánvalóan önöktől nem lehet várni semmilyenfajta megoldást. Egy magyar kezdő orvos ma nagyjában-egészében az egyharmadát keresi annak, mint amennyit egy szlovák kezdő orvos keres. Szlovák! Tisztelt képviselőtársaim, tisztelt urak, szlovák! Nem svéd, nem német, nem akarok olyan igazságtalan összehasonlítást tenni; egy szlovák kezdő orvosnak az egyharmadát keresi, ennyi a bére ma egy magyar kezdő orvosnak, és így nem csoda, hogy hiányoznak az orvosaink, minden három orvosból kettő hiányzik, mindennap három orvos és kettő nővér elhagyja ezt az országot, és önök ezeket a problémákat valójában fel sem ismerik. Már hallom előre, ahogy majd mondja az államtitkár úr, amikor majd befejezte az „elmúltnyolcévezést”, hogy de hát hiszen itt egy béremelési program kezdődött el. Tisztelt Államtitkár Urak! Elkésett és elégtelen. Nem tudja megállítani, nem is lassítja az orvosoknak és a nővéreknek az elvándorlását, önöknek az elefántcsonttornyaikban, ahol ülnek, nagyon-nagyon messze attól az országtól, amelyet szolgálni kellene, ennyi időbe tellett az, hogy felhallatsszon egy problémának a hangja, hogy már a problémát sem tudják vele megoldani. Elkésett és elégtelen. Nővéreket fognak képezni. Újabb kettő és fél év telt el, amióta mondjuk ezt a problémát, amire az önök elefántcsonttornyaiban, ahol nagyon messze állnak attól a néptől, attól az országtól, amelyet szolgálni kellene, felhallatszott, hogy itt probléma van. Jó reggelt kívánok, tisztelt magyar kormány! Most kell ezt elkezdeni? Kinek fogjuk majd képezni, kinek fogják önök majd képezni a nővéreket? Németeknek? Osztrákoknak? Svédeknek? A magyar orvosoknak elég lesz 2018 novemberére, a nővéreknek 2019 októberére megemelni a bérét? Hát kinek fognak önök addigra már bért emelni? Mi ezért mondtuk azt, hogy azonnal folytatni kell az orvosoknak a béremelését, egy sokkal nagyobb, drasztikus ütemben kell folytatni az orvosoknak a béremelését. Urak, legalább Szlovákiával legyen már versenyképes a magyar ajánlat! Mi ezért mondtuk azt, hogy 50 százalékkal azonnal meg kell emelni a nővéreknek a bérét, azonnal meg kell emelni a gazdasági és a műszaki dolgozóknak a bérét az egészségügyben, mert nem újakat kell először képezni, államtitkár urak, hanem azokat kell megbecsülni, akik ma is minden egyes porcikájukkal kiválóan teszik a dolgukat. Önök nem teszik meg ezt a megbecsülést, mert nem is látják ezt a problémát. És mi ezért mondtuk azt, hogy ha jól teljesít a gazdaság, akkor minden évben fél százalékkal emeljük GDP-arányosan az egészségügyre költhető pénzt. Mert pénz van; önök azt szórják. Az elmúlt év végén 300 milliárd forintot költöttek el stadionokra, arra mindig jut, Várba költözésre, plakátháborúra, plakátkampányra, propagandára, és természetesen jutott még Mészáros Lőrinc horvát futballcsapatának is. Én úgy gondolom, hogy ennek a 300 milliárd forintnak az egészségügyben lenne a helye, és akkor jobb hely lenne Magyarország, és jobb élet lenne itt. Fontolják meg a javaslatunkat, és támogassák! Köszönöm a figyelmüket. [[Szórványos taps az MSZP soraiban.]]"
3,u2020-11-18-259,Opposition,MSZP-frakció,-0.99365234375,2020-11-18,0.3548811078071594,"És önök ezt az alaptörvény-módosítást, ezeket a fogalmakat arra használják, hogy közben sokkal súlyosabb dolgokat kövessenek el. Gyermekek védelmében, a gyermekek érdekében önök módosítják az Alaptörvényt? És ellopják a magyar gyermekek jövőjét? Most lopják el! Tíz éve lopják a közpénzt! A magyar édesanyák, édesapák és gyermekek pénzét. Tíz éve rabolják ezt az országot! Azt gondolják, hogy mindenki hülye? Hogy ezt be fogják nyelni? Hogy meg kell fogalmazni, mert eddig… Államtitkár úr, ha ma megkérdez egy általános iskolás gyereket, hogy mi a közpénz, tudja, mit fog mondani? Az, amit Orbán Viktor és bandája ellop, az a közpénz. [[Közbeszólások az ellenzék soraiból.]] Ezt már a magyar gyermek is tudja. Jobban tudja, mint ahogy önök megfogalmazták. [[Nacsa Lőrinc: Mert hazudtok!]] És, tudják, szégyenletes, amikor a járványhelyzetet arra használják, hogy módosítsuk az Alaptörvényt. És igaza volt Szabó Timeának, ettől fog egy beteggel is több meggyógyulni? Ettől hatékonyabb lesz az egészségügyi védekezés? Ettől több orvos lesz a kórházainkban? Ettől több ápolónő vagy ápoló lesz a kórházainkban? Vagy több takarítónő, takarító személyzet? Egyetleneggyel se lesz több! Egyvalamire lesz jó: hogy még több közpénzt tudjanak ellopni. [[20.40]] A gyermekeink védelmében, meg a gyermekeink érdekeit védik! Hát nézzenek már tükörbe, és nézzék végig, hogy mit műveltek az oktatási rendszerrel, a szociális rendszerrel! Hogyan tettek különbséget gyermek meg gyermek között? Hogy ma az határozza meg egy gyermeknek a sorsát, hogy hova születik, és hogy mekkora esélye lesz a jövőre! Az határozza meg, és egyre kevesebb az esélye, ha egy hátrányos helyzetű, szegény sorsú településen egy szegény sorsú családba születik. [[Nacsa Lőrinc: Dehogyis!]] Képviselő úr! [[Dr. Varga-Damm Andrea: Jaj, Lőrinc, nem ismered a népet!]] Képviselő úr, néha, néha legalább hallgasson! [[Bányai Gábor: Szólásszabadság!]] Igen, igen, van még talán egy kevés. És higgyék el, amikor az ember ilyen törvénymódosításokat lát itt a Parlament falai között, akkor tényleg elgondolkodunk, hogy egyáltalán mi következik. Tegnap is elmondtam: nem tudjuk elképzelni hála a jó égnek, mert mi nem olyanok vagyunk, mint önök! , hogy mi járhat még a fejükben a következő másfél évvel kapcsolatban, hogy milyen törvényeket fognak majd még ide a Ház elé beterjeszteni. [[Dr. Völner Pál: A következő harmincban.]] Hála a jó égnek, nem tudjuk, de tudnak meglepetést okozni. És akkor már nagyon sok minden elhangzott már, csak annyit engedjenek meg, hogy azért a felszólalásomat egy felolvasással kezdjem, vagy fejezzem be. Néhány nevet szeretnék felolvasni: Batthyány Gyula festő, az első magyar miniszterelnök dédunokája, Benkő Krisztián irodalomtörténész, művész, Gobbi Hilda művésznő, színésznő, Karády Katalin színésznő, művésznő, Karinthy Márton színházi rendező, színiigazgató, Márkus László színművész, érdemes és kiváló művész, Mednyánszky László festő és grafikus, Pilinszky János költő, Nopcsa Ferenc paleontológus, geológus, Habsburg Rudolf magyar király. Köszönöm szépen elnök úr, hogy meghallgattak."
3,u2021-11-29-15,Opposition,MSZP-frakció,-0.9951171875,2021-11-29,0.9944677352905273,"Tisztelt Képviselőtársaim! Két évvel ezelőtt a szexorgiázó Borkai Zsolttal, majd egy évvel ezelőtt egy brüsszeli ereszen szexorgiáról menekülő Szájer Józseffel együtt a Fidesz elképesztő erkölcsi mélységekbe süllyedt. Akkor azt hittük, hogy ennél nincs lejjebb, de tévedtünk, egy hangfelvétel szerint Kövér László házelnöki posztjáról csúszott elképesztő erkölcsi mélységekbe, megmutatva, hol tart most a Fidesz. Az, hogy ezen a hangfelvételen az Alkotmányvédelmi Hivatal központjában Kövér László nemzetbiztonsági kockázatnak nevezi az ellenzéket, azt jelzi, hogy a Fidesz nemkívánatos jelenségnek tekinti politikai riválisait. Ha mindezt egy hétköznapi ember mondja, akkor rá sem hederítenénk, mert nyilván bolondok vannak, a vélemény pedig szabad, ezt azonban az ország egyik közjogi méltósága és az állampárt funkcionáriusa mondta egy titkosszolgálati vezetőknek tartott rendezvényen. Ez nemcsak botrányos, hanem gyalázat. Hallottuk már a Fidesz elnökétől, hogy a parlament ellenzék nélkül is működik. Látjuk, hogyan rombolta le az Orbán-kormány a demokratikus fékek és ellensúlyok rendszerét. Az is kiderült, hogyan figyel meg illegálisan a Fidesz-kormány egy titkos kémprogrammal civileket, újságírókat és ellenzéki politikusokat. Kövér László kijelentése azonban átlépett egy vörös vonalat: hangfelvétel van arról, hogy az Országgyűlés elnöke a Fidesz politikai ellenfeleire uszítja a titkosszolgálatokat, és burkoltan arra buzdítja őket, hogy minden erejükkel segítsék a Fidesz hatalomban maradását, akár a nép akaratával szemben is. És tudják, miért? Mert a Fidesz remeg a hatalomért. Szégyelljék magukat! De ha már önök mindenképpen nemzetbiztonsági veszélyt, nemzetbiztonsági kockázatokat keresnek, feltennék néhány segítő kérdést, mire figyeljenek. Veszélyt jelente a nemzetünkre, hogy a Fidesz elhibázott járványkezelése miatt elveszítettük egy városnyi honfitársunkat? Kockázatot hordoze a nemzetre, hogy a Fidesz által leépített forráshiányos egészségügyet csak az orvosok és ápolók lelkiismeretes és emberfeletti erőfeszítése tartja még működésben? Veszélyeztetie nemzetünk biztonságát, hogy az Orbán-kormány a teljes felhatalmazást nem az emberek megmentésére használta, hanem arra, hogy hatalmának bebetonozása érdekében változtassa meg a teljes magyar jogrendet, és minél több vagyont kilapátoljon a közös kasszából alapítványokba, Tiborczokhoz, Mészárosokhoz és a többiekhez? Kockázatot jelente nemzetünk biztonságára az, hogy az Orbán-kormány brutális adósságba veri a magyar embereket az oroszoktól és kínaiaktól felvett kölcsönökkel? Nem kell messzire menni, elég, ha Paks II.-re vagy a Budapest-Belgrád vasútvonalra gondolunk; vagy hogy Kövér László kínai barátja százmilliókkal támogat egy magyar alapítványt, amit Kövér emberei szőrén-szálán eltüntetnek. A válasz igen, önök cserben hagyták az országot. De a legnagyobb veszélyt a nemzetre az a politika jelenti, amit a Fidesz az elmúlt 11 évben képviselt, hogy azokat támogatják, akiknek már eleve is van mit a tejbe aprítani, miközben a leginkább rászorulókat eleve elzárják az anyagi felzárkózás lehetőségeitől. Tisztelt Képviselőtársaim! Uniós szinten a magyar emberek háromnegyede szegénységben él. A magyar emberek négyötöde az EU leghátrányosabb helyzetű régióinak egyikében él. Egyre nagyobb a szakadék a bérek és a nyugdíjak között, a nyugdíjasok negyede 100 ezer forint alatti nyugdíjat kap. A magyar minimálbér még január 1-jétől is az egyik legkevesebb lesz az Unióban, és ha a V4-eket nézzük, akkor a legalacsonyabb. Ezek az igazi, nemzetünket fenyegető kockázatok; ezek azok a problémák, amelyeket meg kell oldanunk. Ezért kell felzárkóztatni a fizetéseket. Ezért kell megerősíteni és szélesíteni a szociális hálót. És ezért kell megemelni az alacsony nyugdíjakat is, nemcsak a választások előtti kifizetésekkel, amelyeknek a nagy részét elviszi az infláció, hanem rendszerszintű megoldásokkal: svájci indexálású nyugdíjemelés, azonos összegű 13. havi nyugdíj, 70 ezer forintos nyugdíjminimum ez a megoldás! Ehhez azonban, tisztelt képviselőtársaim, kormányváltás kell. Kövér Lászlónak pedig nem kell aggódnia, a demokrata ellenzéki szövetséggel mi olyan jogállamot építünk [[Derültség a kormánypárti padsorokban.]] ahol nem kell az Országgyűlés ereszeinek egyikén sem elmenekülnie. Közös jövőnkért, Magyarországért!"
3,u2020-06-15-9,OTHER,LMP-frakció,0.89892578125,2020-06-15,0.17302292585372925,"Köszönöm a szót. Tisztelt Elnök Úr! Tisztelt Országgyűlés! Tisztelt Miniszter Úr! Fontos, hogy egy ilyen héten is köszönettel kezdjük a vitát, és a frakció nevében én is szeretném megköszönni mindenkinek a munkáját, aki a magyar emberek egészségének és biztonságának a megőrzéséért dolgozott, és én magam is szeretném ismételten megköszönni a magyar embereknek, hogy a különböző korlátozó intézkedéseket és az egyéb körülményeket kellő fegyelmezettséggel kezelték; ez nyilván rendkívül fontos volt, és fontos lesz a következő időszakban is. Nyilván bízunk abban, hogy ha lesz is második hullám, akkor azzal könnyebben megbirkózunk, de bízunk benne, hogy azt el lehet kerülni, ugyanakkor nagyon-nagyon fontos, hogy valóban jól értsük, és jól reagáljuk le a vírushelyzet által kialakult gazdasági válságot ebben már nyilván lényegesen több vitánk lesz.Nekem nagyon sok kérdésem van a miniszter úrhoz, igyekszem ezeket feltenni, és remélem, hogy lesz lehetősége válaszolni. Azzal kezdeném, amiben talán egyetértünk. Olvashattuk sajnos, hogy az ukrán külügyminiszter egy egész gyalázatos kijelentést tett: kifejezték azt a szándékukat amiben bíztunk, hogy nem így fog történni , hogy nem kívánják megváltoztatni a gyalázatos oktatási törvényt, és én örültem, hogy olvashattuk Szijjártó miniszter úrnak a nyilatkozatát, Facebook-bejegyzését, miszerint a kormány a NATO-Ukrajna-találkozókat továbbra is határozottan blokkolni, vétózni fogja. Ezzel kapcsolatban azt szeretném elmondani, hogy ezzel mi tökéletesen egyetértünk, mi azt gondoljuk, hogy minden eszközt fel kell használni a határon túl élő magyarok jogainak érvényesítése érdekében. Sokkal örömtelibb volt Matovič miniszterelnök úrnak a kijelentése, a trianoni megemlékezés kapcsán egy egészen új hangot ütött meg. Bízunk abban, hogy ez a jövőben is így marad, és jobb viszony alakul ki. A kérdésem az a miniszter úrhoz, hogy hogyan érzi, ezt a helyzetet, ezt a javuló helyzetet ki lehete használni a Beneš-dekrétumok, illetve a kettős állampolgárság ügyének az előmozdítására, hogy ebben érdemi lépést lehessen elérni. És akkor most jöjjenek azok a kérdések, amelyekben viszont már valószínűleg nagyon komoly vitáink lesznek egymással. Említette a miniszter úr, hogy értékelni kell azt az új, kialakuló világgazdasági helyzetet, amelyet tapasztalunk. Hát, én úgy látom, hogy ezt a kormány semmilyen módon nem tudja értékelni, sőt ellentétes irányba tesz lépéseket, mint arra szükség lenne. Egyértelmű, hogy a kiszolgáltatottságot kell csökkenteni, és egy olyan gazdaságpolitikát kell kialakítani, amely a lehető legnagyobb mértékben az önellátásért dolgozik, az önellátásra készíti fel az országot; ezzel ellentétesek azok az intézkedések, néhány intézkedés, amelyet önök meghoztak. Vejkey képviselő úr hogyha jól idézem a globalista lobbit említette. Hát, a globalista lobbi egész sikeresen mozgatja a kormány kezét, és hoz bizonyos döntéseket például a Budapest-Belgrád vasútvonal kapcsán. Az elmúlt hetekben nem volt lehetőségem itt napirend előtt kérdezni a miniszter urat. Az lenne a kérdésem sok-sok vád és állítás megfogalmazódott, és remélem, hogy a sumákolás vádját nagyon határozottan fogják tudni cáfolni , hogy, ugye, nem oly rég az Országgyűlés elfogadott egy törvényt, amely alapján a miniszter úrnak van lehetősége, hogy ha adatkéréssel fordulok a Budapest-Belgrád vasútvonal szerződései, megalapozó dokumentumai kapcsán, ezt indokolja, mérlegelje, és hogyha úgy ítéli meg, akkor a szükséges dokumentumokat kiadja. Hogyha azt nézzük, hogy az önök költségvetésitörvény-javaslata a gazdaságvédelem költségvetése címet viseli, akkor beszélnünk kéne konkrétan a számokról. Ugye, nem oly rég beharangoztak egy munkahelyteremtési programot, amelyet olyan paraméterekkel ismertettek, hogy 80 milliárd forint ráfordításával 70 ezer új munkahelyet lehet teremteni. Most látjuk, hogy az idei évben 80 milliárd forintot, a jövő évben pedig több mint 120 milliárd forintot költenek el a Budapest-Belgrád-projektre, ami az önök számítása alapján 175 ezer új munkahely megteremtésére elég. Önök tehát úgy döntöttek, hogy 175 ezer új munkahely megteremtése helyett a Budapest-Belgrád vasútvonal megvalósítását, annak a felújításának a megvalósítását erőltetik át, és ehhez képest semmiféle alátámasztó dokumentumot nem hallhattunk a költségvetési vitában. Tájékoztatom a miniszter urat, hogy itt a vitában Banai államtitkár urat is megkérdeztem arról, hogy pontosan milyen alátámasztások, milyen megtérülési garanciák vannak, a gazdaságfejlesztéssel kapcsolatban milyen megtérülési garanciák vannak a hatalmas, összesen ezermilliárdos projekt mögött, amelyre most, az idei évben és a jövő évben is 200 milliárd forintot költenek el, ami 175 ezer új munkahely megteremtésére elég. Kérem, tegye világossá, miniszter úr, ha én most adatkéréssel fogok önhöz fordulni, kiadjáke a megfelelő dokumentumokat. Érzike annak a fontosságát, hogy egy ilyen gazdasági válság kibontakozásakor világosan bemutassák a magyar embereknek, hogy ha egy ekkora összeget, 200 milliárdot költenek el erre két év alatt, az pontosan hány új munkahelyet fog teremteni, és kérem, indokolja meg, miniszter úr, hogy mi alapján történtek meg ezek a titkosítások. Még egy dolgot szeretnék megemlíteni, ami rendkívül fontos: önök az űrhajózásról beszélnek, hogy öt éven belül magyar űrhajóst kívánnak az űrbe juttatni, a másik oldalról viszont 34 vasúti mellékvonalat gyakorlatilag halálra ítéltek. Tájékoztatom, miniszter úr, hogy én próbáltam Schanda államtitkár úrtól megkérdezni, hogy az ideiglenes járványügyi menetrend meddig tart, és biztos nem jól fogalmaztam, vagy az államtitkár úr nem tudta értelmezni a kérdést, de nem tudta ezt megválaszolni. Talán a kormány nevében a miniszter úr meg tudja magyarázni azt, hogy miért pont most vezetnek be járványügyi menetrendet, és hogy lehet olyan képtelenségekre alapozni, hogy az a pótlóbusz biztonságosabb [[Az elnök csenget.]] és mikor ér véget az úgynevezett járványügyi menetrend a 34 vasúti mellékvonal kapcsán. Köszönöm szépen."
3,u2021-06-14-311,OTHER,JOBBIK-frakció,0.70263671875,2021-06-14,0.33017680048942566,"Köszönöm a szót, elnök úr. Tisztelt Országgyűlés! Idén szeptemberben előválasztást tartunk, előválasztást, melynek tétje a legalkalmasabb jelöltek kiválasztása; azoknak a személyeknek a kiválasztása, akik 2022-ben egy az egy elleni küzdelemben legyőzhetik a Fidesz jelöltjét. Az a megtiszteltetés ért, hogy a Jobbik, az LMP és a Mindenki Magyarországa Mozgalom támogatásával a Somogy megyei 3. számú választókerületben indulhatok a somogyi emberek képviseletéért. Teljes erőbedobással fogom lejátszani ezt a meccset is, mert a somogyi emberek többet érdemelnek annál, mint amennyit most kapnak; több figyelmet, több lehetőséget, több fizetést, több nyugdíjat, valamint szebb jövőt, és kevesebbet a beváltatlan ígéretekből, és a semmitmondó, pökhendi válaszokból. A Fidesznek 11 éve volt arra, hogy Magyarországot és Somogyországot felvirágoztassa, de ez nem sikerült. Ne vitassuk el a pozitív eredményeket, mert ilyenek is voltak, de a jóléti Magyarországot nem sikerült megteremteni; egyes kiváltságosok jólétét viszont annál inkább. Személy szerint ezt mérhetetlenül sajnálom, és felteszem a kérdést, vajon miért nem tudták a hatalmat a közjó érdekében gyakorolni. De nemcsak nekem vannak kérdéseim, hanem a somogyi polgároknak is, akiknek nincsen lehetőségük önöktől kérdezni. Ha megengedik, most az ő kérdéseiket fogom feltenni. János arra szeretne választ kapni, hogy ha az országot felszabadította a járvány alól a Fidesz 133 legbátrabb embere, akkor mégis minek kell még mindig Orbán Viktor kormányának teljes felhatalmazás. Sándor Öreglakról azt kérdezi önöktől, hogy miért nem illik bele a céljaik közé Lengyeltóti térségének felzárkóztatása. Emese nem érti, miért vonták vissza azt a törvényt, miszerint a leszázalékoltak a minimálbér másfélszeresét kereshetik havonta, és ezzel miért vették el a talpra állás reményét azoktól is, akik a legkiszolgáltatottabbak közé tartoznak. József Balatonmáriafürdőről azt kérdezi, hogy a marcali kórházzal mi a helyzet. Kinek biznisz az, hogy egy vizsgálatért Kaposvárra kell utazni? No, hát ezt is jó lenne tudni, és minden valószínűség szerint azoknak biznisz, akik továbbra sem hajlandóak visszaadni a marcali kórház önállóságát. Gyöngyi Nagybajomból nem érti, miért nem foglalkoznak a nevelőszülőkkel, miért nem nyújtanak nekik semmiféle segítséget. [[21.40]] Mónika Balatonfenyvesről jogosan kérdezi, hogy a külföldi embereknek a foci-Eb-re váltott jegy miért egyenlő a védettséggel, míg a magyar emberekre ezek a jogok nem vonatkoznak, és ha teltházas Eb-meccset lehet tartani, miért nem törlik már el a védettségi igazolvánnyal járó diszkriminatív korlátozásokat. Egy hasonló kérdést éppen ma tettem fel az Országgyűlésben, de Rétvári államtitkár úr nem válaszolt. Lénye-gében csak annyit mondott, mintegy biztatásképpen, hogy mindenki oltassa be magát. Mária Siófokról azt szeretné tudni, elgondolkodtake már azon, hogy ha a magyar emberekre költik azt a pénzt, amit a saját haveri körükben költenek el, milyen minőségű ország is lehetne a miénk. Pontosan erről beszéltem én is a felszólalásom elején, és úgy látszik, hogy nem csak engem zavar az, amit csinálnak. És végül Ádám Balatonkeresztúrról pedig azt kérdezi, hogy készülneke már a 2022-es megmérettetésre, mert az emberek készülnek már, hiszen érzik, az ország megérett a változásra. A változást pedig egy sikeres előválasztással érhetjük el, melyet követően egy csapatként mérkőzhetünk meg a szebb jövő reményében. Ez tehát a választások tétje, valamint az is, hogy a jövőben kapunke majd választ a korrekt, tisztességesen feltett kérdéseinkre és megoldásokat a problémáinkra. Ne feledjük, együtt erő vagyunk! Köszönöm a megtisztelő figyelmet."
3,u2016-09-26-5,OTHER,LMP-frakció,0.6787109375,2016-09-26,0.08006090670824051,"Elnök úr, köszönöm a szót. Tisztelt Országgyűlés! Először is engedjék meg, hogy a rendőr áldozatoknak én is felépülést kívánjak, és egyben reményeimet fejezzem ki azzal kapcsolatban, hogy mielőbb a végére tudnak járni az illetékesek ennek a borzalmas ügynek. A ma reggeli bizottsági ülésünk után azt tudom mondani, hogy ez a reményem megalapozott, mert mind mélységében, mind szélességében - hogy így fejezzem ki magam - az illetékesek teszik a dolgukat. Egyben valóban nagyon fontos a lakosság együttműködése ebben az esetben, úgyhogy én is erre kérek mindenkit: bárki bármit tud ezzel kapcsolatban, segítse rendőreink munkáját. A napirend előttimnek azt a címet adtam, hogy kinek az érdekeit szolgálja a magyar kormány. Hadd kezdjem ezt a felszólalást egy olyan alapigazsággal, amit normális körülmények között nem is kellene kimondanom. Ez a kézenfekvő igazság úgy szól, hogy ha Magyarországot kormányzod, nem veheted el a magyar emberek munkáját. Miért kell vajon ezt az alapigazságot ilyen módon hangsúlyoznom? Azért, mert a kormány lelepleződött, és kiderült az, hogy tömegesen és szervezetten készülnek külföldi vendégmunkásokat betelepíteni Magyarországra. Látszik, hogy a Fidesz is kényelmetlenül érzi magát ebben a helyzetben. Látszik, hogy Varga Mihály júliusi coming outja után Lázár János bár pironkodva mondta a kormányinfón, hogy bár tisztelettel van Varga Mihály állítása irányában, a kormány ilyesmit nem tervez, de a múlt héten vagy két hete a parlamenti államtitkár még azt is letagadta, hogy Varga Mihály valaha is külföldi vendégmunkásokról beszélt volna. Az igazság ezzel szemben olyan prózai, hogy még májusban elfogadta a parlament - ehhez az LMP hozzájárulását nem adta - azt egy migrációs salátatörvény keretében, hogy azok a cégek, akik stratégiai megállapodást kötöttek a kormánnyal vagy éppen kiemelt nemzeti beruházást folytatnak, még hiányszakmákon kívül is tömegesen és szervezetten tudjanak ebbe az országba külföldi vendégmunkásokat behozni. Július óta hatályos ez a törvény. Számításaink szerint körülbelül két hónap, amíg átfut az eljárás, tehát várhatóan hamarosan aktiválódni fog ennek a törvénynek a hatása. Két dolgot szeretnék ezzel kapcsolatban kiemelni. Egyrészt milliárdokat felemésztő volt az a kampány - amennyit önök, tisztelt kormánypárti képviselőtársaim, fordítottak arra a kampányra -, amelynek az egyik fő szlogenje az volt, hogy ha Magyarországra jössz, nem veheted el a magyarok munkáját. Hát, nem is veszik el, mert a kormány adja oda ezeknek az embereknek, és teszi ezt mindezt olyan körülmények között, hogy azok a magyar emberek, akik itthon vannak és dolgoznak, jórészt maguk sem tudnak megfelelően megélni abból a bérből, amit itthon kapnak, illetve olyan kivándorlás van ebben az országban, hogy teljes szakmák szűnnek meg, hiányszakmák lesznek, illetve komplett generációk tűnnek el egyes vidéki városokból. Azt gondolom - és ez a másik dolog, amit ki szeretnék emelni -, hogy a kormány most már - és a Fidesz-KDNP - egyöntetűen nyilvánvalóvá tette azt a tényt, hogy a dolgozókkal szemben a kellő lobbierővel rendelkező nagy cégek oldalára állt, és ez a migrációs salátatörvény maga az élő beismerés. Kik számítanak a kormánynak? A stratégiai partnerek. Kik számítanak a kormánynak? A kiemelt beruházást folytatók. Illetve ha hiányszakmákról van szó, akkor könnyített eljárással még szakhatósági engedély sem kell, jöhetnek egyes EU-n kívüli országokból a betelepülő munkások. A helyzet az, hogy két dolgot ebből mindenképpen látni kell. Mi azt mondtuk, hogy kinek kellene stratégiai partnernek lenni ebben az országban: mondjuk, a pékeknek, mondjuk, az ápolóknak, a tanároknak, csupa olyan szakmának, amelyek megbecsültsége Magyarországon most nagyon alacsony, ha például bérekről van szó. A kkv-kat, a kis- és középvállalkozásokat eddig legalább háromszor átvágta a Fidesz-KDNP. Egyrészt nem ők a stratégiai partnerek, a nagy multik a stratégiai partnerek. Másrészt, ha megnézzük, hogy mennyit kap egy kkv egy munkahelyért, amit mondjuk, megteremt, jó esetben 1-3 millió forintot. Ezzel szemben tudunk olyan multiról, aki 30 millió forintot kapott egy megteremtett munkahelyért. Ez a törvény, amit önök átvittek a parlamenten, arról szól, hogy adóforintokból megtámogatják ezeket a cégeket, iszonyatos támogatásokat kapnak munkahelyek után, és utána el sem várják ezektől a cégektől, hogy magyarokat alkalmazzanak. Mert ezek a cégek mostantól kezdve azt mondhatják, hogy még az a bér is drága, amit Magyarországon adni kell a munkásoknak. Behoznak külföldi országokból, tőlünk alacsonyabb bérszínvonalú országokból olyan munkásokat, akik annyiért megcsinálják, amennyiért egy magyar ember már nem csinálja meg, inkább elmegy Londonba, Németországba, Ausztriába, de nem azért, mert olyan jól akar élni, hanem azért, mert meg akar élni. És ez egy nagyon nagy különbség. Ráadásul a kkv-k azért is rosszul jártak, mert őket is érinti a munkaerőhiány. A multik eddig is elszívták előlük, most majd még jobban el fogják, hiszen ők ebben a salátatörvényben nem szerepelnek mint kiemelt célcsoport. Tisztelt Kormánypárti Képviselőtársaim! Nem tegnap képződött Magyarországon a munkaerőhiány, és nem tegnapelőtt jött létre a bérválság, amiben ez az ország van. 2011 óta erősödik a kivándorlás az országból. 2013-ban már én magam hallottam, hogy cégek segélykiáltással fordultak hozzánk [[Az elnök a csengő megkocogtatásával jelzi az időkeret leteltét.]] , hogy munkaerőhiány van, nem tudnak mit tenni. Nem fogadjuk el ezt a megoldást, nem fogadjuk el a külföldi vendégmunkások betelepítését! Mit szándékoznak tenni?"
3,u2020-05-25-191,OTHER,DK-frakció,-1.0,2020-05-25,0.5191424489021301,"Elnök úr, köszönöm szépen a szót. Tisztelt Ház! Az Orbán-kormány mindent megtesz a vírus okozta bajok közepette is, hogy többet ártson vagy továbbra is csak ártson az önkormányzatoknak, különösen azoknak, ahol korábban a Fidesz elvesztette a választásokat. Se parkolási díj, se iparűzésiadó-bevétel, tulajdonképpen a küllők közé benyomott bottal akadályozzák a munkát, és elveszik a veszély elhárítására rendelkezésre álló forrásokat. Hogy erre konkrét példát is mondjak, ez történik akkor, amikor egyébként a kormány összevissza beszél arról, hogy Kínából milyen maszkokat hozott, de azt senki nem látta. Mi történik? A budapesti polgármesterek osztják a maszkokat. Ugyanez történt akkor is, amikor a kormány egyetlen hét alatt a kórházakból kidobta az embereket, és betegek ezrei kerültek ilyen módon ellátáson kívülre. A Demokratikus Koalíció budapesti polgármesterei voltak azok, akik adtak rendkívüli otthonápolási támogatást a hazaküldött betegek családjainak. Ezt még hosszan folytathatnám, de szeretném felhívni a figyelmet arra, hogy az újpesti kerületben mi történt, hiszen a választókerületemben több száz millió forintos veszteséget, egyébként 300 millió forintos veszteséget okozott a százezer lakosú újpestieknek az Orbán-kormány. Ennek ellenére a demokrata kerületek, úgy látom, és Újpest nem hagyják magukra az embereket, Újpest vezetése is teszi a dolgát. Úgy látom, hogy Déri Tibor és csapata Trippon Norberttel, a DK budapesti elnökével közösen dolgoznak azon, hogy a veszteségek csökkenjenek. Éppen ezért sikerült megmenteni a kerületi Megbecsülés-programot. Ez azt jelenti, hogy 125 millió forintot szánnak arra, hogy a korábbi krumpliosztás helyett, amivel a Fidesz polgármestere próbálkozott, 25 ezer újpesti nyugdíjas 5 ezer forintos utalványt kaphasson, melyet egyébként a lokálpatrióta gazdasági intézkedésként az újpesti piacon költhetnek el, költenek el az ebben a témában érintettek. Amit szeretnének, azt ők döntik el, és azt fognak vásárolni. Legyen világos: jogosult erre minden olyan idős ember, aki a tárgyév első napján a rá vonatkozó öregségi nyugdíjkorhatárt betöltötte, nők, akik 40 év jogosultsági idő alapján járó nyugdíjban részesülnek, rokkantsági vagy rehabilitációs ellátásban részesülők, a hozzá tartozó ellátásban részesülők, rokkantsági járadékban részesülők és a kormányhivatal tájékoztatása alapján időskorúak járadékában részesülnek. Egyértelmű, hogy mindenki jogosult, akinek az ellátása nem haladja meg a 410 400 forintot, azaz az Újpesten élő idős korosztály száz százaléka érintett ebben. Éppen ezért a számukra valóban tartalmat jelent a „Megbecsülés plusz” program, amelyet az újpesti önkormányzat indított el. Tesszük ezt annak ellenére, hogy a kormány 240 millió forint gépjárműadót vett el, ami közel duplája egyébként ennek a „Megbecsülés plusz” program összegének, és az újpesti városvezetés mégis meg tudta menteni ezt a programot. A rendelet egyébként hatályba lépett. Tesszük ezt Újpesten, de ismereteim szerint egyébként Angyalföldön is hasonlóan járnak el, amire bizalmat szavaztak nekünk a kerületi polgárok. Élhetővé tesszük ezáltal a kerületet, miközben az Orbán-kormány mindent elkövet, hogy ez ellen lépjenek. Valóban odafigyelünk ezekre az emberekre. Akik pedig tavaly októberben a Fideszre szavaztak, azt hiszem, most csodálkozva tekintenek arra, hogy miért állnak bosszút Újpesten, és miért teszi ezt a kormány. [[15.00]] Újpestnek az emberekért dolgozó képviselői vannak, átláthatóan, korrupció nélkül, tisztességesen, a szolidaritás erkölcsi parancsát követve dolgozunk. Az előbb elmondott kezdeményezés az egyik példa erre. Büszke vagyok arra, hogy ezzel a csapattal Újpestért és az újpestiekért dolgozhatom. Köszönöm szépen a megtisztelő figyelmüket."
3,u2015-06-17-59,OTHER,LMP-frakció,-1.0,2015-06-17,0.9970182180404663,"Köszönöm a szót, elnök úr. Tisztelt Ház! Az országot ma egy teljesen felelőtlen plakátkampány nyomai csúfítják el. A háború állítólag azért indult, mert a bevándorlók és a menekültek tömegével érkeznek Magyarországra. [[Közbeszólások a kormánypártok soraiban.]] Ugyanakkor egyre világosabb mindenki számára - talán a most közbekiabáló fideszes és KDNP-s képviselők számára is -, hogy magának a problémának a valós kezelésével alig-alig foglalkoznak a kormányzat részéről. A felelősség nyomait nem látni önöknél, tisztelt uraim és hölgyeim! Egy kicsit menjünk vissza egy lépést, hogy megértsük a probléma valódi természetét, mert ahhoz, hogy valós megoldást találjunk, egy kicsit látni kell, hogy hogyan kerültünk ilyen helyzetbe. A XXI. század elejére kiépült egy nagyon-nagyon nem szép új világ, amelyben egyre kevesebben érzik jól magukat. Egy olyan világ épült ki, amelyben hatalmas szakadék tátong a szupergazdag oligarchák és a többségi társadalom között. Ez egy olyan világ, amelyben a munkának nincsen becsülete, a pénztőke mindentudó és mindenható lett. Sokak számára itt a környezetvédelem csak egy nyűg vagy a profitszerzés akadálya, amin keresztül kell lépni. Ez egy olyan világ, amelyben energetikai és hadiipari vállalatok dróton rángatják a korrupt politikusokat, és most nem akarok ujjal mutogatni. Ez egy olyan világ, ahol emberek egészségével és életével nyugodtan játszhatnak, mert semmi sem fontosabb a negyedéves pénzügyi jelentés egyenlegénél. Ez egy olyan világ, amelyben van háború, rengeteg háború, van aszály, van éhezés, és egyre több embernek teszi ez pokollá az életét. És ha tetszik, ha nem, tisztelt kormánypárti képviselőtársaim, a nyugati országoknak komoly felelősségük van ebben a helyzetben. Az elmúlt évtizedekben hatalmas hibákat követtünk el. Ebben a világban, ahol mi élünk, a kényelmes Európában, úgy éltünk, úgy fogyasztottunk és úgy politizáltunk, mintha nem lenne holnap. Azt gondolták az elmúlt évtizedekben a választott vezetők, hogy a problémákkal úgyis csak az esti híradókban találkoznak legfeljebb az emberek, a külpolitikán talán meg át is ugranak. Voltak ilyen kérdések: bombázzuk le Irakot és Líbiát? Hogyne, kérem, tegyük meg! A világcégek pénze kell a politikusok kampányaihoz! Erőltessük a hagyományos energiahordozókat? Természetesen! Kit érdekel a klímaváltozás, legfeljebb több légkondit fogunk használni, vagy több palackozott üdítőitalt fogunk eladni jövőre! És mi történik most, tisztelt képviselőtársaim? Szeretném, ha nagyon figyelnének rám, mert minden egyes képviselőnek a kormánypárti padsorokban kötelessége tudni, akárhányszor a migránsokat, a menekülteket, a bevándorlókat szidja és ostorozza, tudnia kell, hogy ebben a helyzetben felelőssége van annak a kontinensnek, amelynek a tagjai vagyunk, és annak a hozzáállásnak, amit az elmúlt évtizedekben lehetett látni, és amelynek a rendszerkritikus pártok, például a Lehet Más a Politika nem véletlenül üzent hadat, pontosan azért, mert teljesen fenntarthatatlan. Mi történik most Európában? A valóság itt kopogtat az ajtónkon. Itt vannak azok az emberek, akik menekülnek az állapotok elől, amelyekért minket is terhel felelősség. Hogy messzire ne menjek - és szeretném, ha ezt is megfontolnák -, önök pontosan ezt csinálják itthon kicsiben: kiéheztetik és szegénységben tartják a dolgozó embereket, kiszorítják a megújuló energiahordozókat, és minden arcrándulás nélkül egy állami pénzmosodát nyitnak, ahol a szürke- és feketepénzeket alacsony adókulccsal lehet adóztatni. Van ez az urambátyámrendszer, ez a legújabb kori feudalizmus, amit kiépítettek, és itt a szorgalmat és a tehetséget semmibe veszik. Ebben az országban most ugyanúgy adóztatják a bankigazgatót, mint a portást, papolnak a családokról, de közben nem segítik igazán azokat, akiknek a legnagyobb szükségük lenne rá. Nem is csoda, hogy félmillió honfitársunk már Nyugatra vándorolt. És akkor itt van az Orbán-kormány, és hogy próbálja kezelni a problémákat? Én azt tudom önöknek mondani, hogy a lehető legostobábban. Jól ismerjük ezt a gondolkodást egyébként a saját történetünkből, hogy hányszor védtük mi Európát, hányszor védtük mi a Nyugatot, itt volt a török hódoltság; lehet erre persze sértettséggel gondolni, hogy mi vállaltuk az áldozatot, hogy a kontinens boldogabbik fele gyarapodhasson. Vajon tényleg ez lenne a Magyarországnak szánt szerep? Kimondatlanul ezt a kérdést lovagolják meg önök, és szemérmetlenül felépítenek rá egy pártpropaganda-kampányt. De ez egy alapvetően hibás szemlélet. Hibás, mert mindig és minden körülmények között hibás belpolitikai haszonszerzésért feláldozni a valódi megoldás lehetőségét, és önök pillanatnyilag ezt csinálják. Ez a törvényjavaslat is erről szól, hogy önök vélt belpolitikai előnyökért feláldozzák a valódi megoldási lehetőséget. Azt kell önöknek mondanom, hogy én egyetértek a 2007-es Orbán Viktorral. Pontosan arról van szó, hogy a menekültkérdésre európai szintű megoldás kell, nem szabad ezt az egyes tagállamokra hagyni. Pontosan ezt mondta Orbán Viktor 2007-ben. Mi ezzel a felfogással értünk egyet. Hiszen nem szabad magunkra húzni a bajokat - önök most éppen ezt csinálják -, mert akkor egyedül fogunk maradni. A kormánynak van ez a szavazathajhász plakátkampánya. Amíg önök ezen törték a fejüket, jobb lett volna, ha inkább tárgyalnak Európával, és találnak egy olyan megoldást, amely már formálódik az Európai Unió többi országában. Ahogy Schiffer András képviselőtársam is elmondta, a menekültkérdés kezelésének az egyedüli helyes és európai módja az, ha letisztázzuk a feladatokat egymás között, ha a terheket megosztjuk és egyenlően osztjuk meg a 28 tagállam között. Több uniós forrás bevonásával kell erősítenünk az Europolt, a Frontexet és az Eurosurt is. Alapvetően újra kell gondolnunk az egész dublini rendszert, ami az Unióba érkező menekültek sorsát szabályozza. Újra kell gondolnunk egy csomó mindent, a kül- és biztonságpolitikát. És mit kell a fókuszba helyeznünk? A béketeremtést és a megelőzést. Ez az egyedüli helyes, előremutató és konstruktív, Magyarország számára is előremutató megoldási útja ennek a helyzetnek. Mire nincs szükség egy ilyen helyzetben? Nincs szükség a kormánypártok melldöngetésére, a mártírszerepre, a hőzöngésre, arra az egész komédiára, amit önök itt előadnak. Itt valódi szövetségeseket kell keresni, koalícióteremtő erőre van szükség. Gyakorlatilag itt arról van szó, hogy önöknek egy hatalmas váltást kellene megtenni, az opportunista és teljesen rövidlátó kufárkodást fel kellene adni, és egy valódi külpolitika megalkotásán kellene fáradozni. Önök erre teljesen képtelenek, azt látom. Ha már a megelőzés szóba került, azért ne maradjon el itt egy gondolat! Magyarország jelenleg is a lehetőségeihez mérten szinte semmit nem tesz azért, hogy elviselhető és emberhez méltó életet lehessen élni Európától délre és keletre, legalább ott, ahol éppen nem dúl háború. 23 millió forint - tudják, mi az a 23 millió forint? Mondhatjuk, hogy egy családi ház ára, vagy egy kormányzati luxusautóé - önök azokat jól ismerik -, ha így jobban teszik, és pontosan ennyi pénzt költ jelenleg egy év alatt Magyarország kétoldalú segélyezésre állami pénzből. 23 millió forintot! Ennyit költenek a balkáni vagy az észak-afrikai országok megsegítésére, a menekülést fontolgatók otthon tartására éppen ennyit költenek, 23 millió forintot. S mennyi pénzt költöttek önök a bevándorlókat démonizáló plakátkampányra? Ennek a 33-szorosát. Ha hozzászámoljuk minden nemzetközi szervezetbe befizetett, összes kötelezettségünket, akkor is csak egy kisebbfajta stadion áránál járunk, pedig utóbbinak csak egy töredéke megy a menekültprobléma kezelésére. Mi a mi válaszunk erre? Célzottan és kétoldalú együttműködések keretében kellene mindent megtennünk, hogy a Balkán és Észak-Afrika ne legyen a menekültek végtelen forrása. Ezen kellene gondolkodni, ehhez kellene egy stratégiai szemlélet, ehhez kellene valós külpolitika, és ehhez kellene egyfajta odafigyelés a kormányzat részéről, hogy végre perspektívában láthassuk a jelenlegi bilaterális együttműködés alapján elköltött 23 millió forintunkat. [[11.00]] Nézzünk meg egy másik országot: nézzük meg Csehországot! A cseh külügy épp a minap jelentette be, hogy nem fogják csökkenteni a segélyezési és fejlesztési pénzek keretét. Tudják, hogy Csehország jelenleg hányszorosát költi erre a célra Magyarországhoz viszonyítva? 400-szorosát; négyszázszorosát költi Csehország, mint Magyarország! Kezdésnek egyébként éppen elég volna, és mondjuk, én megelégednék azzal, ha legalább önök a teljesen erkölcstelen plakátkampány árát arra fordították volna, hogy ehhez a segélyezési költségvetéshez hozzátegyék. Segítettek volna embereken ezzel. Így meg mire mentünk vele? Itt van az ország, van egy probléma, amiről nem lehet értelmesen beszélni, mert önök fogták magukat, és belehajszolták az országot ebbe a teljesen erkölcstelen retorikába. Ez elfogadhatatlan! A bevándorlási helyzettel kapcsolatban egyébként, summázva az eddigieket, két óriási hibát lehet elkövetni. Azt gondolom, ezt a kormánypártoknak meg kell fontolni. Az egyik az, ha nem számolunk a kockázatokkal, és letagadjuk a nehézségeket, a helyzet lehetséges romlását. Na most, ehhez kellene az a stratégiai szemlélet és valódi külpolitika, amiről beszéltem. Önök erre képtelenek. De ugyanekkora hiba, és ebbe önök még jobban belekóstoltak, hogyha politikai haszon reményében csak a hangulatot szítják, de valójában a megoldásért semmit nem tesznek, sőt még rontják is az ország helyzetét. [[Az elnöki széket Sneider Tamás, az Országgyűlés alelnöke foglalja el.]] De most őszintén, mondják meg nekem, tisztelt kormánypárti képviselőtársaim, mitől lett jobb a magyar embereknek azzal a plakátkampánnyal, amit csináltak! Mondják meg nekem! Álljanak föl, és mondják meg, hogy Magyarország mit profitált ebből a plakátkampányból! Mert én elmondom önöknek: semmit! Egy rakat közpénzt elköltöttek teljesen fölöslegesen, miközben az egészségügyre, az oktatásra nincs pénz ebben az országban, béremelésre nem hajlandók adni pénzt. Gyakorlatilag a fél ország a tönk szélén áll, és önök mire képesek? Plakátkampányokat használnak, teljesen erkölcstelen mondatokkal. Azt gondolom, és pártomnak az a véleménye, hogy szakmai, európai és hatékony megoldásra van szükség. Kérem, hagyják abba a színjátékot, és lássanak végre munkához. Elvégre önök kormányozzák ezt az országot, ne vigyenek már minket a tönk szélére, legyenek szívesek. [[Kontrát Károly és Fodor Gábor tapsol. Szabó Timea közbeszól.]]"
3,u2020-04-21-9,OTHER,DK-frakció,-1.0,2020-04-21,0.0749863013625145,"Köszönöm a szót. Tisztelt Ház! Elöljáróban egy dolog, ami mellett nem lehet elmenni szó nélkül: önök hazaküldenek és halálra ítélnek olyanokat, akik kórházi ápolásra szorulnak. [[Dr. Rétvári Bence: Nem igaz! Dr. Völner Pál: Szégyelld magad! Hazudsz!]] Belegondolnak abba, hogy milyen fájdalmat és keserűséget okoznak magyarok sokaságának, csak azért, mert Orbán kitalált valami orbitális baromságot, és hű szolgája, a tízparancsolattal gyógyító Kásler pedig orvoshoz méltatlanul végrehajtatja azt? A 133-hoz most ugyan nincsenek annyian Orbán tévedésből a „bátor”, a polgárok már régen a „tolvaj” jelzőt tették. Én azt, hogy „szívtelen”. És ugyanez a szívtelenség és érzéketlenség jellemzi önöket akkor, amikor a magyarok megsegítéséről van szó. Önök az elmúlt tíz évben folyamatosan háborúznak nem létező ellenségekkel, majd az elmúlt hetekben kiderült, hogy az első szembejövő valódi problémával nem tudnak megbirkózni. Önök két héttel ezelőtt Európa leghasználhatatlanabb mentőcsomagját tették le az asztalra, és ezen a tegnapi módosításuk sem segített. Nézzük meg, hogy ki mit kapott az elmúlt két hétben, és csak az elmúlt két hétben! A Magyar Corvin-lánc Testület villájának felújítása 2020-2022 között 6,5 milliárd forint, ezzel szemben a magyar nyugdíjasoknak nulla forint. Támogatás székely gazdáknak 18,7 milliárd forint, ezzel szemben a munkájukat elvesztő magyaroknak itthon nulla forint. Tao a látvány-csapatsportoknak akár 22,5 milliárd forint, ezzel szemben béremelés az egészségügyben és a szociális szférában dolgozóknak nulla forint. De ezzel még nincs vége. Azt tudjuk, hogy amikor maguk megvédenek valamit, akkor azt vagy ellopják, vagy tönkreteszik. Ez most sem történt másként. Önök találták ki a világ első olyan munkahelymegmentő csomagját, munkahelyvédelmi csomagját, amely nem megvédi a munkahelyeket, hanem megszünteti azokat. Az önök csomagja miatt például a Spar bejelentette, hogy kirúgja azt a majdnem ezer embert, akiket egyébként éppen a válság alatt vettek fel. Hát, ez tényleg egyedülálló teljesítmény a világon, fideszes unortodoxia! Jól foglalta össze az önök válságkezelését Parragh László, a vezénylő tábornok gazdasági tanácsadója, amikor szó szerint azt mondta: annyi ember ment tönkre, hogy ezzel nem tudunk mit kezdeni. Na, hát ezzel tényleg sikerült megkoronázniuk az ámokfutásukat, csak félek attól, hogy ennek itt nincsen vége. Ugyanakkor azt is hallottuk, hogy azért akartak változtatni egy kicsit a csomagon, mert a multik elégedetlenkedtek. Ha tehát egy multinak nem tetszik valami, akkor a tábornok úr rögtön lakájként hajlong. Na de mi lesz a pincérrel, akit kirúgtak, és nem tudja, hogy mikor tud újra dolgozni? Miatta nem kell változtatni? Mi lesz azzal a boltossal vagy vendéglátóssal, aki nem tud kinyitni, nincs egy fillér bevétele sem, de a bérleti díjat és a közüzemi számlákat fizetni kell? Vagy mi lesz azzal az anyukával, aki már kivette az összes fizetett szabadságát, és most fizetés nélküli szabadságon van otthon a gyermekével, és nem tudja, hogy miből fognak megélni? Miattuk nem kell változtatni? Tisztelt Ház! Mi már tettünk javaslatokat. Például kezdjenek érdemi bérkiegészítésbe minden cégnél! Fizessék ki az elbocsátottak korábbi bérének 80 százalékát! Adjanak azonnali juttatást a nyugdíjasoknak! Hirdessenek rezsimoratóriumot! Vagy vezessék be a rendkívüli vírusszabadságot a kisgyermekükkel otthon maradó szülőknek! Tisztelt Kormánypárti Képviselő Hölgyek és Urak! Érdeklődni szeretnék, hogy mégis mi volt a terv, mire gondoltak. Hogy az eddig munkanélkülivé vált 300 ezer magyar majd elmegy focizni, kiköltözik Székelyföldre kapálni, vagy éppen villát fog felújítani? Mert láthatóan erre van pénz, de azokra a problémákra, amikről én beszéltem, arra meg nincsen. És ezt egyedül találta ki a vezénylő tábornok, fő tiszti főorvos, vagy maguk is segítettek benne? S minek kell még ahhoz történnie, hogy önöknek ne a foci legyen a legfontosabb? Mi kell még ahhoz, hogy Magyarország jelenlegi miniszterelnöke szeresse a határon inneni magyarokat a családon és Mészáros Lőrincen túl is? Könyörgöm! Önöknek olyan hatalmuk van, mint Európában senkinek! Itt, a parlamentben kétharmados többségük van. Korlátlan hatalma van Orbánnak. Minden a kezükben van, minden. Önök elvesznek céget, földet, pénzt, önkormányzati jogkört. Milyen eszköz kell még, hogy segítsenek a magyaroknak? De lehet, hogy nem is az eszközzel van itt gond, hanem a képességgel vagy az akarattal. Ha a képességgel, akkor tanulmányozzák a DK húszpontos tervét [[Az elnök a csengő megkocogtatásával jelzi az időkeret leteltét.]] ha meg az akarattal, akkor azt javaslom önöknek [[Az elnök ismét csenget.]] hogy a vezénylő tábornok vezetésével keressenek más melegedőt a Parlament épülete helyett... [[Az elnök kikapcsolja a mikrofont. Taps az ellenzéki pártok soraiban. Nacsa Lőrinc: Ez gyenge volt!]]"
4,u2020-03-09-301,Fidesz-KDNP,Fidesz-frakció,0.75830078125,2020-03-09,0.3149012327194214,"Tisztelt Elnök Úr! Tisztelt Országgyűlés! Köszönöm szépen a szót és a lehetőséget. Napirend utáni felszólalásom aktualitását az adja, hogy a közelmúltban egy stratégiai együttműködési megállapodást kötött egymással a Magyar Gyógyszergyártók Országos Szövetsége és Magyarország Kormánya. A magyar gyógyszergyártás története több mint száz évre nyúlik vissza, és azt is elmondhatjuk, hogy a magyar gyógyszergyártás világszínvonalú, világszerte komoly elismerést kapott ez a hazai iparág. A hazai tulajdonú gyógyszergyártó cégek közvetlenül 22 ezer, közvetve a beszállítókkal együtt 40 ezer honfitársunknak adnak munkát, családok számára megélhetést. A Magyosz a hazai gyógyszergyártók legfontosabb érdekképviselete. A 35 tagvállalatot tömörítő Magyar Gyógyszergyártók Országos Szövetsége idén ünnepli alapításának 30. évfordulóját. Tisztelt Országgyűlés! Magyarország Kormánya közéleti munkáját a párbeszédre alapozza, és nincs ez másként a gyógyszergyártók esetében sem. A szektor 2019-es exportértékesítése meghaladta a 725 milliárd forintot, 2018-ban közel 80 milliárd forinttal járultak hozzá a magyar gyógyszergyártók az ország költségvetéséhez. Köszönet érte. Tisztelt Országgyűlés! Ilyen körülmények között született meg a stratégiai együttműködési megállapodás a Magyar Gyógyszergyártók Országos Szövetsége és Magyarország Kormánya között. Ebben a megállapodásban, amelyet Greskovits Dávid Magyosz-elnök és Szijjártó Péter miniszter úr látott el kézjegyével, Magyarország Kormánya vállalja, hogy a gyógyszergyártókkal közösen dolgozza ki a gyógyszeripari stratégiát, az együttműködő felek közösen alakítják a hazai kutatás-fejlesztési környezetet. A megállapodásnak köszönhetően a Magyosz előzetesen véleményezheti a szektort érintő jogszabályokat, és javaslatokat is tehet ezekre. Az együttműködés keretében a Magyosz fenntartja a hazai betegellátás biztonságos fennmaradását, törekszik a magyar beszállítók bekapcsolására az ellátási láncba, növelik az exporttevékenységüket, fokozzák a K+F munkájukat, fenntartják a foglalkoztatottak létszámát. Tisztelt Országgyűlés! Magyarország Kormánya tehát egy folyamatos és hosszú távú együttműködésre törekszik a magyar gyógyszergyártókkal. S azt, hogy ez a stratégiai együttműködési megállapodás nem csak egy aláírt papír, egy dokumentum, mutatja az is, hogy az aláírást megelőző szűk körű megállapodáson a minisztérium és a Magyar Gyógyszergyártók Országos Szövetsége megállapodott egy olyan közös előterjesztésben, egy jogszabály-módosításban, amely jelentős mértékben megkönnyíti majd egy lengyel példa alapján a magyarországi gyógyszergyártók tevékenységét, és amelyet hamarosan önök is megismerhetnek. Kérem, hogy ezt a törvényjavaslatot, illetve módosítást támogassák majd szavazatukkal itt, a magyar Országgyűlésben. Köszönöm szépen, hogy meghallgattak."
4,u2020-10-26-106,Fidesz-KDNP,KNDP-frakció,0.75390625,2020-10-26,0.34869226813316345,"Tisztelt Miniszter Úr! A koronajárvány a magyar egészségügy számára az utóbbi évtizedek legnagyobb kihívását jelentette. Örömmel vettük, hogy az egészségügyi dolgozók megfeleltek ennek a kihívásnak. Ezt nemcsak mi, magyar állampolgárok, hanem a kormányzat is értékelte. Erre hívta fel a figyelmet, erre a hivatástudatra az egészségügyi szolgálati jogviszonyról szóló törvény miniszteri előterjesztője, aki a múlt nagy orvosainak tudását és elkötelezettségét mint örökséget említette. A kormányzat elismerése az egyszeri 500 ezer forint juttatás is volt. De természetesen a járvány mai szakaszában is szükség van olyan intézkedésekre, amelyek az egészségügyi dolgozók, elsősorban most az orvosok helytállását ismeri el. Amikor a kormány egészségpolitikáját áttekintjük, akkor azt kell mondanunk, hogy a megelőzésre helyezte a hangsúlyt, és természetesen a betegellátás biztonságára. Az egészségügyi kiadások emelkedését is meg kell említenünk. 2009-ben 1300 milliárd forint volt a költségvetés támogatása, a ’21-es költségvetésben pedig 2115 milliárd forint lesz. Szintén egy másik béremelésről is kell szólni: 20 százalékkal emeli idén novemberben az ápolók és szakdolgozók fizetését a kormányzat. Ez a 72 százalékos béremelés harmadik része. Tisztelt Miniszter Úr! A kormány a második hullám idején is természetesen számít az egészségügyi dolgozók helytállására, és ahogy már több híradásban is hallottuk, ez a béremelésben is megmutatkozik. Azt kérdezem miniszter úrtól, hogy konkrétan milyen béremelések valósulnak meg az egészségügyben."
4,u2020-06-02-153,Fidesz-KDNP,Fidesz-frakció,0.69677734375,2020-06-02,0.5024757981300354,"Köszönöm szépen. Tisztelt Államtitkár Úr! Tisztelt Országgyűlés! Azt gondolom, nagyon fontos döntéseket hozott a kormány. Azt is nagyon fontosnak tartom, hogy az én választókerületemben, Baranyában három olyan kórház van, a szigetvári, a harkányi és a siklósi, ahol a dolgozók meg fogják kapni az 500 ezer forintos egyszeri juttatást. Azt is gondolom, hogy nemcsak Budapesten, hanem a vidéki Magyarországon is az egészségügyi dolgozók mindent megtettek annak érdekében, hogy ez a járványos helyzet az egészségügy szempontjából a lehető legjobban legyen kezelve.Nagyon örülök annak, hogy a versenyképesség-növelő beruházások vonatkozásában a vidéki cégek is tudtak pályázni. Talán még egy záró gondolat, amit szeretnék önnek is elmondani. Annak is örülök, hogy ezenfelül a kormányzat döntött olyan beruházások támogatásáról is, amelyek a hétköznapi életünk meghosszabbítását, illetve fejlesztését érintik. Az én választókerületemben Siklóson a Kanizsai Dorottya Általános Iskola, a Batthyány Kázmér Iskola, illetve Sellyén a Kiss Géza Általános Iskola kapott ebben a járványos időszakban plusz 200 millió forintos beruházástámogatást. Köszönjük a kormányzatnak az eddigi támogatását. [[Taps a kormánypártok padsoraiból.]]"
4,u2016-04-26-106,Fidesz-KDNP,Fidesz-frakció,-1.0,2016-04-26,0.18784844875335693,"Elnök Úr! Tisztelt Képviselőtársaim! A szocialisták hozzáállását jól mutatja a témához, az egészségügyhöz, hogy négy hozzászólójukból három olyan ember beszélt, aki megszavazta a vizitdíjat is, a kórházak bezárását is meg a kórházi napidíjat is, tehát látszik, hogy az, amit Szolzsenyicin állított róluk, az a mai napig igaz. Hogy mit is állított Szolzsenyicin? „Cinizmusuk, szemtelenségük [[Dr. Józsa István közbeszól. De­rült­ség az MSZP soraiban.]] hataloméhségük, gátlástalanságuk, rombolási hajlamuk, kultúra- és szellemellenességük elképzelhetetlen minden más normális, azaz nem kommunista ember számára.” [[Taps a kormánypártok soraiban. Dr. Józsa István: Meg­tanulni nem tudtad? Gőgös Zoltán: Ülj le! Dr. Józsa István: Tanuld már meg!]] És hogy nehogy azt mondják, hogy ők már nem kommunisták, azért azt javaslom, hogy nézzék meg, hogy milyen pártban ülnek. Az önök pártja a Magyar Szocialista Munkáspártnak a jogutód pártja [[Gőgös Zoltán: Nálatok több az MSZMP-s!]] és nemcsak a vagyont örökölték 1989-ben, hanem az a helyzet, hogy a szellemiségét is örökölték, és örökölték azt is, amit ez a párt végigvitt. [[Dr. Varga László: Orvost! De­rült­ség az MSZP soraiban.]] Nézze, hogyha nagyon felment a vérnyomása, akkor örüljön, mert a mi kormányunk alatt csökkent a vérnyomásgyógyszerek ára [[Derültség a Jobbik soraiban.]] tehát jól járt. Amíg önök felemelték, mi csökkentettük. [[Dr. Józsa István: Veszünk kettőt gyorsan! Közbeszólások és taps a kormánypártok soraiban.]] Az a helyzet, hogy miközben önök most szirénhangokat eregetnek arról, hogy mit kellene tenni, meg milyen jó lenne, ha mi megváltoztatnánk az egészségügyet, aközben önök mindent leromboltak. [[Dr. Józsa István: Azért még maradt!]] Azért ne felejtsük már el, hogy önök bevezették a vizitdíjat [[Derültség az MSZP és a Jobbik soraiban.]] és az itt most kiabáló képviselők egy része bizony megszavazta a vizitdíjat, megszavazta a kórházbezárást, megszavazta a kórházi napidíjat [[Dr. Józsa István közbeszól.]] tehát én azt gondolom, hogy egy kicsikét elszaladt önökkel a ló [[Közbeszólások az MSZP soraiból.]] ahogy Szolzsenyicin is mondta. És azért azt se felejtsük el, hogy mit jelentett egy-egy ilyen intézkedésük! Csak nézzük a vizitdíjat! A vizitdíjnál, kérem szépen, volt olyan nyugdíjas - polgármesterségem alatt tapasztaltam -, akinek el kellett döntenie, hogy kenyeret vesz vagy elmegy az orvoshoz, mert fizetni kell a vizitdíjat. Aztán az az eset is megtörtént, talán még emlékeznek rá, hogy Kőbányán volt egy, legmagasabb fokozatúnak minősített tűz, amelyben megsérültek tűzoltók, akiket addig nem voltak hajlandók ellátni, amíg be nem fizették a 300 forintos vizitdíjat [[Gőgös Zoltán: Mert fideszes igazgató volt, azért! Közbeszólások a kormánypártok soraiból.]] azért, mert önök bevezették a vizitdíjat, és addig nem lehetett ellátni őket. Önök tehát „csak” ilyen felháborító dolgokat tettek. [[Dr. Selmeczi Gabriella közbeszól.]] Az a helyzet, hogy széfeket vásároltak, ahelyett, hogy lélegeztetőgépet vettek volna, amit önök annyira hiányoltak 2002-ben, ehelyett széfeket vásárolgattak milliárdokért. [[Harangozó Gábor István közbeszól.]] Be akarták zárni a mezőtúri kórházat, amelyik kórháznak pont akkor, amikor be akarták zárni, például a szülészetén 6 százalékkal nőtt a gyermekszületések száma. Azt gondolom, minden azt bizonyítja, hogy önök nem az embereket szolgálták ezzel. És hogy mit tettünk mi? Azt a mentőállomást, amit önök hagytak lerombolni, és embertelen körülmények között hagyták például Mezőtúron, ahelyett építettünk újat. Arra a mentőállomásra, ahova önök évekig nem vettek mentőautót, oda vettünk esetkocsit, vettünk rohamkocsit. Közel 1 milliárd forintot költöttünk öt város: Kunszentmárton, Martfű, Tiszaföldvár, Törökszentmiklós és Mezőtúr egészségügyi intézményeire. [[Közbeszólások és derültség a Jobbik soraiban.]] Emellett kistelepüléseken, például Tiszasason is felújítottuk az orvosi rendelőt és a műszerezettséget. Azt gondolom, hogy ez a bizonyíték arra, hogy amit önök kivettek az egészségügyből, mi azt visszapótoltuk. És hogy most miért küzdenek annyira? Azért küzdenek ennyire, mert szeretnének visszatérni a bizniszhez. Önök újra fizetős egészségügyet akarnak, újra kórházi napidíjat akarnak [[Dr. Rétvári Bence: Így van!]] és újra minden pénzt ki akarnak szedni az egészségügyből. [[Dr. Józsa István: Ezt hol olvastad?]] És hogy mit akar a Jobbik? Vona Gábor szerint hidakat épít. Azt nem tudom, hogy kik között épít hidat. Lukács László György és a külföldi cégek között, ahova kiviszik az orvosokat, vagy kik között? Jól látható, hogy a Jobbik pedig mindenképpen a magyar orvosokat és egészségügyi dolgozókat szeretné exportálni, hiszen ezt csinálták. [[Rig Lajos: Ok-okozati összefüggés van, timiattatok menekülnek!]] Az önök képviselői exportálták. [[Közbeszólások a Jobbik és az MSZP soraiból.]] Ráadásul az előbb Szilágyi György világosan elmondta, hogy ők az egész társadalomban csak bizniszt és üzletet látnak. Uraim, ez nyílt bevallása annak, hogy önök is és a szocialisták is fizetős egészségügyet akarnak, bizniszt akarnak ebben az egészben, és nem azzal foglalkoznak, ami egyébként a magyar parlamenti képviselők dolga lenne [[Dr. Józsa István közbeszól.]] hogy fejlesszék ezt a területet [[Közbeszólások a Jobbik soraiból.]] , hogy minél több lehetőséget biztosítsanak arra, hogy a magyar emberek, ha bemennek egy orvosi rendelőbe, egy kórházba, akkor ott meggyógyulhassanak, akkor ott megfelelő ellátást kapjanak. Felejtsék el azt, hogy a magyar egészségügyből bizniszt lehet csinálni! A magyar egészségügyben szolgálat van, a magyar egészségügyben a magyar embereket szolgálják. Köszönöm szépen. [[Taps a kormánypártok soraiban. Szilágyi György: Taníts, mester! Taníts! Közbeszólások az ellenzék soraiból.]]"
4,u2018-09-24-15,Fidesz-KDNP,KNDP-frakció,-1.0,2018-09-24,0.43407291173934937,"Köszönöm szépen a szót, elnök úr. Tisztelt Képviselő Asszony! Tisztelt Ház! Én inkább azt tapasztaltam, hogy mintha az ellenzéki médiában azt az utasítást adták volna ki, hogy minden reggel kell egy negatív hírt hozni a magyar egészségügyről, akkor is, ha emberek olyan munkát végeznek ott, ami emberfeletti, akkor is ápolókat kell megvádolni, amikor ennek semmi alapja nincs, akkor is orvosokat kell megvádolni, amikor ennek semmi alapja nincs; csak azért, mert azt gondolják önök, hogy ezzel a kormány népszerűségét vagy a kormány pozitív képének egy részét rombolni tudják.Ezért önöknek sem az orvosok munkája, sem az ápolók munkája nem szent, hanem igyekeznek mindennap valamivel a kormány számára ezzel negatív hírt generálni. Az önök miniszterelnöke mondta, hogy el lehet innen menni. Ezzel szemben mi emeljük a fizetéseket az egészségügyben, az orvosoknak két év alatt 207 ezer forinttal, az ápolóknak több mint 65 százalékkal emeltük a fizetését, pontosan azért, hogy itthon találják meg a jövőjüket. Önök, tisztelt képviselő asszony, elvettek pénzt az egészségügyből, minden területről. Mi több pénzt adtunk. Ön mondta például a háziorvosokat. Most a háziorvosi praxisok finanszírozása több mint 70 százalékkal magasabb, mint 2010-ben. Több mint 70 százalékkal magasabb az, amit havonta megkapnak a háziorvosok. Csak az elmúlt négy esztendőben 520 ezer forinttal nőtt a háziorvosi praxisok havi finanszírozása; négy év alatt 520 ezer forinttal. Ehhez képest önök az orvoslátogatásokhoz vizitdíjat vezettek volna be, hogy a betegek fizessenek alkalmanként, elsősorban nyilvánvalóan az idős betegek, ahányszor meglátogatják a háziorvost. Mi nem engedtük ezt, népszavazással töröltük el a vizitdíjat. Emlékeztetném, hogy önök két dolgot akartak az egészségügyben tenni, a saját kormányzásuk elején privatizálni, ezt a 2004-es népszavazás söpörte el, aztán fizetőssé tenni az egészségügyet, ezt a 2008-as népszavazás söpörte el; csak hogy emlékeztessem, mikor mentek önök szembe emberek millióinak egyértelmű akaratával. Ha megnézi, tisztelt képviselő asszony, az elfogadott 2019-es költségvetési törvényt, és összeveti azzal, amit önök fogadtak el 2010-re, mekkora a különbség az egészségügyi sorokon, azt fogja látni, hogy most 650 milliárd forinttal fordítunk többet évente az egészségügyre, az emberek gyógyítására, mint amennyit 2010-ben önök erre szántak. Ez a GDP 1,5 százalékával magasabb összeg. Ez nem egy kumulált, összeadott összeg, ez egyévnyi többlet a gyógyításra, ekkora a különbség, 650 milliárd forint, a GDP 1,5 százalékával magasabb ez az összeg. [[11.40]] És önök, bizony, tisztelt képviselő asszony, elbocsátották azt a 6 ezer egészségügyi dolgozót, azt a 16 ezer gyógyító ágyat felszámolták, mindamellett minden egészségügyi dolgozótól azt az egyhavi bért elvették, azt a négy kórházat bezárták, tisztelt képviselő asszony, és még éjszakánként napidíjat is kértek volna a betegektől, hogy minél hamarabb menjenek haza a kórházból, és ne ott gyógyuljanak. Ami az egyes ügyeket illeti, tisztelt képviselő asszony, megpróbálta ön is a híreknek egy részét elmondani, egy részét nem elmondani, azért az ajkai kórházban, ne felejtsük el, ha már ön felhozta, a nővérek, az ápolók 10 kilométerrel odébb egy másik állami kórházba mentek el részben dolgozni, részben pedig ott, a kórház dolgozói továbbra is ellátják a betegeket, a Kardiológiai Intézetnél rendeződött a viszony, és ennek következtében a következő hónapokban minden tervezett műtétet megtartanak. Ebben igyekeztünk mi is a minisztérium részéről közvetítő szerepet vállalni, hogy semmifajta fennakadás a betegellátásban ne legyen. Arra is felhívnám a figyelmét, tisztelt képviselő asszony, amit ön nem mond a saját időszakáról, mert talán nincsenek ilyen számai, hogy mégiscsak az elmúlt években 77 kórházat sikerült felújítani, 54 rendelőintézetet sikerült szintén felújítani, több mint 100 mentőállomás most már korszerű mentőállomás, de emellett építettünk 31 teljes jogú mentőállomást, ami azt jelenti, hogy Magyarországon a mentőállomások többsége, több mint 50 százaléka új vagy felújított, és emellett 23 rendelőintézetet is teljesen újat építettünk az elmúlt években. Az „Egészséges Budapest” programban pedig a szuperkórházak építésén kívül 25 társkórházban és 32 szakrendelőben is folytatódnak a fejlesztéseink. Ami pedig a gúnyolódását illeti önnek is és a képviselőtársainak is a tízparancsolat kapcsán, tisztelt képviselő asszony: szerintem érdemes kipróbálni, ha valaki tényleg a tízparancsolat szerint él, akkor valóban nyugodtabb-e az élete. [[Bangóné Borbély Ildikó: Ne lopj! Nagy zaj, közbeszólások a Jobbik és az MSZP padsoraiban.]] ; és a nyugodtabb, kiegyensúlyozottabb életéből következően elkerülik-e jobban a betegségek. És hagyják abba azt, amit Kásler Miklóssal szemben az elmúlt hónapokban tettek! Egy kiváló orvosról van szó, aki több mint 60 nemzetközi orvosi társaságnak a tagja. Az egész ellenzék összes képviselője nem rendelkezik 60 ilyen tagsággal! Tehát kiváló orvosként tevékenykedik; 27 éve egy országos intézetet vezet. Több százezer beteg fordult ott meg ezek alatt az idők alatt, és több százezer embernek az intézete, meg tudta hosszabbítani az életét jó pár esztendővel. A legkorszerűbb berendezésekkel szerelte föl a kórházát, és nem azért támadják, mert ne lenne jó orvos [[Az elnök a csengő megkocogtatásával jelzi az időkeret leteltét.]] mert pontosan jó orvos, és látja, hogy milyen gyógyítási és milyen lelki alapjai vannak a gyógyulásnak, hanem azért támadják, mert hiteles keresztény ember, és ezt a keresztény politikáját, [[Az elnök ismét csenget.]] , keresztény karakterét akarják támadni itt, a Parlament falai között is. Úgyhogy én csak egy parancsolatot ajánlok az önök figyelmébe a tízparancsolatból: a „Ne hazudj!” parancsolatot. Köszönöm szépen. [[Taps a kormánypárti padsorokban.]]"
4,u2016-02-15-29,Fidesz-KDNP,KNDP-frakció,-1.0,2016-02-15,0.18935146927833557,"Köszönöm szépen a szót. Tisztelt Elnök Úr! Tisztelt Képviselő Úr! Tisztelt Ház! Kicsit fura a több bért, illetőleg a több pénzt felszólítást hallgatni a Magyar Szocialista Párt képviselői soraiból. Önök több pénzt a betegektől kértek volna, mert vizitdíjat követeltek, de az orvosoknak nem adtak volna több pénzt, hiszen elvettek egyhavi bért azoktól a közalkalmazottaktól is, akik az egészségügyben dolgoztak. Ön tehát most nagyon hangosan követel több pénzt, csakhogy a kormányzásuk ideje alatt ennek pont az ellenkezőjét hajtották végre, ami pénzük pedig volt, azt inkább kórházi széfekre fordították. Az a forráskivonás, ami abban az időszakban történt, szinte megegyezik azzal, amit most mond, amit összegként említett. Lehet, hogy a lelkiismeret-furdalásának a része az, hogy azt a pénzt hiányolja az egészségügyből, amit a szocialista kormányok nyolc év alatt valóban kivontak. Amit a Fidesz-KDNP-kormány az elmúlt években a lehetőségeihez, a gazdaság teljesítményéhez mérten igyekezett részben megadni, az egy kezdeti lépés volt mind az orvosok, mind az ápolók esetében. Ennek vannak bizonyos részei, amelyek 2012-13-ban valósultak meg, vannak olyan részei, amelyek 2015-ben kezdődtek és az idén folytatódnak, vagy megemelve folytatódnak, mint a háziorvosok esetében. Ezek azok a programok, amelyek valamelyest enyhítenek azon a nagyon nehéz helyzeten, azon a csődközeli állapoton, ami 2010-ben volt. Vagy ha már Egerről, Heves megyéről beszélünk, akkor a HospInvest problémáját hadd ne hozzam ide, amikor azokat a kórházakat önök tényleg a működőképesség határain túlra vitték. Ezzel szemben a Fidesz-KDNP-kormány elsősorban vidéken tudott 500 milliárd forint értékben fejlesztéseket végrehajtani az egészségügyben. Látszódik is, hogy a vidéki kórházak iránt egyre nagyobb az érdeklődés; tudja, bizonyos kft.-k szívesen üzemeltetnének most már egy-két részleget vidéki kórházakban, mert végre sikerült olyan minőségű gépekkel felszerelni, olyan állapotot létrehozni sok-sok vidéki kórházban teljességében vagy egyes részeiben, amelyek már tényleg jó és vállalható színvonalak mindnyájunk számára. Ez az orvosoknak is méltó munkakörnyezetet garantál, hiszen a fizetés és az előmenetel mellett az is fontos szempont, hogy méltó munkakörnyezetben méltó eszközöket használjanak. 104 milliárd forint volt az, amit tavaly júliusban még egy 40 milliárd forintos CT-MRI röntgenpályázattal meg is toldottunk, hogy ez is szolgálja a betegellátás biztonságát. Az alapellátás a kormány számára az első évektől kezdve fontos, ezért biztosítottunk plusz 10 milliárd forintot, és az idén újabb 10 milliárd forintot biztosítottunk. Ez háziorvosonként, praxisonként havonta 130 ezer forintot jelent, amelynek a tavalyi évben a teljes összegét szabadon használhatták fel az orvosok. Az újabb 10 milliárd forint esetében elsősorban arra igyekszünk törekedni, hogy ez segítse őket az ott dolgozó asszisztensek bérének a fedezetében is. [[15.00]] 2012-13-ban volt egy kétéves időszak, amikor összességében 27 százalékkal nőtt átlagosan az egészségügyben dolgozók bére. Tudjuk, hogy ennél magasabb bért is megérdemelnének, ugyanakkor, azt hiszem, büszkék lehetünk arra, hogy sikerült a gazdaság növekvő teljesítményéből garantálni ennek fedezetét. Nem hitelből, nem kölcsönből, nem az IMF pénzéből, nem a Világbank pénzéből, hanem az itt, Magyarországon megtermelt pénzből tudtuk ezt az első béremelési fázist megtenni. Ezt követte a tavalyi év második felében az, amit idén már egész évben 12,8 milliárd forint értékben tudunk folytatni, hogy amennyivel ott az alapbért tudtuk emelni, most a különböző pótlékok: műszakpótlék, túlmunkapótlék díját is ugyanolyan mértékben tudtuk emelni, mint az alapbér esetében 2012-13-ban. Ez a mozgó bérek, befagyasztott mozgó bérek felengedését jelenti. Ez azoknak jelent leginkább pluszjövedelmet, mondjuk, 18 ezer orvosnak és több mint 40 ezer ápolónak, akik a betegágy mellett dolgoznak, akár több műszakban, hiszen ők azok, akik ezekből a pótlékokból leginkább tudnak részesülni. Bízunk benne, hogy a mozgóbér-elemek alapbérhez történő igazításával az elmúlt hónapokban a szakdolgozók is láthatták azt az 5-15 ezer forintot, amit az elmúlt év második felében megkaptak, idén pedig a költségvetési törvény egész évben garantálja, vagy az orvosok azt a 20-25 ezer forintot, ami ebből a 12,8 milliárd forintból származik. Szintén, azt hiszem, fontos elem volt az orvosok külföldre vándorlásának megállítása, lelassítása, megakadályozása kapcsán, hogy elindítottuk a rezidenstámogatási programot. Hiszen egy fiatal orvos az, aki kikerülve az egyetemről, a leginkább mobil, ő az, aki leginkább tudna külföldön munkát vállalni adott esetben. Akik kikerültek már a rezidensprogramból, azok a fiatal szakorvosok, illetve az első szakvizsgájukat ’15. szeptember 1-jét követően szerezték meg, nekik tudunk garantálni 151 ezer forintos pluszjuttatást, ha itt, Magyarországon dolgoznak tovább. Köszönöm szépen. [[Szórványos taps a kormánypárti padsorokban.]]"
4,u2020-02-17-163,Opposition,MSZP-frakció,0.46875,2020-02-17,0.9960865378379822,"Köszönöm szépen. Tisztelt Biztos Úr! Bár nem gondoltam, hogy ez a sorrend. Az egészségügyi ellátáshoz való jog ma Magyarországon több oldalról is alapjogi védelmet élvez, egyrészt azért, mert az ellátás a testi és lelki egészség elérését közvetlenül szolgálja, másrészt azért, mert a járulékfizetésen keresztül a beteg az alkotmányos tulajdonvédelem által garantált jogot szerez az egészségügyi ellátásra. Úgy vélem, ezért fel kell hívnom a figyelmét a Veszprém megyei Csolnoky Ferenc Kórház pszichiátriai osztályán tapasztalható körülményekre. Ez az osztály Doba városában található egy kastélyban, amely két épületből áll. A kastély egyik épületének tetőszerkezete megrogyott, majd beszakadt, így az épületet teljes egészében ki kellett üríteni, és a betegeket sok esetben nem tudták elszállásolni a megmaradt épületben. Akik maradtak, sem jártak jól, hiszen nem megoldható a különböző súlyosságú betegek egymástól való elválasztása, így a legsúlyosabb mentális zavarral küzdő betegek és az enyhébb betegséggel küzdők is egy légtérben tartózkodnak. Ez ügyben több kérdést is feltettem az EMMI-nek, amelyben azonban tagadták, hogy a dobai kórház kiürítését terveznék. Az első kérdésem után azonban egy, a kórházban dolgozó személy névtelen levelet írt számomra, amelyben részletes leírást ad a kórház pszichiátriai osztályának bezárásáról. Részletesen beszámol arról, hogy milyen ütemezéssel, milyen határidőkkel és módszerekkel kívánják ezt megvalósítani, továbbá arról is, hogy a dobai pszichiátriát teljes egészében be akarják zárni, és a 200 ágyas intézményben már most is alig több mint száz ágyon folyik az ellátás. Míg nekem az EMMI arról beszélt, hogy nem akarják az osztályt bezárni, addig Rig Lajos képviselőtársamnak már a XXI. századi egészségügyi folyamatokra hivatkozva mentegetik a Dobán kialakult helyzetet. Ezért kérdezném biztos urat, terveze vizsgálatot a dobai pszichiátria ügyében, vagy folyike jelenleg vizsgálat. Amennyiben nem, miért nem? Amennyiben nem, abban az esetben ön azon az állásponton van, hogy a súlyos pszichés problémákkal küzdő emberek ellátáshoz való joga relativizálható? Ön szerint hajléktalanszállón a pszichés betegek megkapjáke azt az ellátást, amire szükségük van? Kérem biztos urat, hogy az ügyben sürgősen folytasson le vizsgálatot. Kérem, lépjen az áldatlan állapotok megoldása érdekében. Köszönöm szépen. [[17.00]]"
4,u2016-04-12-1,Opposition,MSZP-frakció,0.306640625,2016-04-12,0.2687641680240631,"Köszönöm szépen a szót, elnök úr. Tisztelt Képviselőtársaim! Tisztelt Államtitkár Úr! Napirend előtti felszólalásom címében arra utalok, hogy a kormány duplán felmondta a szolidaritást az egészségügyben. Balog Zoltán, akit nem csekély gúnnyal emberminiszternek nevez a sajtó [[Dr. Rétvári Bence: Mióta?]] , első meghallgatásán arról beszélt, hogy elkötelezett a szolidaritáselvű és a nemzeti kockázatközösségen alapuló egészségügy fenntartásában, ami normális magyar nyelvre lefordítva azt jelenti, hogy akik járulékot, illetve adót fizetnek, ha egészségesek, akkor másokkal szolidárisak, hogy ők meggyógyuljanak; és elvárják ezt akkor, ha ők lesznek betegek, ingyenesen és jó színvonalon. Tisztelt Államtitkár Úr! Tisztelt Képviselőtársaim! Bizonyára saját bőrükön tapasztalják, hogy ez így már régen nem igaz. A statisztikák 35-36 százalékra teszik azt a nagyjábóli arányt, amely saját zsebből kerül a gyógyításunkba. Nem igaz tehát már régen, hogy az egészségügy ingyenes. Az egészségügy most már nem ingyenes, hiszen nemcsak a gyógyszerekért - merthogy elvileg csak azért kellene fizetni -, hanem sok minden másért inkább áldoznak az emberek, akik tehetik, a saját zsebükből a gyógyulásukra, mintsem hogy várólisták végén legyenek, mintsem hogy előjegyzési listák végén várjanak diagnosztikai vagy szűrővizsgálatokra, mintsem hogy ott legyenek, ahol a gyógyulásuk nem biztosított. A szörnyűsége ennek a dolognak az, hogy ez a saját zsebből fizetett pénz néha legálisan egy normális magánegészségügybe, néha pedig a szürkezónában hálapénz képében vagy valami más módon kerül az egészségügyi ellátásba, és így vásárolják meg az emberek, akik tehetik, az illúziót, hogy ők könnyebben gyógyulnak. Tisztelt Államtitkár Úr! Tehát ezt a fajta szolidaritást régen felmondták, hiszen még az önök által Alaptörvénynek nevezett alkotmányba sem építették be, és hallgatólagosan tudomásul veszik, hogy ez így rendben van. Tisztelt Államtitkár Úr! Tisztelt Képviselőtársaim! Nincs rendben. Másfelől a kormány felmondta a szolidaritást az ágazatban dolgozókkal, a gyógyítókkal: orvosokkal, szakdolgozókkal, ápolókkal, nővérekkel. Felmondta azt a szolidaritást, amit a tegnapi napon önök olyan sokszor emlegettek a kereskedelemben dolgozókkal kapcsolatban. Ha annyira elkötelezettek, akkor miért nem törődnek azokkal, akik vasárnap, karácsonykor, szilveszterkor és húsvétkor is ott állnak a helyükön? Ezek az emberek méltatlanul kevés pénzért dolgoznak. Ezek az emberek azt mondják, hogy legalább 50 százalékos fizetésemelésre lenne szükségük. Tisztelt Államtitkár Úr! Akkor miért nem tesznek ezért? Hiszen ha a tegnapi napon oly sokat emlegették, hogy vasárnap dolgozni rossz, és úgy szeretnék, ha ez nem lenne, akkor törődjenek azokkal, akiknek vasárnap dolgozni kötelező, muszáj, ez a hivatásuk. Azért hozom ezt szóba, tisztelt államtitkár úr, mert az egészségügyben dolgozók ezt majd meg óhajtják beszélni önökkel, lehet, hogy nem túlságosan kulturált formában, lehet, hogy sztrájk vagy egyéb megmozdulás formájában [[Németh Szilárd István: Szervezitek?]] ; 15-én fekete pólóban, tisztelt képviselőtársak. Meg fogják beszélni, és emlékezni fognak arra, hogy önök, akik melldöngetve szokták hirdetni, hogy mindent megbeszélnek, úgymond megkonzultálnak az emberekkel, az első olyan alkalommal meghátráltak, amikor az emberek akartak valamit megbeszélni önökkel például a vasárnapi nyitvatartásról. Nos, úgy gondolom, hogy az egészségügyben dolgozók egymásra fognak találni, tisztelt képviselőtársaim, és meg akarják önökkel beszélni ezt a helyzetet. Ezért tehát azt gondolom, hogy az államtitkáruknak, aki az egészségüggyel foglalkozik, erre kellene figyelnie. Mert ez az államtitkár - hat év alatt a harmadik - semmiféle programmal nem rendelkezik. Van neki öt pontja: budapesti szuperkórház; kórházi minimumfeltételek megváltoztatása, ha már nem tudják betartani, akkor inkább megváltoztatjuk; kancellári rendszer, hogy legyen már egy ember, kvázi komisszár, aki majd megregulázza ezeket a túlköltekező kórházakat; és foglalkozni akar természetesen azzal, hogy a krónikus belosztályokról, az úgynevezett elfekvőkből kitegye azokat az embereket, akik egyszerre öregek és betegek. Ez a programjuk. [[9.10]] Tisztelt Képviselőtársaim! A programnak nem ennek kellene lennie. A programnak azonnali fizetésemelésnek kellene lennie és az egészségügyre fordított legalább 600 milliárdnak. Ha ez lenne a program, akkor nem kellene erről itt beszélnem. Köszönöm a szót, elnök úr. Köszönöm a figyelmüket."
4,u2015-06-15-327,Opposition,MSZP-frakció,0.2156982421875,2015-06-15,0.45072317123413086,"Köszönöm a szót, elnök úr. Tisztelt Államtitkár Úr! Tisztelt Képviselőtársaim! Miskolc országgyűlési képviselőjeként én is fontosnak tartom ezt a mai vitanapot, kezdeményeztem is a múltkor egyébként egy egészségügyről szóló törvény tárgyalása során. Én arról beszélnék, hogy mik azok a problémák, amiket ma kell megoldani, nem tűrnek halasztást, és önöknek módjában van ezeket megoldani. Először is a várólistákról néhány észak-magyarországi adat: csípőprotézis-műtétre 599 napot kell várni a régiónkban, hasfali és ágyéki sérvműtétre 594 napot, térdprotézisre pedig 2021 márciusára lehet előjegyzést kapni. Tűrhetetlen, nem várhat ennek a megoldása, meg kell ezt a kérdést finanszírozni, nem várhatnak tovább a betegek. Az egészségügyi dolgozókról: tüntettek béremelésért, kértek önöktől segítséget, államtitkár úr is elfogadta az érveiket, mégsem történik egyelőre semmi, pedig ez az összeomlással fenyeget most már. Tehát azt mondom, hogy nem lehet köztünk vita kérdése, hogy azonnali béremelés szükséges a magyar egészségügyben, mert összeomlik. Most már nemcsak egy egyszerű szociális kérdésről van szó, ez is egy tanulsága nemcsak ennek a vitanapnak, hanem a korábbiaknak is. Harmadikként a fejlesztéseket mondanám. Valóban több helyen valósultak meg európai uniós segítséggel fejlesztések, az ország egy részén tudtak megvalósulni, más részén kevésbé. Miskolcon is sikerült még a 2010 előtti időszakban is több fejlesztést elindítani, így a Csillagpont Kórházat vagy akár a Semmelweis szülészetét mondhatnám, de egyébként több milliárdos európai uniós fejlesztés lehetőségéről mondott le a fideszes városvezetés, visszaadott ilyeneket. Ezért lehetnek olyan siralmas képek, amik a Facebookon terjednek, hogy milyen állapotok is vannak az egészségügyi intézményekben. Ez is a mai magyar valóság az egészségügyben, haladéktalanul változtatni kell tehát ezen is, csakúgy, mint az alapellátás kérdésein, hiszen sok helyen a praxisokkal gondok vannak. Nagyon nehéz néhány praxist betölteni, és a háziorvosok helyzete is egyre nehezebb, egyre kevesebben is vannak, és hadd mondjam azt, hogy a háziorvosi ügyeletek kapcsán már amit a múltkor is elmondtam, ismét hangsúlyoznám, egy akkora városban és egy olyan földrajzi adottságokkal rendelkező városban, mint Miskolc, korábban két felnőtt-háziorvosi ügyelet volt. 2010 után a fideszes városvezetésnek sikerült Diósgyőrben megszüntetni a felnőtt-háziorvosi ügyeletet, pedig a diósgyőrieknek is szüksége van ilyen önálló ügyeletre. A problémákat kell megoldani, most kell megoldani, több mint öt éve önök kormányoznak, oldják meg ezeket a problémákat, mi partnerek leszünk ebben. Köszönöm, elnök úr."
4,u2016-11-29-181,Opposition,MSZP-frakció,-0.94775390625,2016-11-29,0.2412571758031845,"A közbeszédben nyugodtan mondhatom, ugyanis azt a szót használta, hogy méltó ellátás, én azt mondtam, hogy ez méltatlan, és ha valaki a méltó helyett méltatlan megközelítést használ, arra nyugodtan felszólíthatom azokkal a szavakkal, amiket mondtam. Én nagyon sajnálom, hogy elnök úr saját hatáskörben ezt felülbírálja. Mint elnök megteheti, de én azért nem fogok bocsánatot kérni. Az elmúlt hat évben ugyanis a nyugdíjrendszer területén a Fidesz alapjaiban hozott változást. És egészen elképesztő, amit Rétvári államtitkár úr mond, hogy kínvallatással valakiből kihoznak egy vallomást [[Dr. Rétvári Bence: Mi az, hogy kínvallatás?]] , és akkor azt mondja jegyzőkönyvbe a bíróságon, hogy önként vallotta be. Önök hárommillió embert bezsaroltak az állami nyugdíjrendszerbe, megfenyegették, hogy ha a magánnyugdíjrendszerben maradnak, akkor semmiféle ellátást nem fognak kapni. Olvassa el, kérem, a saját szövegét! Képviselő asszony mondta, hogy majd ő megvédi a nyugdíjasokat. Látjuk, hogy hogy védték meg, így, amit ön mond. Szóval, van azért a közlés tisztességének valami minimuma. [[Dr. Rétvári Bence: Így van. Kéne!]] Szóval, valahogy a leírt szöveghez, amit önök írtak le, legalább legyen valami köze annak, amit most elmond. Tehát nem önként és dalolva hagyták ott a pénzüket az emberek a magánnyugdíjpénztárból, az egy valós megtakarítás volt, amit önök elvettek tőlük, és úgy kényszerítették bele őket az állami rendszerbe. [[Dr. Rétvári Bence: Mint az MSZP taggyűlésén.]] Úgyhogy nagyon kérem, hogy ezeket a kifejezéseket sokkal mértéktartóbban használja, mert talán a tisztesség azt kívánná meg. Mi úgy gondoljuk, hogy a nyugdíjrendszer változtatása kifejezetten rossz irányba történt, méltánytalan irányba történt. Egy modern országban a változtatás a hosszú távú fenntarthatóság jegyében és a szociális jogok rögzítése mentén, a szerzett jogok elismerése és garantálása mentén kellene hogy történjen. Ezzel szemben önök szerzett jogokat csorbítottak, szerzett jogokat vettek el, százezreket hoztak méltatlan és a korábbiakhoz képest sokkal rosszabb helyzetbe.2010 óta a kormány valójában csak elvesz a nyugdíjrendszerből, nem a korszerűsítés, csupán egyszerűen a fiskális szempontok vezérelték ezeket a lépéseket. Mint ismerjük a demográfiai folyamatokat, sokkal inkább egy stratégiai gondolkodásra lenne szükség, hogyha fenntartható nyugdíjrendszerben akarunk gondolkodni.Az Eurostat adatai szerint az európai korfa az egész társadalom érzékelhető elöregedését jelzi: 2015-ben a gyermekek aránya 15,6 százalék, pár évtized múlva ez néhány tized százalékkal csökken, viszont eközben a munkaképes korú lakosság aránya a jelenlegi - kerekítve - 66 százalékról 56 százalékra fog csökkenni a következő körülbelül 30 évben. Ezzel összefüggésben a nyugdíjas korú lakosságnak az aránya a jelenlegi mintegy 18 százalékról 28 százalékra emelkedhet. Ebben a helyzetben fontos lenne, hogy önök ne légvárakat kergessenek, hanem valós programokat adjanak a nyugdíjasoknak. Önök szembemenve a stratégiai gondolkodással, bizonyos ferdítések mentén alakították ki a gondolataikat. A Fidesz-kormány több mint egymillió embert zárt ki visszamenőlegesen a nyugdíjrendszerből, úgy, hogy bűnbaknak állította be őket, és sokakat megalázott. A Széll Kálmán-tervben előre meghatározták, hogy 2013 végéig 190 milliárd forintot akarnak megspórolni például a rokkantellátáson. Mindezt úgy akarták elérni, hogy akit csak lehet, kizártak a rokkantellátásból. A kabinet célja az volt, hogy 150 ezer embert rehabilitálnak, és újra munkaképessé nyilvánítanak. Ez meglehetősen szégyenletes és megalázó helyzeteket eredményezett. Nem érthető, hogy a korábban bevezetett, három pilléren nyugvó nyugdíjrendszert miért szántották be ilyen határozottan. Valószínűleg azért, hogy azt a 3000 milliárd forintnyi magánnyugdíjpénztári megtakarítást eltüntethessék. Az első pillér az állami nyugdíjrendszer volt, a hagyományos elosztó-kirovó rendszer. A második pillér a magánnyugdíjpénztári rendszer volt, amely mögött valódi megtakarítás húzódott meg, amit önök eltüntettek, ezzel egyértelműen gyengébb lett a nyugdíjrendszer kilátása. Míg a harmadik pillér az önkéntes magánnyugdíjpénztári rendszer. Szerencsére ezt ma már valamelyest adókedvezményekkel önök is segítik, elég baj lenne, ha még ezt is beszántották volna. Nem nehéz ugyanakkor belátni, hogy ha egy rendszer több lábon áll, akkor sokkal stabilabb, mint ha két lábon áll. Bizonyos szakmákban a háromlábú szék szimbolikussá vált mint a legstabilabb ülőeszköz. Nem mondtak igazat akkor sem, amikor az egyéni számlákról beszéltek. Beígérték az egyéni számlákat, és hazudtak a magánnyugdíjpénztári tagoknak a hozamokról is, ezek közel sem úgy alakultak, a válság éveit ragadták ki, egyébként sokkal jobb eredményeket hoztak. Elhitették, hogy a saját megtakarításai az embereknek a nyugdíjszámlákon nincsenek jó kézben, és így tömegesen terelték át a magánnyugdíjpénztári valós megtakarításból egy ígéretekre alapozott állami ellátásba. Ez óriási baj, mert egyértelműen látszik, hogy az állami felosztó-kirovó rendszer a jelenlegi demográfiai folyamatok fennmaradása esetén nem biztos, hogy ki fogja tudni szolgálni a nyugdíjasokat. Tavaly nyári konferencián hangsúlyozták a szakszervezetek, hogy a jelenlegi merev nyugdíjrendszer, amely az ’57 után született férfiaknak és nőknek egyformán 65 év elérése után engedi a nyugdíjba vonulást, számtalan élethelyzetet nem vesz figyelembe. Tehát én a magam részéről messzemenően egyetértek azzal, amit az LMP frakcióvezetője kifejtett, hogy a rugalmasság irányába kellene elvinni mind a férfiak, mind a nők nyugdíjba vonulási lehetőségét, és alapvetően a nemek egyenjogúsága mentén. Az, hogy mi most nem 40 év, hanem 41 év lehetőséget javasolunk a Korózs Lajos képviselőtársam által előterjesztett változatban, amögött alapvetően közgazdasági megközelítés van, de a lényeg a rugalmasság irányába történő elmozdulás kell hogy legyen. Nagyon sajnálom, hogy Csizi képviselő úr elhagyta a termet, ugyanis ő tökéletesen félreértette azt a nem is nyilatkozatot, inkább hozzászólást, amit idézett, az az alkotó időskor lehetőségéről beszélt. [[19.00]] Látszik, hogy fideszes képviselőként csak abban tud gondolkodni, hogy van egy merev rendszer, amiben mindenkinek ezt kell csinálni. Az európai megközelítés az, hogy akinek egészsége, kedve, lehetősége engedi, az dolgozhasson 65 év után is, akinek pedig az élete folytán sokkal nehezebb munkája volt, az egészsége nem teszi lehetővé, az egyéni igények mentén méltányosan hamarabb is nyugdíjba mehessen. Mi ezt támogatjuk, és ennek a kellő empátiával történő mérlegelését kérjük a többiektől is. Köszönöm, elnök úr."
4,u2020-12-07-134,Opposition,MSZP-frakció,-0.96484375,2020-12-07,0.20735645294189453,"Tudja, államtitkár úr, nem védekeztek jól, és nem készültek fel a nyáron a második hullámra. Ma nincs minisztere az egészségügynek. Csak azt látjuk, hogy most már felel az egészségügyért Szijjártó, Palkovics, most már Varga Mihály is beállt a sorba, Pintér Sándor, és a legfontosabb területnek nincs minisztériuma és nincs minisztere. Államtitkár Úr! Ma Magyarországon nincs egészségügy, nem működik az egészségügy. A Covidra hivatkozva önök most leállították az egészségügyi ellátórendszert. [[Dr. Hoppál Péter: Jaj!]] Ha valaki ma orvoshoz akar menni, jóformán csak a magánszektorba tudja elvinni a gyerekét is, meg saját magával is oda tud bejutni az egészségügyi ellátórendszerbe. [[Közbeszólás a kormánypártok padsoraiból: Nem igaz!]] Államtitkár úr, évek óta követeljük, hogy legyen önálló minisztériuma az egészségügynek, és legyen hozzáértő szakember a minisztérium vezetője. Mit csinál egyáltalán Kásler Miklós? [[Az elnök a csengő megkocogtatásával jelzi az időkeret lejártát.]] Újra felteszem a kérdést [[Az elnök újból csenget.]] államtitkár úr. Köszönöm szépen, elnök úr."
4,u2018-10-01-95,Opposition,MSZP-frakció,-0.9951171875,2018-10-01,0.45878711342811584,"Köszönöm, elnök úr. Nem tudom elfogadni. Államtitkár úr, mikor jön el az az idő, amikor nem „elmúltnyolcévezik”, már nem a 2010 előtti időszakkal foglalkozik? [[Dr. Rétvári Bence: Most! Nem figyelt?]] Államtitkár úr, több mint nyolc éve kormányoznak. Ha ma a magyar lakosságot megkérdezzük, hogy mi a legnagyobb probléma Magyarországon, kétharmaduk az egészségügyet hozza fel. És kit hibáztatnak érte? A mostani regnáló kormányt. Nem mutogatnak vissza nyolc évekre, hanem magukat hibáztatják. Államtitkár úr, lehet felújítani rendelőket, csak ott, ahol van, meg ott, ahol van háziorvos, van gyermekorvos és van fogorvos. Ott lehet felújítani meg új eszközöket berakni. Lassan eléri az egymillió embert, aki nem jut napi szinten háziorvosi ellátáshoz [[Dr. Rétvári Bence: Mindenki eljut!]] ez az önök hibája. Elmondtam az adatokat, államtitkár úr. Évről évre növekszik azoknak a praxisoknak a száma, amit nem tudnak feltölteni. És tudja, államtitkár úr, engem nem érdekel, hogy Németországban hány évesek az orvosok, nem Németországban élünk, Magyarországon élünk [[Az elnök a csengő megkocogtatásával jelzi az időkeret leteltét.]] , és Magyarországon találjanak most már megoldást erre a problémára! Köszönöm, elnök úr."
4,u2022-02-21-186,OTHER,JOBBIK-frakció,0.56591796875,2022-02-21,0.32461339235305786,"Köszönöm a szót, elnök úr. Tisztelt Országgyűlés! Tisztelt Államtitkár Úr! A büszke somogyi polgárok hangjaként a marcali kórház ügyében már 116 alkalommal szólaltam fel az Országgyűlésben, ez immár a 117. alkalom. Szeretett kórházunk fejlesztése érdekében pedig aláírásgyűjtést is kezdtünk, amit már több mint 4 ezren írtak alá: fiatalok, régebb óta fiatalok, nők, férfiak, Fidesz-szavazók és nem Fidesz-szavazók egyaránt. Az egészségünk ugyanis nem pártpolitikai kérdés. És talán ennek is köszönhetően augusztusban végre megszületett az 1546/2021. kormányhatározat, amely szerint több milliárd forintot fognak fordítani eszközbeszerzésre és az intézmény fejlesztésére. Végre önök is belátták, hogy nagy hibát követtek el, az integráció Kaposvárral megbukott. Tisztelt Államtitkár Úr! A január 1-jén részben önállóvá vált marcali kórház igazgatója önhöz irányított, mert nem válaszolhat önállóan az intézménnyel kapcsolatos felmerülő kérdésekre. Erre tekintettel tisztelettel kérem, hogy tisztelettel válaszoljon a somogyiak kérdéseire. Önálló költségvetési intézményként hány forint a marcali kórház költségvetése az idei évben? Jute ebből az összegből mintegy 95 millió forint a Móring József Attila által nyolc évvel ezelőtt megígért CT-beszerzésre? Jute ebből az összegből az önök által megszüntetett szülészet-nőgyógyászat és gyermekosztály újranyitására? Fognake csökkenni a várólisták? És hozzáfognake április 3-áig a kórház megígért és immár határozatba foglalt fejlesztéseihez? Államtitkár úr, igen vagy nem? Vagy ez is csak egy újabb beváltatlan választási ígéret marad, mint a kórházi helikopter-leszállópálya építése? Várjuk megtisztelő válaszát. [[Taps a Jobbik soraiban.]]"
4,u2021-02-15-275,OTHER,Párbeszéd-frakció,0.499755859375,2021-02-15,0.47996795177459717,"Köszönöm a szót, elnök úr. Tisztelt Országgyűlés! Kedves Polgártársak! A budai polgárok is megérdemlik a korszerű egészségügyi ellátást. A vidék Magyarországa az elmúlt években valóban, szerencsére komoly fejlesztéseken ment át, ami az egészségügyi ellátás színvonalát illeti, hiszen az uniós pénzek elsősorban oda érkeztek, és a 2010-es évek végére a kormány felismerte, itt az idő, hogy Budapest polgárai is végre ne a hetvenes-nyolcvanas évek technikai színvonalán álló egészségügyi intézményekben kapjanak ellátást, hanem úgy, ahogy azt a XXI. század megköveteli. Ennek örvendetes jele volt, hogy bejelentette maga Varga Mihály pénzügyminiszter, miniszterelnök-helyettes, az érintett kerületek országgyűlési képviselője, hogy kormánytámogatást adnak a III. kerületben a Szent Margit Rendelőintézet telephelyeinek felújítására és a II. kerületben pedig egy integrált szakrendelő megépítésére. Szó szerint idézek 2018. július 18-áról: „A kormány támogatásával újul meg a Szent Margit Rendelőintézet. A mintegy 5,1 milliárdos állami támogatásnak köszönhetően a Szent Margit Rendelőintézet Vörösvári úti és Csobánka téri telephelyének felújítása, az épületek gépészeti és műszaki korszerűsítése, az orvostechnológiai és informatikai eszközpark cseréje is megvalósulhat.” 2019. október 10-én pedig, kevéssel az önkormányzati választás előtt, arról az örömhírről értesülhettek a II. kerületiek, idézem a kormany.hu-ról: „Hamarosan elkezdődik a II. kerületi integrált szakrendelő megépítése, amelyhez a kormány a szükséges forrásokat biztosítja” jelentette be Varga Mihály. Mint mondta: „A II. kerületben jelenleg több telephelyen látják el a betegeket, ezért nagy szükség van egy olyan intézményre, ahol egy helyen végezhetnek el minden vizsgálatot. A magyar kormány által biztosított, önkormányzati önerővel is kiegészülő forrásból megvalósuló beruházás eredményeként sor kerül a külső telephelyek átköltöztetésére, az orvostechnikai eszközök modernizálására, a kúraszerű ellátások fejlesztésére, valamint az informatikai rendszer eszközparkjának korszerűsítéseire is.” Tehát 2018-19-ben még teljes egyetértés volt abban, hogy a II. és III. kerület rendelőintézeteit fel kell újítani, fejleszteni kell. Mi történt ezután? Jöttek az önkormányzati választások, ahol Budapest ellenzéki főpolgármestert, a II. és III. kerület pedig ellenzéki polgármestereket választott, és hogy, hogy nem, ezek után a fejlesztésekről több szó nem esett egészen 2020 utolsó napjaiig, amikor egy kormányhatározat jött arról, hogy ezeket a forrásokat, amelyeket a kerületi rendelők fejlesztésére szánnak, egyszerűen egy tollvonással elveszik a II. és III. kerületi emberektől. Tehát az történt, hogy akárcsak az egy évvel korábbi ígéreteit tételesen megszegte Varga Mihály és a Fidesz-kormány átverték azokat a budai polgárokat, akik akár ennek az ígéretnek a nyomán szavaztak rájuk, annak tudatában adtak nekik bizalmat, hogy legalább a kerület egészségügyi ellátását fejlesztik. Elvontak közel 10 milliárd forintot csak ebben a két kerületben az egészségügy fejlesztéseitől akkor, amikor a magyar egészségügy amúgy is válságban van, akkor, amikor egy világjárvány kellős közepén vagyunk, és akkor, amikor ezt a pénzt olyan célokra fordítják helyette, mint sportlétesítmények további fejlesztése, és ahogy Orbán Viktor kimondta egy kormányülésen, a billegő körzetek megnyerése. Tehát ott lesz majd új templom és újabb lówellnessintézmény, ahol azt gondolják, hogy ezzel néhány szavazatot be lehet söpörni a 2022-es választáson. Ennek érdekében megszegték az ígéretüket, átverték a II. és III. kerületi polgárokat, és azt gondolom, ezzel elvesztették a hitelüket egyszer s mindenkorra. Innentől kezdve nekünk, ellenzékieknek az a feladatunk, hogy ezt a budai polgári közönséget, közösséget megszervezzük, a tiltakozásnak továbbvigyük a formáit. Köszönjük azt a több ezer támogató üzenetet, visszajelzést, amit eddig is kaptunk a budai rendelőintézetek felújításáért vívott harcunkban. Szeretném kérni, hogy az, aki eddig még nem tette meg, írja alá a petíciót a rendelőintézetekre szánt források visszaszerzéséért, a Facebook-oldalamon megtalálható. Biztosak lehetünk benne, hogy 2022-ben, a kormányváltás után egy olyan köztársasági koalíció kerül majd hatalomra, amely betartja még a Fidesznek is azokat az ígéreteit, amelyeket egyébként érdemesnek tartunk arra, hogy megvalósítsunk. Ezek a rendelőintézeti fejlesztések pedig egyértelműen ilyenek. Úgyhogy mindenki, aki budai polgárként minőségi egészségügyi ellátást szeretne, a legjobban teszi, ha csatlakozik a kormányváltás erőihez, segít nekünk leváltani ezt a hazug kormányt, amely megtévesztette, átverte őket, és megvalósítjuk közös erővel a korszerű betegellátást Budán is. Köszönöm szépen a figyelmet."
4,u2015-10-05-256,OTHER,JOBBIK-frakció,0.337890625,2015-10-05,0.9970422983169556,"Köszönöm szépen a szót, elnök úr. Tisztelt Elnök Úr! Tisztelt Képviselőtársaim! Október 1-jén a nemzeti egészségügyi kerekasztal 2012 után, érezve a helyzet változását, a helyzet drasztikus voltát, ismét összeült, és ismét elkezdte megvitatni a magyar egészségügy legnagyobb kihívásait. A nemzeti egészségügyi kerekasztalt a Magyar Orvosi Kamara hívta életre. A Magyar Orvosi Kamara szervezésében kezdődött meg a mostani tanácskozás is, mint már említettem, október 1-jén, akként, hogy ezen részt vett a Magyar Gyógyszerész Kamara, a Kórházszövetség, a betegszervezetek, az Egészségügyi Szakdolgozói Kamara, de az ágazati szakszervezetek is, de a Magyar Orvosi Kamara vette rá a fáradságot és elhívta a politikai pártokat, illetve a kormányt is, ahol sajnálatos módon a politikai pártok közül a Jobbik mellett egyébként az MSZP képviseltette magát. Úgy látszik, a többi párt nem volt kíváncsi a kerekasztalban elhangzó felvetésekre. [[18.40]] De a kormány se képviseltette egyébként túl sokáig magát, hiszen először a helyettes államtitkár úr távozott nagyon gyorsan, majd ezt követően erről az ülésről végső soron a kabinetfőnök ott hagyott hátsó, utolsó végvárként vagy védőként is gyorsan távozott az ülésről, lényegében anélkül, hogy kifejtette volna véleményét. Tehát nézzük is, mik azok a problémák, és melyek voltak azok, amelyeket a Nemzeti Egészségügyi Kerekasztal felvázolt, és melyek azok, amelyeket méltónak tartott arra, hogy mindenképpen mint egy támadást indítsunk ezeknek a lemaradásoknak a leküzdésére, és ezekben nemzeti összefogás keletkezzen. Az ilyen egyik probléma volt a mindenki által ismert humánerőforrás-hiány, illetve annak a kihívásai, ami azt jelenti, hogy Magyarországon folyamatosan csökken az egészségügyben dolgozó szakdolgozók, orvosok, de valamennyi dolgozó száma is, ami sajnos nemcsak magyar általánosság, és nemcsak egy magyar kórkép, hanem az egész Európai Unióban, de a fejlett nyugati világban is általános.Ilyennek tartotta a Nemzeti Egészségügyi Kerekasztal az általános alulfinanszírozottságot is, tehát szintén olyannak, amit támadni kell, amit folyamatosan feszegetni kell, hiszen megoldásra vár. Már mindenki által ismert, aki elég figyelmes az egészségügyre, hogy a kórházi adósságállományok, az egészségügyi adósságállományok folyamatosan növekednek mindazok mellett, hogy a finanszírozási díjak 2008 óta változatlanok. Lényegében, ha csak reálértéken emelték volna, tehát egy általános áremelkedést követtek volna ezek a díjak, akkor nem 180 ezer forinton, hanem 200-220 ezer vagy akár ennél magasabb térítési díjakkal is lehetne az egyes eljárásokat, egyes betegeket fizetni, illetve az általuk igénybe vett egészségügyi szolgáltatásokat fizetni. Szintén korszerűtlennek minősítette - és talán ez az egyik legújabb fejlemény - azokat a törvényeket a Nemzeti Egészségügyi Kerekasztal, amelyek jelenleg az egészségügyet szabályozzák. Ilyen törvény például maga az Alaptörvény, amely nem olyan régi, de mégis úgy tűnik, nem kellő alkotmányos védelmet biztosít az embereknek azon jogához, hogy az egészségükhöz, a természethez és az ebben való egészséges életmódjukhoz, életükhöz az alapvető jogukat biztosítsa. Így az is felmerült, hogy olyan alkotmányjogi keretet kell ismételten megfogalmazni, ami alkalmas lesz arra, hogy az emberek élethez, egészséghez való jogát megfelelően védje. Így a Nemzeti Egészségügyi Kerekasztal a tanácskozás végére, ahogy ez lenni szokott, egy olyan határozati javaslatot, határozati tervet fogalmazott meg, amelyben valamennyi részt vevő fél egyet tud érteni, és ez talán a kormánynak a megfelelő üzenet is, hogy a Nemzeti Egészségügyi Kerekasztalban részt vevő felek - legyen az a Kórházszövetség, legyen az az Orvosi Kamara vagy legyen az például a Jobbik - egyet tudtak érteni azokban a minimumfeltételekben, azokban a problémákban és a problémákra adandó válaszokban, amelyeket a kormánynak is figyelembe kell vennie. Így javasolom, illetve javasoljuk ezáltal a kerekasztallal együtt, hogy a kormány vegye figyelembe azokat a felhívásokat, azokat a közfelkiáltásokat, amelyekkel a kerekasztal élt. Ilyen például, hogy növelni kell a közkiadásokat GDP-arányosan, lehetőség szerint az egyébként 2010 óta 5,6 százalékról 4,7 százalékra csökkent közkiadásokat fel kell emelni 6,5 százalékra. Hogy mindenki értse: ez volumenében 500-600 milliárd forintos emelkedést kell hogy előirányozzon. De meg kell azokat a tabukat is dönteni, hogy nem lehet megállítani az elvándorlást. Igenis, gondolkodni kell azon, hogy milyen életpályamodell és milyen bérrendezés vár az egészségügyre, és haladéktalanul, 2016-ban el kell kezdeni. De gondolkodni kell azon a tabun is, hogy a hálapénzre sincs továbbá szükség, meg kell szüntetni, és a leghatározottabb törvényi eszközökkel fel kell lépni a megszüntetés érdekében. Mint azt korábban említettem, a Jobbik Magyarországért Mozgalom a Nemzeti Egészségügyi Kerekasztal tevékenységét és határozatát támogatta, a jövőben is támogatni fogja, abban részt fog venni [[Az elnök csengetéssel jelzi az időkeret leteltét.]] mert számunkra az a fontos, hogy egy nyugodt húsz év következzen az egészségügyben, amelyben jól és biztonságban gyógyulhatnak a magyar betegek. Köszönöm szépen. [[Taps a Jobbik soraiban.]]"
4,u2014-11-03-169,OTHER,JOBBIK-frakció,-0.99658203125,2014-11-03,0.2533146142959595,"Köszönöm a szót, elnök úr. Tisztelt Államtitkár Úr! A második Orbán-kormány 2012-ben funkcióváltásra, hatékonyságra hivatkozva egyetlen tollvonással megszüntette a szülészet-nőgyógyászatot és az aktív belgyógyászatot Körmenden, Celldömölkön pedig az aktív belgyógyászatot és az aktív sebészetet. A kormányzati propagandagépezet igyekszik elferdíteni a valóságot, de a vidéken élők, így a Vas megyeiek is folyamatosan szembesülnek a mindennapjaikat megnehezítő döntésekkel. Rendkívül cinikusnak tartom, hogy az előbb említett intézkedések után önök olyan nyilatkozatokat tesznek, hogy soha nem látott fejlesztések zajlanak az egészségügy területén. Önök ellenzékben határozottan felemelték szavukat a Gyurcsány-, majd a Bajnai-kormány vidékromboló lépéseivel szemben, ám az utóbbi években mégis az MSZP-SZDSZ-es elődeik által megkezdett sorba szervesen illeszkedő intézkedéseket foganatosítottak. A Jobbik tavalyelőtt minden lehetséges eszközzel tiltakozott a leépítések ellen. Parlamenti felszólalásaim mellett tüntetést is szerveztünk a körmendi és a celldömölki kórházért, Körmenden pedig aláírásokat is gyűjtöttünk. A térségben élők szinte egyöntetűen álltak ki az intézményért, rendkívül rövid idő alatt 5 ezren írták alá az íveket, de a kormány semmibe vette a véleményüket. Nem vitatom a folyamatban lévő beruházások előrevivő voltát, ám a megszüntetett osztályok, elsősorban a szülészet visszaállítása elengedhetetlen lenne a már csak a szombathelyi Markusovszky Kórház telephelyeként működő körmendi kórházban. Sajnálatos módon a közelmúltban ezzel ellentétes nyilatkozatokat olvashattunk a sajtóban, ráadásul nem helytálló adatokra hivatkozva. A celldömölki mentőállomásnak régóta ígérik az esetkocsit, ám még mindig nem érkezett meg, de Szentgotthárd mentőállomásának is szüksége lenne egy új esetkocsira, már csak a megyeszékhelytől való nagy távolság miatt is. Tisztelt Államtitkár Úr! Van-e remény arra, hogy a Vas megyében élők megfelelő színvonalú egészségügyi ellátása érdekében a harmadik Orbán-kormány visszaállítja a megszüntetett osztályokat? Ígéreteikhez híven számíthatunk-e fejlesztésekre az említett mentőállomások vonatkozásában? Várom érdemi válaszát. [[Taps a Jobbik soraiban.]]"
4,u2019-11-18-97,OTHER,DK-frakció,-1.0,2019-11-18,0.5714103579521179,"Köszönöm a szót, elnök úr. Tisztelt Ház! Káosz, fejetlenség, szétbeszélés a magyar egészségügyben. Az Orbán-kormány különböző szerveinek munkája között szemmel láthatóan megbomlott az összhang. Nem elég, hogy magyarok ezrei halnak meg az Orbán-kormány miatt csupán azért, mert nem kapják meg időben a megfelelő orvosi ellátást. Nem elég, hogy nincs elég háziorvos, nem elég, hogy nincs elég gyermekorvos, hogy kórházi osztályok zárnak be, hogy kórházi fertőzésben többen halnak meg, mint autóbalesetben. Nem elég, hogy a kormány nem finanszírozza az izomsorvadásos gyermekek gyógyszeres kezelését. Most már ott tart a spórolás, és ez ügyben megkezdődött a jobb kéz és a bal kéz közötti koordinálatlan tevékenység, hogy most akkor felvehetneke embereket a kórházak vagy nem vehetnek fel, miközben a spórolásból kimarad a stadion, és kimarad például a Pénzügyminisztérium épülete, amely 50 milliárd forintjába kerül a magyar adófizetőknek. Ez azt jelenti, ez a koordinálatlanság, hogy ma már nem lehet tudni, hogy orvost és ápolót fel lehete venni. Természetesen jött a kormány illetékes szervétől a cáfolat, hogy de igen, fel lehet venni, eközben a Kórházszövetség pedig kiadott egy közleményt, amelyben azt tudatta, hogy az Állami Egészségügyi Ellátó Központ, az egészségügyért felelős államtitkár azt a tájékoztatást adta, hogy mindent megtesznek annak érdekében, hogy a kórházakban életbe léptetett létszámzárlat minél hamarabb feloldódjon. Tehát itt valami megint nem stimmel. Az egyik lépéssel azt mondják, hogy nincs létszámstop, a másiknál meg azt mondják, hogy igyekeznek ezt a létszámstopot feloldani. Kérdezem államtitkár urat, hogyan lehetséges, hogy az Orbán-kormány a betegeken spórol. Reálértéken 2010-hez képest több száz milliárd forintot vontak ki az egészségügyből, fogynak a magyarok, egyre kevesebb magyar csecsemő szüleik, minden hatodik magyar gyermek ma már külföldön látja meg a napvilágot. Brutális hosszúságú várólisták vannak, és ne is próbálja meg cáfolni, mert ismerjük a valóságot. Mikor oldják fel ezt a bizonyos létszámstopot? Mikor vehetnek fel újra ápolót és orvost a kórházak? Erre szeretnék választ kapni az államtitkártól. Köszönöm szépen. [[Taps a DK soraiból.]]"
4,u2020-04-20-137,OTHER,LMP,-1.0,2020-04-20,0.33092376589775085,"Tisztelt Országgyűlés! [[Dr. Budai Gyula közbeszól.]] Magyarország szívdobbanása ma ez a két szó: elég volt. [[Dr. Budai Gyula: Belőletek!]] Elég volt, hogy a beteg embereket, súlyos sérülteket ellátás helyett ide-oda küldözgessék az országban. Elég volt az elszegényedésből, hogy az emberek milliószám nem tudják a hó végén fizetni a számláikat. Elég volt abból, hogy a kormány nem veszi emberszámba az időseket, a betegeket, a diákokat, a rászorulókat. Elég volt a kíméletlenségből, az érzéketlenségből. Elég volt abból, hogy egyre nehezebb megélni, miközben egyre többet dolgoznak az emberek. Elég volt, hogy egyre kevesebb jut azoknak, akik gürcölnek, gyereket nevelnek, egymásról gondoskodnak, becsülettel próbálnak fennmaradni, miközben egyre több jut a léhűtőknek, a hazudozó milliárdos szélhámosoknak, az állam védelmét élvező ügyeskedőknek. Elég volt abból, hogy mindent elvesznek, amiért az emberek megdolgoztak, és mindent eladnak, ami az emberek közös vagyona. Elég volt abból, hogy egy kiváltságos csoport agyalágyultnak nézi az embereket, és azt vágja a képükbe, hogy nem jár nektek semmi, gondoskodjatok magatokról, és fizessetek többet és többet és többet. Elég volt abból, hogy az emberek mindig rosszul járnak, miközben a hatalmon lévők egyre több luxust, egyre nagyobb gazdagságot és egyre több kiváltságot szerezhetnek maguknak. Tisztelt Államtitkár Úr! A kérdésem címe az volt: miért csinál a kormány Taigetoszt [[Dr. Budai Gyula: Figyelj már oda!]] a magyar egészségügy maradékából? Konkrétan kérdezem azt, hogy vállaljáke önök a felelősséget azokért az emberekért, akiket sorsukra hagytak. Konkrétan kérdezem, hogy ki mondta, hogy ki kell üríteni a kórházi ágyak 60 százalékát. És konkrétan kérdezem, hogy milyen állami segítséget kapnak a beteg rokonukat otthon ápolók. [[Dr. Budai Gyula közbeszól.]]"
5,u2020-05-04-196,Fidesz-KDNP,KNDP-frakció,1.0,2020-05-04,0.42696613073349,"Örömteli dolog az, hogy miniszter úr minden héten újabb és újabb konkrét tényeket jelent be, és újabb és újabb megállapodásokról tud beszámolni, melyek mind-mind a magyar állampolgárok, a magyar munkavállalók helyzetét megkönnyíti és elősegíti, sőt, azt is mondhatom, hogy a közeljövőre vonatkozólag már új határátkelőhely megnyitásáról is bejelentést tett a miniszter úr éppen az én választókerületemet érintően; Somogy megyében, Zákányban, aminek különösen is örülünk, hiszen 20 éve szeretnénk elérni ezt az eredményt, és talán most felcsillant a remény, hogy a közeljövőben ez a határátkelőhely megnyílhat.Bízom abban, hogy a kormány az eddigiekhez hasonlóan időben cselekszik minden fronton, egyrészt megvédve a magyar emberek életét, egészségét, másrészt fenntartva az áruk szabad mozgását. Ehhez a küzdelmes munkájához miniszter úrnak és kollégáinak sok sikert, kitartást és jó egészséget kívánok. [[Taps a kormánypárti padsorokban.]]"
5,u2015-03-19-5,Fidesz-KDNP,Fidesz-frakció,0.97119140625,2015-03-19,0.3273921012878418,"Tisztelt Elnök Úr! Tisztelt Államtitkár Úr! Köszönöm a szót. Az Országgyűlés 2010-ben határozott a Bethlen Gábor Alap létrehozásáról, mely a Szülőföld Alap jogutódjaként támogatja a határainkon kívül élő magyarság szülőföldjén való egyéni és közösségi boldogulását, előmozdítja a Magyarországgal fennálló kapcsolatok ápolását, fejlesztését, valamint erősíti a magyar nemzeti azonosságtudat kialakulását. A Bethlen Gábor Alap elkülönített állami pénzalapként működik, segítve a határon túli magyarság anyagi és szellemi gyarapodását, kultúrájának, nyelvének megőrzését, valamint az anyaországgal fenntartott sokoldalú kapcsolatok ápolását. Az alap nyújt továbbá fedezetet a Magyarság Háza működéséhez is, amely a nemzetpolitikai kutatások eredményeinek első számú bemutatótere. Az alap és a négyfős bizottság munkáját és tevékenységét a MÁÉRT, illetve annak szakbizottságai elvi iránymutatásai szerint látja el. [[9.30]] A Bethlen Gábor Alap bizottságának munkáját megkönnyítendő létrejött egy kilencfős kollégium, amelynek tagjait és elnökét a bizottság választja meg. Mindezek mellett a Bethlen Gábor Alapkezelő felel az alap döntéseinek, így a bizottság döntéseinek végrehajtásáért, a támogatások kihelyezéséért, a döntés-előkészítésért, a végrehajtásért és az esetlegesen jogtalanul felhasznált támogatások visszaköveteléséért. Az alapkezelő egy kizárólagos állami tulajdonban lévő, nonprofit gazdasági társasági formában működő társaság. A Bethlen Gábor Alap 2013. évi működéséről és tevékenységéről szóló tájékoztatót a nemzetpolitikáért felelős miniszter szabályszerűen elkészítette, amelynek alapján a kormány előterjesztést nyújtott be az Országgyűléshez. A 2013. évi költségvetési törvényben mind a bevételi, mind a kiadási előirányzata az alapnak 11 milliárd 572,8 millió forint volt. A kiadási előirányzatoknál nevesítve volt az oktatási-nevelési támogatás kerete 4 milliárd 820 millió forint értékben, valamint a Határtalanul!-program támogatása több mint 465 millió forint értékben. Ekkor még a program kezelése a BGA előirányzata alá tartozott. Meg kell említenünk a „Magyarság Háza” program támogatását, ami a költségvetési év elején 216 millió forint volt az alapban, ugyanakkor év közben 723 millió forint érkezett még rendkívüli kormányzati intézkedésként a KIM részéről. Ez egy konkrét kiállítás létrehozására irányult. Külön meg kell említenem a „Magyarság Háza” programnál, hogy egy olyan többfunkciós intézmény, amely az egységes magyar nemzet bemutatását, megismertetését tűzte ki céljául. Az intézmény gyűjti és feldolgozza a világban élő magyar közösségekről, személyekről, teljesítményekről szóló ismereteket, másrészt tudásközpontként is működik. Feladata korszerű módon bemutatni a magyarság értékeit. A nemzetünk sajátosságait, csak rá jellemző értékeit, hagyományait bemutató kiállítás azóta már létrejött, ahogy államtitkár úr is említette expozéjában. A „Mi, magyarok” című kiállítás 2014 őszén elindult, és azóta is nagy sikerrel látogatott. Meg kell továbbá említenünk a Bethlen Gábor Alap működésénél a nemzeti jelentőségű intézmények támogatását, amelyre 3,8 milliárd forintot szánt a 2013. évi költségvetés, 1,5 milliárd forintot egyéb támogatásokra különítettek el, ide kell érteni a pályázati keretek között kihelyezett forrásokat, valamint a nemzeti jelentőségű intézménynek nem minősülő, de támogatásra érdemes szervezeteket is. Az alapkezelő költségei 810 millió forintot tettek ki, hasonlóan az azt megelőző bázisévhez. Ez nem érte el akkoriban a 7 százalékot. Ugye, a jogszabály itt 10 százalékot tenne lehetővé.A költségvetési törvényhez képest a 2013-as évben három főbb szempont befolyásolta lényegesen az alap bevételeit. Először is a KIM nemzetpolitikai tevékenység támogatására szolgáló előirányzatából összesen több mint 3,8 milliárd forint érkezett az alapba. A minisztériumtól minden esetben kormányhatározat által került át összeg a Bethlen Gábor Alaphoz. Abban az évben kilenc ilyen eset fordult elő; kiemelendő a Sapientia Erdélyi Magyar Tudományegyetem, valamint a Partiumi Keresztény Egyetem finanszírozása közel 1,4 milliárd forint értékben, a II. Rákóczi Ferenc Főiskola infrastruktúrájának fejlesztése félmilliárd forint értékben, a Bodrogközi Magyar Közösség Háza első ütemének megépítése 352 millió forint értékben, valamint a Vajdasági Magyar Nemzeti Tanács programjainak finanszírozása 365 millió forint értékben.Másodsorban a BGA szerződés által vett át forrást a Nemzeti Média- és Hírközlési Hatóságtól, a 150 milliós pályázaton beérkező összegből finanszírozták a digitális műsorszórásra történő átállás gördülékeny lebonyolítását a határon túli régiókban. A pénzösszeg kihelyezése határon túli partnerek segítségével történt. A sikeres programot követően az alap természetesen elszámolt a Nemzeti Média- és Hírközlési Hatóság felé. Harmadrészt érkezett 40 millió forint a rendkívüli kormányzati intézkedések finanszírozására szolgáló keretből a BGA-hoz. Ez a forrás nem a KIM-en keresztül érkezett, és a határon túli regionális civil központok finanszírozását szolgálta. A fent említett bevételek megváltoztatták tehát a bevételi előirányzatot, így a kiinduláskori 11,5 milliárd forintos előirányzat közel 16 milliárd forintra változott.A kiadások tekintetében sor került egy 310 millió forintos maradvány felhasználására, így növekedett az összeg, az éves költségvetés összege 16 milliárd forint fölé. Kiadási megtakarításként az alap 650 millió forintot könyvelhetett el, ennek legjelentősebb része, 95 százaléka, amiről államtitkár úr is szólt, a 2013. május 13-án közzétett, a túlzotthiány-eljárás megszüntetése érdekében szükséges intézkedésekről szóló kormányhatározat, amelyben az alap tekintetében a kormány 500 millió forintos egyenlegjavulást írt elő. Később ez a kormányhatározat visszavonásra került, így viszont november végén már nem volt lehetőség arra, hogy erre az összegre vonatkozóan kötelezettségvállalásra kerüljön sor.Meg kell említenünk a nevelési-oktatási támogatás pozitívumait, amelynek keretében 250 ezer fő támogatására került sor. További területeknél megemlítendő a „Magyar kultúráért és oktatásért” felhívás, amelyre 600 millió forint állt rendelkezésre, illetve a Határtalanul!-program, amelynek kezelése ebben az évben volt utoljára a Bethlen Gábor Alapnál, és mint már korábban elmondtam, az erre fordított összeg, 465,3 millió forint volt, amelyből 30 millió forint a Rákóczi Szövetséghez került átutalásra, szintén határokon átívelő diákutaztatás céljaira. A program sikeresen zárult, hiszen 2013-ban közel 400 iskola volt a nyertes pályázók között, több mint 17 ezer diák utazhatott, és 2 ezer kísérőtanár. A Határtalanul!-programnál, azt gondolom, meg kell említenünk, hogy 2010-ben tekintette át a kormány a szomszédos országokba irányuló iskolai tanulmányi kirándulásokat, cseretáborozásokat, a testvériskolák együttműködését, és a tapasztalatok alapján indította el a Határtalanul!-programot. A cél az, hogy a magyar társadalom magáénak érezze a külhoni magyarságot, velük egy egységes nemzet keretei között azonosulni tudjon. Ebben a legfogékonyabb célcsoport maguk a diákok. Itt elsősorban a 7. évfolyamos diákokra koncentrál a Határtalanul!-program, és a pozitív tapasztalatok így eljutnak a diáktól a szülőig, nagyszülőig. A célunk az, hogy valamennyi magyar fiatal legalább egyszer a magyar állam támogatásával eljusson a szomszéd ország magyarlakta területeire, megéljék és megértsék a nemzeti összetartozást. Feladatunk az a Határtalanul!-programban, hogy ebben a parlamenti ciklusban, a ciklus végére egy teljes évfolyam diáksága lehetőséget kapjon az utazásra. Nyilvánvalóan a 2016-os költségvetés tervezésénél a jelenlegi összeg emelésére van szükség mindehhez. Tisztelt Ház! A Bethlen Gábor Alap bonyolította le a tárgyévben a Nemzetpolitikai Államtitkárság sikeres tematikus programját, a magyar kisiskolások évét is, amelyre 100 millió forint állt rendelkezésre. Ez, ugye, a külhoni magyar óvodások évét követte, és egy központi motívuma volt a programnak a közösségépítés, illetve ezen a közösségépítésen keresztül az arra való figyelemfelhívás, hogy érdemes a szülőknek a gyermekeiket az óvoda utáni időszakban magyar nyelvű iskolákba íratni. A gyermekek, szülők, pedagógusok közötti közösségépítésre fókuszált a program, hogy növelje az elkötelezettséget a magyar iskolaválasztás mellett. [[9.40]] Lezajlott a programban 2013-ban egy Kárpát-medencei körút is, mintegy 22 helyszínen. A nemzetpolitikával foglalkozó munkatársak, az államtitkárság munkatársai, a programban dolgozók mintegy 5 ezer kisiskoláshoz, valamint szülőkhöz és pedagógusokhoz jutottak el. Volt két nagy központi továbbképzés pedagógusoknak, módszertani csomag készült pedagógusok számára, és ezt eljuttatta a program minden iskolába. Volt egy kisiskolások számára megrendezett vetélkedősorozat is, amelynek keretében 51 iskolába százezer forint értékben egy csodasarok került eljuttatásra, mintegy jutalomként a vetélkedőn való részvételért. És ami nagyon fontos: ki találkozik sokszor kisgyermekes szülőkkel? A gyermekorvos. Kárpát-medencei gyermekorvos-találkozó is lett szervezve ebben az évben. Nyilvánvalóan az orvosok is személyes beszélgetés útján tudnak hatni a családokra, a szülőkre, hogy érdemes a határon túli területeken is magyar nyelvű iskolákba íratni a gyermekeiket. Tisztelt Ház! Szintén eredményesnek mondható a Szász Pál tanulmányi ösztöndíjpályázat, amelynek segítségével a többségi nyelven jogot hallgató külhoni magyar diákok a magyar közösség céljait szolgálva szülőföldjükön segíthetik a diploma megszerzését követően a magyar közösség boldogulását. Ennek összege 50 ezer forint/fő/hó volt a 2013. esztendőben. Tisztelt Ház! Úgy gondolom, hogy nemzetpolitikai céljainkat a Bethlen Gábor Alap megfelelően szolgálta a 2013. évben. Javaslom a határozati javaslat, a beszámoló elfogadását. Köszönöm a megtisztelő figyelmüket. [[Taps a kormánypártok soraiban.]]"
5,u2020-06-12-11,Fidesz-KDNP,Fidesz-frakció,0.8779296875,2020-06-12,0.040126703679561615,"Tisztelt Elnök Úr! Köszönöm a szót. A költségvetési vita kapcsán én a turizmushoz és a kiemelt turisztikai térségek fejlesztéséhez kívánok hozzászólni. Abból kell kiindulni, és ezt hiszem és vallom, hogy sikeres turizmust csak úgy lehet építeni, ha azt az irányvonalat mi is követjük, hogy a turizmus a hazaszeretet egyik formája, és büszkén és pozitívan tekintünk a jövőbe és hazánk lehetőségeire. Fontos elmondanom azt, hogy a turizmus a gazdaság egyik motorja is, a fenntartható és versenyképes növekedésének a biztosítása pedig párthovatartozás nélkül mindenkinek a célja kell hogy legyen. De először is látnunk kell azt, hogy hogy is alakultak a turisztikai számok az elmúlt időszakban. A magyar turizmus teljesítménye 2010 óta folyamatosan növekedett. A vendégek száma több mint a másfélszeresére nőtt, és a szálláshelyek bevétele meg tudott duplázódni. A 12,8 millió főt el tudta érni a vendégek száma, és a vendégéjszakák száma pedig megközelítette a 31,3 milliót. A szálláshelybevétel is növekedett 9,2 százalékkal, és az összbevétel pedig meghaladta az 550 milliárd forintot. A turizmus és vendéglátás adja a GDP közel 11 százalékát, és több mint 400 ezer fő dolgozik ebben az ágazatban. De az élet azt bebizonyította az elmúlt hónapokban, az elmúlt fél évben, hogy a turizmus nemcsak a béke iparága, ahogy azt mindannyian tudjuk, hanem az egészség iparága is. Erre a felszólalásom második részében még részletesen ki fogok térni. [[8.50]] A turizmusfejlesztési stratégia 2030-ig meghatározza azokat a célokat, amelyeket a magyar kormány a turizmus tekintetében célul kitűzött, és én azt gondolom és azt látom, hogy a 2021-es költségvetés ehhez a feltételeket tudja biztosítani. Szeretném kiemelni az elmúlt évtizedeknek azt az egyik legfontosabb intézkedését, hogy a kormány 18 százalékról 5 százalékra csökkentette a kereskedelmi szálláshelyek áfakulcsát, amely egy nagyon jelentős eredmény, a versenyképességet nagyban növeli, és szinte hetekkel később a koronavírus ideért, de hosszú távon ez a csökkentés biztosítani fogja a szektor versenyképességét. Az új költségvetésben, a ’21-es költségvetésben több terület is van, amely a turizmusfejlesztésre jelentős forrásokat biztosít. Az egyik leginkább ilyen terület a közlekedésfejlesztés. Tudjuk azt, hogy a turizmusban a megközelíthetőség mind a hazai, mind a külföldi turisták és vendégek szempontjából meghatározó. Tudjuk azt, hogy a döntésben, hogy hova utazik valaki, a három legfontosabb szempont között előkelő helyet foglal el az, hogy milyen a megközelíthetőség, ami a belföldi turizmus esetében még kiemelkedőbb, és Magyarországon folytatódik az a program, hogy a megyei jogú városok és a jelentősebb országhatárok bekapcsolásra kerülnek a gyorsforgalmi úthálózatba. A „Modern városok” programoknak és a „Magyar falu” programnak a fejlesztési összegei nem csökkennek. Ezek a fejlesztések nagyon sok esetben alapinfrastruktúra-fejlesztések, amelyek nagyon fontosak a turizmus szempontjából, de nagyon sok esetben a városokban elsősorban olyan élmény- és attrakciófejlesztések, olyan emblematikus épületeknek a felújítása, olyan utcáknak és tereknek a megújítása, melyek szintén turisztikai szempontból meghatározóak. Fontos azt elmondanom, hogy Magyarországon kiemelt turisztikai térségek kerültek kijelölésre, és a Magyar Turisztikai Ügynökség a kormánnyal karöltve azt a célt tűzte ki, hogy nem a pontszerű fejlesztések irányába, hanem a desztinációszintű fejlesztések irányába megy Magyarországon a turisztikai fejlesztés. A ’21-es költségvetés is e mellett az irányultság mellett tartalmazza a forrásokat, hiszen ez egyfajta zsinórmértékül szolgál. Fontos azt elmondanom, hogy míg a korábbi időszakban, gondolok itt arra, hogy 15-20 évvel ezelőtt a turizmusfejlesztésben a pontszerű fejlesztések voltak hangsúlyosak, most a desztinációszintű megközelítés egy sokkal hatékonyabb megközelítés. Az egész fogadó területet komplexen vizsgálja a magyar kormány, és bizonyos fejlesztési igényeknél, ha azok nem egy olyan turisztikai fogadó területbe esnek, ahol mind hazai, mind nemzetközi téren a turisztikai vendégfogadás feltételei minden szempontból adottak és pozitívak, akkor is támogatásra kerülhetnek, de összességében van vizsgálva régiószinten a hasonló és a többi vonzerőnek a komplexitásával ennek a fejlesztésnek a szükségessége. Magyarországon a kiemelt turisztikai térségek, mint tudjuk, a Balaton, a Fertő tó, a Dunakanyar, Debrecen, Hajdúszoboszló, a Hortobágy és a Tisza-tó, a Tisza, Nyírség, és több elképzelés is van ezeknek a bővítésére. Fontos azt elmondanom, hogy az új költségvetés is tartalmazza azokat a fejlesztési forrásokat, ami a Kisfaludy szálláshelyfejlesztési programra vonatkozik. Ez folytatódik. Ez Magyarország elmúlt évtizedekben látott legnagyobb szálláshelyfejlesztési programja, és most így a vírushelyzet kapcsán pedig a legkisebb szállásadók, a magánszálláshelyek és az egyéb szálláshely kategóriába tartozó vendégfogadók kaphatnak szobánként egymillió forintos támogatást egy nagyon egyszerűsített, nagyon gyors és nagyon hatékony pályázati formában. Bízom abban, hogy ezzel a programmal mindenki támogatást tud kapni, aki erre jelentkezik. Erre a keret egyébként az új költségvetésben rendelkezésre áll. Fontos a strandfejlesztések, élményparkfejlesztések folytatása is. Engedjék meg, hogy az új költségvetésnek a céljait, elképzeléseit néhány választókerületi példával is szemléltetni tudjam. Én Sopron és térségének vagyok az egyéni országgyűlési képviselője, a mi választókerületünk természetföldrajzilag kiváló adottságokkal rendelkezik, és most már közlekedési szempontból is, hiszen a vasfüggönynek az elzártsága megszűnt. Olyan értékeink és örökségeink vannak, mint Nagycenken a Széchenyi-örökség, mint Fertődön az Esterházy-örökség, Sopron, a hűség és a szabadság városa. Most volt nemrég Trianon évfordulója, a soproni népszavazás volt az egyetlen, amely Trianonnak a komoly területi revízióját tartósan lehetővé tette és meg tudta tartani, hiszen úgy döntött a város és a környékbeli települések, hogy Magyarországhoz kívánnak tartozni. 1989-ben pedig a páneurópai piknikkel Sopron azt is bebizonyította, hogy a szabadság városa, hiszen nagyban hozzájárult Európa újraegyesítéséhez. Az M85-ös út megépítésével, amely tisztán hazai kormányzati 300 milliárd forintos támogatásból valósul meg, a város bekapcsolódik mind a hazai, mind a nemzetközi úthálózatba. A „Modern városok” program fejlesztései, így a belváros homlokzatainak, utcáinak, tereinek megújítása, villáinak felújítása pedig a belvárost élénkítik. A különböző attrakció- és élményelemekre is sor kerül mind a Fertő-parton, mind a városban. Gondolhatunk itt a Barlangszínházra vagy a Fertő-part csodálatos értékeire. Szeretném kiemelni azt, hogy Magyarország legnagyobb turisztikai beruházása, a Fertő tónak, a Fertő-partnak a megújítása is érvényben lévő kormányrendeletek mellett zajlik. Ez egy nagyon összetett és bonyolult fejlesztés. Azt gondolom, hogy ahogy a magyar kormány becsüli és büszke szomszédaira, mi is büszkék lehetünk arra, és nem irigységgel, hanem büszkén kell látnunk azt, hogy a Fertő tó osztrák oldala milyen kiválóan kiépített. Magyarországon a természetföldrajzi adottságok alapján ez csak egy helyen tehető meg, hogy egy igazi, komolyabb strand és szabadidőközpont épüljön ki, ez pedig Fertőrákos. Erre készültek el a tervek, és amennyiben ez a fejlesztés megvalósul és a megvalósítás útján járunk , egy olyan rekreációs öko- és szabadidőközpont jön létre, kikötővel, strandfejlesztéssel, vendéglátási fejlesztésekkel, amely piacképes lesz nemcsak hazai, hanem nemzetközi vonatkozásban is, és be tudjuk mutatni a tavunknak a csodálatos értékeit. Mindamellett a fejlesztés a jelenlegi építészeti és környezetvédelmi aggályokat és problémákat is meg fogja oldani. Nagyon sajnálatos, hogy itt a tisztelt Házban ez ellen a fejlesztés ellen már többen felszólaltak. Feltehetjük a kérdést, hogy ők hazai vagy pedig külföldi érdekeket képviselnek, ha erről beszélünk. Térségünkben jellemzőek még a kerékpáros fejlesztések, amelyek országosan nagyon fontosak, és bor- és gasztronómiai fejlesztés is van. Országos kitekintésben el kell mondani, hogy a koronavírus-járvány ellenére Budapest dinamizmusa mindenképpen a turizmus húzóágazata, és ezt folytatni kell. A Balaton egyre javuló ellátottsága szintén egy húzóágazat, és több olyan kiemelt térség van, amelyről szintén ez elmondható. Hozzátenném még azt, hogy Magyarország, a magyar turizmusfejlesztés minden tekintetben kell hogy számoljon a turisztikai szakma, a kutatók, oktatók tudományos munkájával, amelyek megalapozhatják azokat a fejlesztéseket, azokat a turisztikai irányokat és stratégiákat, amelyeket a magyar kormánynak követni kell. Nagyon sok elismert kutatóműhely van. Ki tudnám emelni a Pécsi Tudományegyetemnek a turisztikai kutatóműhelyét, de ugyanúgy a Budapesti Gazdasági Főiskolát, a Kodolányi János Főiskolát, a Budapesti Corvinus Egyetemet, vagy ha vidékre tekintünk, akár a Savaria Egyetemi Központ, akár a soproni, győri, szegedi vagy veszprémi egyetemnek a kutatóműhelyét, amely mind olyan bázist biztosít a turisztikai szektor számára, amely, azt gondolom, hogy nagyon fontos. Több kiváló szakfolyóiratot, gondolhatunk itt a Turizmus Bulletinre, vagy amit a Turisztikai és Vidékfejlesztési Tanulmányokban publikálnak a kutatók, amelyeket figyelembe tudunk venni. Végezetül a költségvetés kapcsán kell hogy szóljak a koronavírus okozta hatásokról. Ahogy említettem, a turisztikai szakma rendkívül instabil akkor, ha valamilyen háborús, nemzetközi vagy egészségügyi probléma adódik, ezt láthattuk Magyarországon is, hiszen néhány nap alatt roppant meg a magyarországi turizmus. Jó hír az, hogy most már a válságból kifelé megyünk, kilábalunk, és a turizmus újraindítása megkezdődhetett. Külön szeretnék köszönetet mondani a magyar kormánynak, hogy a válságkezelés kapcsán biztosította azokat a forrásokat, amelyek ahhoz voltak szükségesek, hogy a turisztikai szektor veszteségeit csökkenteni tudjuk, illetve a szektorban dolgozó vállalkozások elindulását tudjuk segíteni. Ne felejtsük el, hogy jelentős volt a hitelmoratórium, a különböző járulékcsökkentések, a SZÉP-kártya emelése és azok a hitellehetőségek, amelyek a munkahelyek megtartására irányultak. Összességében azt gondolom és azt látom, hogy a 2021-es költségvetés számai biztosítják a turizmus számára azokat a költségvetési sorokat és forrásokat, amelyek ahhoz szükségesek, hogy a 2030-ra kitűzött, igen impozáns célokat el tudjuk érni, ezért arra biztatom minden képviselőtársamat, hogy támogassa ezt. Köszönöm megtisztelő figyelmüket. [[Taps a kormánypártok padsoraiból.]] [[9.00]]"
5,u2018-12-11-31,Fidesz-KDNP,Fidesz-frakció,-0.9755859375,2018-12-11,0.04035171866416931,"Köszönöm a szót, elnök úr. A képviselő úr által elmondottak is azt mutatják, hogy az a vita, amelyben gyakorlatilag három éve benne vagyunk, a migrációs válságról szóló vita, az nem csillapodik, és ennek nemcsak az Európai Unióra, az európai határokra nehezedő migrációs nyomás az oka, hanem az is, hogy a brüsszeli vezetők, mintha mi sem történt volna az elmúlt években, változatlanul egy olyan intézményrendszer kialakításán dolgoznak, amely áramvonalasítaná, megkönnyítené, nem pedig meggátolná a bevándorlást. Az a helyzet, hogy ennek a tervnek nincsen semmiféle társadalmi támogatottsága, és ez egyenesen oda vezetett, hogy óriási a szakadék a brüsszeli elitek és az európai állampolgárok között. Ezért lesz mindent felülíró téma jövő májusban a biztonság kérdése az európai választáson.Nos, az, hogy fenn tudjuke tartani a biztonságunkat, alapvetően határozza meg azt, hogy Magyarország továbbra is gyarapodó pályán tude maradni. Most gyarapodó pályán vagyunk, növekedő pályán vagyunk, és szeretnénk, hogyha ez így is maradna. Engedjék meg, hogy a képviselő úr által említett témán túlmenően pár olyan aktuális változásról szóljak, amelyek ezt alátámasztják, már csak azért is, mert ezeket a változásokat a parlamenti szezon végén érdemes számba venni. Lényeges körülmény, amikor az eredményekről és a változásokról beszélünk, hogy a magyar GDP továbbra is komoly nagyságrendben növekszik, 5,2 százalékkal, ami uniós összehasonlításban is igen előkelő eredmény, megteremti az előrelépés lehetőségét számos stratégiai jelentőségű területen, például bővülhet a családtámogatási rendszer. Idén januártól a kétgyermekesek már havi 40 ezer forint adókedvezményre lesznek jogosultak. Már december 1-jével bővült az otthonteremtési rendszer, már a kétgyermekesek is kaphatnak 10 millió forintos kedvezményes hitelt, a háromgyermekesek pedig 15 milliós kedvezményes hitelt kaphatnak. Emelkednek a nyugdíjak, az ősszel fizetett prémium után további 2,7 százalékkal, mindezt úgy, hogy az idősek idén Erzsébet-utalványt is kaptak. Folytatódik a rendvédelmi dolgozók béremelése most januárban 5 százalékkal, ami egy összesen 50 százalékos béremelési programba illeszkedik 2016 és 2019 között. Jelentősen emelkedik az ápolási díj. Akik súlyos fogyatékosság vagy tartós betegség miatt ápolják otthon a gyermeküket, bruttó 100 ezer forintos juttatást kaphatnak majd, a nem gyermekeket ápolók díja januártól 15 százalékkal, majd 2022-ig fokozatosan 30 százalékkal nő majd. Ami az egyéb változásokat illeti, 20 ezer forintig minden utalás mentesül a tranzakciós illeték alól, csökken a tartós és a féltartós tej áfája, amely intézkedés kiegészíti, követi a korábbi élelmiszeráfa-csökkentéseket. Máshol is lesz adócsökkentés: 12 millióra nő a legkisebb vállalkozások áfamentessége, ezzel 600 ezer adózó jár jobban anyagilag, amit kiegészít az, hogy nem kell majd áfabevallást készíteniük. [[9.10]] Többen választhatják majd a kisvállalkozói adózási formát, amelynek összeghatára december 1-jével 500 millióról 1 milliárdra növekedett. Ezek tehát olyan intézkedések, amelyek egy fontolt lépésekkel jó irányba haladó ország képét mutatják, nem mellékesen egy olyan országét, amely a legfontosabb döntéseket képes saját maga meghozni, és amely egyre kevésbé függ másoktól. A cél az, hogy egyáltalán ne függjünk másoktól pénzügyeinkben, saját döntéseinkben sem. Mindent összevetve: a fő céljaink továbbra is a növekedés és a biztonság, és a kormány továbbra is azért dolgozik majd, hogy ezeket a szempontokat együtt érvényesítse, és számít mindazok támogatására, akik munkájukkal, ötleteikkel és napi küzdelmükkel hozzájárulnak ennek az országnak a gyarapodásához. Köszönöm a figyelmet. [[Taps a kormánypártok soraiban.]]"
5,u2016-11-29-183,Fidesz-KDNP,Fidesz-frakció,-0.98388671875,2016-11-29,0.05619988217949867,"Köszönöm szépen a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! Elég nehéz úgy vitatkozni, hogy a vitapartnereink ma ezt mondják, tegnap még ennek a szöges ellentétét, és ki tudja, hogy holnap mit fognak mondani. És ami talán még ennél is rosszabb, az, amit önök mondanak, és amit tettek néhány évvel ezelőtt, az sem fedi teljes egészében egymást.Az MSZP szavahihetetlen nyugdíjkérdésben is, hiszen amikor az MSZP kormányoz, akkor megemelték a nyugdíjkorhatárt, a nyugdíjak reálértékét viszont nem emelték, eltörölték a 13. havi nyugdíjat, be akarták vezetni a vizitdíjat és a kórházi napidíjat, és egekbe emelték a rezsiköltségeket. Amikor viszont ellenzékbe kerülnek, akkor hirtelen elfelejtenek mindent, amnéziásak lesznek. Mindezek után még a saját elhibázott döntéseiket is a mostani kormánypártok, a Fidesz és a KDNP nyakába kívánják varrni. A Jobbik pedig azért szavahihetetlen ebben a kérdésben, mint nagyon sok más kérdésben is, hiszen a nők 40 év munkaviszony utáni nyugdíjba vonulási lehetőségét nem szavazták meg annak idején. Nem tudható, hogy ha a nők 40 éves nyugdíjba vonulási lehetőségét nem támogatták, akkor most a „Férfi 40”-et miért támogatnák. És továbbmegyek: ha ma azt mondják, hogy támogatják azt, hogy a férfiak 40 év munkaviszony után nyugdíjba menjenek, akkor mi a biztosíték arra, hogy ha holnap erről szavaznánk, akkor önök igent mondanának? [[Sneider Tamás: Ki kell próbálni! Próba, szerencse!]] Hiszen ez oda-vissza, igen-nem, szó-beszéd és írás kapcsán folyamatosan változik. Azt gondolom, tisztelt képviselőtársaim, hogy ez játék és játszadozás a nyugdíjasokkal. A nyugdíjasok kérdése márpedig nem játék. Kérem tisztelt képviselőtársaimat, hogy a nyugdíjasokkal ne játszadozzanak, és saját politikai, hatalmi játszmáikhoz ne használják fel őket eszközül. Tisztelt Képviselőtársaim! A „Nők 40” intézkedés elsősorban, és ma ez elhangzott többször vezérszónokunktól is, nem nyugdíjpolitikai intézkedés a részünkről, hanem elsősorban családpolitikai intézkedés. Ezt mind az Alaptörvény, mind minden más európai jogszabály lehetővé teszi. Lehetővé teszi azt, hogy a nőknek elismerjük a gyermekvállalással kapcsolatos áldozatait, amit nemcsak a saját családjuk, hanem az egész magyarság, hazánk részére is tesznek. A „Nők 40” program kedvezmény célja, hogy a hosszú munkaviszonnyal rendelkező nők kettős, családi és munkahelyi terhelésének elismerését tudjuk mi nyújtani. A nagymamák számára lehetőséget nyújtunk, hogy az unokák gondozásában segítsék a fiatalok mielőbbi visszatérését a munkába.Tisztelt Képviselőtársaim! Ezekben az intézkedésekben több mint 180 ezer ember érintett, 180 ezer nőnek, de rajtuk keresztül 180 ezer családnak, gyermeknek, férjnek, unokának jelentett segítséget az intézkedés bevezetése a 2011. év óta. Tisztelt Képviselőtársaim! Minden embert és minden társadalmat jellemez, hogy miként foglalkozik a gyermekekkel és az idősebb generációkkal. Ez egyrészt jelent anyagi stabilitást, ezért vezettük be és ezért fogjuk folytatni a rezsi csökkentését, ezért csökkentjük az alapvető élelmiszerek áfáját évről évre, ezért fejlesztjük kórházainkat, ezért csökkenjük a gyógyszerek árát, ezért juttatunk az Erzsébet-programon keresztül fiataloknak és időseknek is üdülési és egyéb kedvezményeket, juttatásokat, ezért törekszünk minden igyekezetünkkel arra, hogy a nyugdíjak reálértékét megőrizzük, és ezért tettünk, és teszünk javaslatot arra, hogy növekedjen ez az emelés a következő évben. Nagyon fontos ezeken kívül, hogy a munkahelyek megtartásában, az időseknek, a nyugdíj előtt lévőknek a munkahelyük megtartásában is segítséget nyújtsunk. Ezt az anyagi és fizikai stabilitást jelenti az is, hogy közbiztonságunkat folyamatosan erősítjük, javítjuk. Tehát mindezek egyfajta anyagi, fizikai stabilitást jelentenek a nyugdíjasok részére. Másrészt kötelességünk erkölcsi megbecsülést is nyújtani az időseknek. Tisztelnünk kell, tisztelt képviselőtársaim, az időseket annyira, hogy ne tegye senki politikai játszmák középpontjába őket. Viszont abban egyetértek a kezdeményezőkkel, hogy az idősek kérdésével, ezzel a generációval - legyen szó nyugdíjasokról vagy aktív korúakról - foglalkoznunk kell. Itt már statisztikai adatok elhangoztak, de én ehhez szeretnék hozzátenni néhányat még. A WHO szerint 2000-2050 között a világ 60 év feletti népességének aránya 11-ről 22 százalékra, lélekszámuk 605 millióról 2 milliárdra nő. Az emelkedés az alacsony és közepes jövedelmű országokban lesz a legdrámaibb. 2050-re az idősek 80 százaléka ezekben az országokban fog élni. Magyarország népességéből a 65 éves és idősebbek száma 2016. január 1-jén hozzávetőleg 1 millió 796 ezer volt, a népesség mintegy 18,3 százaléka. A 60 éves és ennél idősebb népesség aránya 1990-2015 között közel 19 százalékról több mint 25 százalékra növekedett, és az előrejelzések szerint 2060-ra elérheti a 29 százalékot. Az utóbbi évtizedekben az idősek belső korösszetétele is megváltozott jellemzően a legidősebb, 80 éven felüliek részarányának növekedésével, ami 2,7 százalékról 4,2 százalékra nőtt 2001-2015 között. A 65 éves korban várható egészséges évek száma is nőtt. Ez örvendetes, ez célunk is, 2010-2014 között átlagosan 0,4 évvel. Akik elérik a 65. életévüket, azok életkilátásai jelentősen javulnak. Átlagosan 16,5 évvel élnek tovább. Mind a születéskor várható élettartam, mind a 65 éves korban várható élettartam folyamatosan emelkedik. Tisztelt Képviselőtársaim! Azok az intézkedések, amelyeket meghozott a kormány az elmúlt években, mind-mind ezt a növekedést célozzák. Fontos számunkra, hogy az idősebb generáció minél hosszabb ideig élhesse aktív és gyümölcsöző életét. Az idősek népességen belül megnövekvő aránya arra kötelez bennünket, hogy olyan intézkedéseket és programokat dolgozzunk ki, amelyek az időskor megélését jobb egészségben biztosítják. Az idősek erőforrásait jól, értékén kell kezelnünk. [[19.10]] Az idősek tudására, az idősek tapasztalatára pedig szüksége van mindannyiunknak. A kormány időspolitikája fókuszában az idősödő és idős korosztály jóllétének növelése, társadalmi aktivitásuk fejlesztése áll, amelyet több színtéren igyekszünk megvalósítani, úgymint az önkéntességbe való szélesebb körű bevonásukkal - ezt Schmuck Erzsébet is említette mint fontos témát, ezzel egyetértünk -, közösségi életük fejlesztésével, a nemzedékek együttműködésének elősegítésével. Ezt pályázatok és célzott programok révén segítjük. Az idősek értéket képviselnek. Nem lehet teherként tekinteni erre a korosztályra. Szemléletváltásra van szükség az egész társadalom, így maguk az idősek részéről is sokszor, amikor az időskorról van szó. Szakítani kell azzal a felfogással, amelyben az idősek csupán ellátásra, csupán gondozásra szoruló emberként jelennek meg. Holott az egészségben eltöltött várható élettartam-növekedés egyben azt is jelenti, hogy tevékenyen, motiváltan, produktívan is el lehet tölteni a nyugdíjas éveket. Ugyancsak fontos lenne, hogy minél szorosabbak legyenek a családon belüli, az idősek és fiatalabb nemzedékek közötti kapcsolatok, az összetartó erő a gyermekek, az unokák és a nagyszülők között. Tisztelt Képviselőtársaim! A nők 40 éves munkaviszony utáni nyugdíjba vonulási lehetősége [[Korózs Lajos: Férfi!]] a családtámogatási rendszer része. Ennek van alárendelve és ezért hoztuk meg a különféle családtámogatási kedvezményeket, a családiadó-rendszert, az adókedvezményeket, a különféle, családokat érintő szolgáltatásokat, mint például a bölcsődei, óvodai és a védőnői ellátás, az otthonteremtési támogatás vagy éppen a lakhatáshoz való hozzásegítés, a CSOK, valamint a nők kedvezményes nyugdíjazására fordított összegek. Ezt együtt kell látni, és ezt együtt kell kezelni, egy egységnek a részei. Büszkék lehetünk arra és büszkék is vagyunk, hogy a világban egyedülálló módon a GDP majdnem 5 százalékát fordítjuk a családtámogatási rendszerünk finanszírozására. Tisztelt Képviselőtársaim! Az egykulcsos adórendszer és a családi kedvezmény bevezetésének együttes hatására 2010 óta összesen több mint 3000 milliárd forint maradt a családoknál; 3000 milliárd forint! Itt egy fontos dolgot szeretnék megemlíteni. Schmuck Erzsébet mondta, amikor az egykulcsos áfáról beszélt. [[Schmuck Erzsébet: Személyi jövedelemadó!]] Azt soha nem teszik hozzá a tisztelt ellenzéki képviselőtársaim, hogy hány százalékos egykulcsos adóról beszélnek. Ugyanis a személyi jövedelemadónál sem a kulcsok száma, hanem azok mértéke számít. Lehet többkulcsos egy áfa [[Dr. Józsa István: Szja!]] mint ahogy 2010 előtt volt, és 30 feletti százalékot jelentett. [[Dr. Józsa István: Nem áfa! Sneider Tamás: Másik 35 európai országban nem így gondolják!]] Szó volt a mai vitában a munka és a család egyensúlyának megteremtéséről is [[Korózs Lajos: Nem volt! Derültség az ellenzéki padsorokból. Dr. Józsa István: Csak ti mondjátok! Az elnök megkocogtatja a csengőt.]] , vagyis arról, hogy mivel segítjük azokat az embereket, akik nem tudnak a nyugdíjas éveik előtt idősebb korukban elhelyezkedni. Szeretném önöket arra emlékeztetni, hogy 2013. január 1-jétől életbe lépett a munkahelyvédelmi akcióterv, amelynek az a célja, hogy a leginkább érzékeny helyzetben lévő munkavállalói csoportokat segítse. Idetartoznak a szakképzetlenek, idetartoznak korcsoportok is, a 25 év alattiak, férfi, nő, nincs közöttük különbség, és az 55 év feletti munkavállalók. Itt is a férfiak és a nők ugyanolyan segítségben, ugyanolyan állami segítségnyújtásban részesülnek. Ebben a konstrukcióban a munkáltatók bérköltségeinek csökkentésére adunk támogatásokat a foglalkoztatás bővítése céljából. Ennek köszönhetően a versenyszférában 2013-tól 2015 végéig mintegy 357 milliárd forint munkahelyvédelmi kedvezményt vettek igénybe, mindösszesen 870 ezer dolgozó után. Férfiakat és nőket, vagyis férfi és nő munkavállalókat egyformán segítjük a munkahelyvédelmi akció keretében. Tisztelt Képviselőtársaim! Még nem is esett szó a „Nők 40 plusz” programról, amelyet 2013. október 15-én indítottunk el. [[Dr. Szakács László: Azért nem, mert nem erről szól a vita! Ez lehet az oka!]] Ez ismételten azt jelenti, hogy azon korcsoportnak segítünk, akik a leginkább voltak kitéve és vannak a mai napig kitéve annak, hogy bizony 55 év fölött nagyon nehezen tudnak elhelyezkedni. Nem tudom, hogy ilyen leveleket a tisztelt képviselőtársaim kapnak-e. A Jobbik idézett már férfileveleket. Én szoktam és mi szoktunk [[Korózs Lajos: Női leveleket kapni!]] női leveleket, nőktől leveleket kapni. Azt gondolom, hogy abban egyetérthetünk, hogy 2008-09-re a leginkább veszélyeztetett korosztály az 55 év feletti nők voltak, akik arra panaszkodtak - és a statisztikai adatok is alátámasztják -, hogy a vállalkozások megszűnésével sorra veszítik el munkahelyeiket, és bizony nem nagyon tudnak vagy nagyon csekély számban tudnak elhelyezkedni. Nos, ezek az akciótervek azért vannak, hogy az ő elhelyezkedésüket segítsük. És azon túl, hogy ha úgy döntenek a nők, hogy szeretnének elmenni, elhelyezkedni, akkor ebben nyújtunk segítséget, ha pedig úgy gondolják, hogy ők élni kívánnak a 40 éves munkaviszony utáni nyugdíjba vonulási lehetőséggel, akkor eldöntheti a nő, hogy azzal él és nyugdíjba megy kedvezményesen, vagy [[Dr. Szakács László: Vagy nem!]] igénybe veszi az állam által nyújtott munkáltatói kedvezményekkel azt az állást, amelyet talál magának. Ezzel bizony egy olyan korosztály tömegeinek a problémáját oldottuk meg, akiket az inaktivitásba és a munkanélküliségbe sodortak a kétezres évek. Tisztelt Képviselőtársaim! Kérem még egyszer összegzésképpen, hogy a mai vitanapon is és a Parlament falain kívül is óvakodjunk attól, hogy a nyugdíjasokat politikai célokra használja fel bárki is. [[Dr. Gyüre Csaba: A Fideszen kívül más nem!]] Ha az a kezdeményezése az ellenzéknek, hogy gondolkodjunk közösen az idősek helyzetéről, abban partnerek tudunk lenni. [[Sneider Tamás: Dolgozókról beszélünk! Nem nyugdíjasokról beszélünk, hanem dolgozókról!]] De olyan kérdéseket felvetni, amit a felvetők sem támogattak pár évvel ezelőtt, az, azt gondolom, egy szavahihetetlen és komolytalan dolog. Köszönöm szépen. [[Taps a kormánypártok padsoraiból.]]"
5,u2021-11-30-15,Fidesz-KDNP,KNDP-frakció,-1.0,2021-11-30,0.031331710517406464,"Köszönöm szépen a szót, elnök úr. Tisztelt Képviselő Asszony! Tisztelt Ház! Valótlanságok sora, amit ön mondott, tisztelt képviselő asszony, és mivel ezt ön is tudja, ezért a saját felszólalása is beismerése annak, hogy amiről beszélt, abból bizony egy szó sem igaz. Ezt úgy ismerte be ön, hogy egyetlenegy számot sem mondott akkor, amikor különböző arányokról meg különböző folyamatokról beszélt. Ön azt mondta, hogy az Európai Unió adatai szerint elszegényedés van és hasonlók, ehhez képest pedig egyetlenegy számot sem mondott, ami ezt alátámasztotta volna. Engedje meg, hogy nagyon egyszerűen cáfoljam azt, amit ön mondott, mégpedig számokkal, mégpedig az Eurostatnak, az Uniónak a számaival! Hogyan alakult a teljes lakosságot tekintve a súlyos anyagi nélkülözésben élőknek az aránya az Európai Unióban és Magyarországon, tisztelt képviselő asszony? Egy évtizedet nézzünk, 2010 és 2020 között! Ön azt mondta, hogy itt, Magyarországon, azt hiszem, az idősek körében a négyszeresére nőtt vagy hasonló számot mondott a szegénység. Nos, az Unióban 2010-ben a súlyos anyagi nélkülözésben élőknek az aránya 8,9 százalék volt, és egy évtized alatt ez 5,5 százalékra csökkent, körülbelül az egyharmadával, míg Magyarországon az önök kormányzásának a végén nem 8,9 százalék volt, mint ahogy az uniós átlag, hanem 23,4 százalék. Önök idevezették Magyarországot azzal, hogy elvették az idősektől egyhavi nyugdíjukat, azzal, hogy elvették a tanároktól, az orvosoktól, az ápolóktól, a rendőröktől, minden közszférában dolgozótól az egyhavi fizetésüket, azzal, hogy 15-ször megemelték a rezsinek az árát, és még folytathatnám a sort, ezzel önök Magyarországon a súlyos anyagi nélkülözésben élőknek az arányát az Unió statisztikái szerint 23,4 százalékos magasságokba vitték, tisztelt képviselő asszony. Ebben része volt annak, hogy rekordmagas volt a munkanélküliség, és nagyon alacsony volt a foglalkoztatottság. Ez a 23,4 százalék kétharmadával csökkent a mi kormányzásunk alatt, ahogy ezt az Eurostat is kimutatta, 8,3 százalékra, az Unióban pedig 8,9-ről 5,5-re. Tehát ott egy egyharmados, nálunk egy kétharmados csökkenés volt az elmúlt években. Akkor miről beszél ön, tisztelt képviselő asszony? Az önök idejében ezek rettenetesen magas számok voltak, nyomasztóan magas számok, most pedig jóval kisebbek. [[9.40]] De nézzük csak az időseket, ön például az idősekről külön beszélt: az ő esetükben ez 16,6 százalékról 6,6 százalékra csökkent az Eurostat kimutatásai szerint. Ön azért nem mondott egyetlenegy számot sem, képviselő asszony, mert ha bármilyen számot idéznie kellett volna, akkor kiderült volna, hogy amit mond, amit állít, az nem igaz. Ugyanúgy nem igaz, amit a szegénységről mondott; és ugyanúgy nem igaz, amit előtte Kövér Lászlóról mondott, mert olyan mondatokat mondott, amelyeket a házelnök nem mondott el, tisztelt képviselő asszony. Ebből látszik, hogy az önök politikája az emberek számára a szegénységet, a nélkülözést jelenti. Azt mondták, hogy időskorban a nőknek is minél kedvezőbb nyugdíjlehetőségeket kell biztosítani. Akkor a „Nők 40”-et miért nem szavazták meg itt a parlamentben? Itt volt a lehetőség, hogy szavazzanak a „Nők 40”-ről. Megszavazták? Nem szavazták meg, képviselő asszony, mert amikor dönteni kell erről, akkor önök bizony nem állnak ki az idősek mellett. Vagy a gyermekek otthongondozási díját megszavazták, amivel a nagyon nehéz helyzetben lévő, otthon a beteg gyermeküket gondozóknak a minimálbér szintjére felemeltük a nekik juttatandó szociális juttatást? Azt sem szavazták meg, tisztelt képviselő asszony! Az önök politikája vitte Magyarországon rekordmagas szintre a nők foglalkoztatását, vagy a mi politikánk? Azért nem mondott számokat, mert az önök idejében alacsony volt a nők foglalkoztatottsága, most pedig, 2021-ben meg ’20-ban, az előző években rekordmagas szintre tudtuk vinni a nők foglalkoztatottságát. Ez azt jelenti, hogy amikor majd időskorban nyugdíjat kapnak, akkor jóval magasabb összegű nyugdíjat kapnak, a „Nők 40”-nél jóval kedvezőbben mehetnek nyugdíjba. Azzal, hogy családi kedvezmények vannak, vannak, akiknek már személyi jövedelemadót sem kell fizetniük itt Magyarországon életük végéig, és vannak azok, akiknek pedig addig nem kell fizetniük, vagy kevesebbet kell fizetniük, amíg a gyermeket nevelik, hogy a nők számára is, a gyermeket nevelő édesanyák számára is kevesebb szociális kockázat legyen Magyarországon. Amikor cselekedni kell, önök sosem a szegények érdekében cselekedtek. Mióta kormányon vannak, az önök szegénységgel kapcsolatos politikája egész egyszerűen a szavazatszerzésről szól; azoknak az embereknek érdemi segítséget, munkahelyet nem teremtenek, hanem a munkát agyonadóztatják. Ezért az embereket egy szürke- vagy feketefoglalkoztatásra ösztönzik, és mellette a segélyek világába küldik ezeket az embereket, hogy politikai függőségben tartsák őket, és így próbálnak utána önök szavazatokat találni vagy szerezni tőlük, tisztelt képviselő asszony. Ez az, amivel önök a kormányzásuk idején valójában foglalkoznak. Akik nehéz helyzetben vannak és minimálbért keresnek, azok sem számíthatnak önökre, hiszen önök csigatempóban emelték a minimálbért, mi pedig úgy megemeltük a minimálbért, a legkevesebbet keresőknek a minimális jövedelmét, hogy az most már magasabb lesz január 1-jétől, mint az önök idején az átlagbér. Ez a különbség, amit a keveset keresők vagy a nélkülözők láthatnak egy baloldali és egy jobboldali kormányzás között. Köszönöm szépen. [[Taps a kormánypártok padsoraiból.]]"
5,u2016-05-11-39,Opposition,MSZP-frakció,0.41943359375,2016-05-11,0.9919230937957764,"Köszönöm szépen, elnök úr. Tisztelt Országgyűlés! A benyújtott törvényjavaslat általános indoklása szerint a 2017-es költségvetésnek a polgári berendezkedés a legfőbb szempontja, azt szeretnék elérni, hogy minden magyar ember tehessen egy lépést előre. A 2017-es költségvetés az adócsökkentés és az otthonteremtés költségvetése lesz, a kormány szerint. Az eredményszemléletű prognózis alapján 2017-ben az előző évhez képest kissé emelkedik az államháztartás összes bevételének GDP-hez viszonyított aránya, ezen belül az adó- és járulékbevételek és még inkább az államháztartásban felhasznált uniós támogatások nőhetnek a GDP-nél gyorsabban. A kiadások közül a munkavállalói jövedelem, a kamatkiadások és legnagyobb mértékben a társadalmi juttatások GDP-hez viszonyított aránya mérséklődhet. Ezek a célok - és most nézzük a tényeket! Az elemzések szerint a 2017-es költségvetés választási költségvetés lesz: többletet szánnak az oktatásra, az egészségügyre és a társadalombiztosítási, valamint a jóléti kiadásokra, ennek értéke 592 milliárd forint. Csakhogy a látszat csal: mert ha a 2015. évi költségvetés tényleges bevételeit, kiadásait és hiányát nézzük, akkor azonnal kiderül, hogy jövőre sem jön el a bőség éve. Összességében még annyi kiadást sem tervez ugyanis a kormány, mint amennyi pénzt két évvel ezelőtt elköltött. Ami a gazdaságpolitika legfontosabb sikermutatóját illeti, ott sincs minden rendben. A kormány a törvényjavaslatot úgy alakította ki, hogy az államadósság további csökkenését biztosító, változatlanul jóval a GDP 3 százaléka alatt maradó hiány fenntartása mellett a költségvetés támogassa a gazdasági növekedést és érvényesítse a gazdaság- és társadalompolitika prioritásait. Az államháztartás hiánya 2011 óta 3 százalék alatt marad, de ez csupán az uniós elszámolás szerint igaz. A tényleges bevételeket és kiadásokat figyelembe véve tavaly a GDP 3,6 százaléka volt a hiány, és jövőre is ennek közelében fog alakulni. Első látásra ezeknek a feltételeknek megfelel a jövő évi büdzsé, hiszen míg 2011-ben 5,5 százalék felett volt a hiány mértéke, 2012-től kezdve a tavalyi évig átlagosan 2,3 százalékos hiány teljesült. 2015-ben a deficit csak 2 százalék lett, és az idei évre is 2 százalékot terveztek. A 2017. évre azonban 2,4 százalék hiánycéllal számolnak, ami 0,4 százalékponttal magasabb, mint 2015-ben volt. A 2016-17. évekre prognosztizált 3,1 százalékos gazdasági növekedés egy 460 milliárd forintos mozgásteret jelenthetne. Ezt a mozgásteret a kormány ügyesen ki is használja, de a pénzforgalmi és az uniós hiány közti kapcsolatot a tervezet nem vezeti le pontosan. A gazdasági miniszter úr egy korábbi nyilatkozatában nem titkolta, hogy nem akarnak úgy járni, mint 2002-ben, amikor a gazdaság jó helyzetben volt, de a választók ezt még nem érezték, és ez alapján a Fidesz elveszített egy választást. Most célzott áfacsökkentéssel, korlátozott körben végrehajtandó béremeléssel, kevesek számára előnyt jelentő otthonteremtési támogatással óhajtják ezt megelőzni. A közkiadások viszonylag magas értéket képviselnek, nagyjából a GDP felét, különösen nagy szám ez Magyarország relatív kicsi bevételéhez képest. Az államadósság és a viszonylag magas kiadások az okai annak, hogy kevés mozgástér mutatkozik arra, hogy az idősödő társadalom okozta megnövekedett költekezés pénzügyi kockázatait reálisan felmérjék. A kormány csökkenteni akarja a kiadásokat, mégpedig úgy, hogy a közalkalmazottak bérét növeli, egyúttal csökkenti a szociális kiadásokat. A kiadások relatív nagy része általános közszolgáltatások finanszírozását szolgálja; magyarázható ez azzal, hogy a munkaerő legnagyobb része a közszférában végzi tevékenységét. Ezzel szemben meglehetősen kis hányad marad az egészségügyi kiadásokra, ami az alacsony egészségügyi szintet és az egészségügyi dolgozók kivándorlását is okozza. Az oktatásra fordított kiadások is rendkívül alacsonyak.Az elmúlt évtizedekben a gazdaság átszervezése megváltoztatta a munkaerőpiaci igényeket, ami a képzettségi szintet illeti. Mostanra sokkal inkább a technológiai tudás az, ami előtérbe került, és ami leginkább jó álláslehetőséget jelentett. Ugyanakkor az oktatási rendszer erre nem reagált kellőképpen: a diplomások nem tudnak könnyen állást találni; a felsőoktatásba való jelentkezések száma nőtt, de a diplomák értéke csökkent; a foglalkoztatottsági növekedés alacsony, ami rendszerint nagy számban eredményez pályaelhagyást.Az oktatási rendszerben beállt változások nem oldják meg az alacsony foglalkoztatottsági rátát és a magas munkanélküliséget, ugyanakkor a magasan képzett munkaerőre való igény a jövőben növekedni fog. Azt sem szabad elfeledni, hogy az öregedő társadalom miatt egyre nagyobb szükség lesz olyan fiatalokra, akik magas jövedelmet tudnak elérni, ezzel fenntartva a társadalmi egyensúlyt. Ezek a többletforrások nem alapozzák meg az oktatásban azt a minőségi változást, amiért az elmúlt hónapokban küzdöttek a civil mozgalmak és a szakszervezetek. Az egészségügy területén 12 százalékos forrásbővülést prognosztizálnak, ami a GDP-hez viszonyítva minimális emelkedést jelent. Ha kiadási oldalról nézzük, akkor valójában még csökken is az erre a területre fordított források aránya. 2016-ban a tervek szerint a kiadások 9,5 százaléka megy el az egészségügyre, 2017-től már csak 9,4 százalék. A gyógyító-megelőző kiadások a GDP 2,7 százalékára nőnek majd jövőre, ezt egészíti ki a gyógyszertámogatások 313 milliárdos kerete, ami az idei 326,2 milliárdhoz képest csökkenést jelent. A korábbi hírek szerint a kormány lemondott az új fővárosi kórház építéséről, a 2017-es költségvetésben mégis 4 milliárdot elkülönítettek erre a célra. A szociális juttatások, a nyugdíjak terén nem lesz érdemi emelkedés. A költségvetésből és a konvergenciaprogramból az olvasható ki, hogy jövőre a nettó átlagkereset változása kisebb mértékű lesz, mint idénre tervezték, 2016-ban ugyanis 5,6 százalék, míg jövőre 5,1 százalék a tervezett. Hosszabb távon a kiadások nagy részét az idősödő társadalom fogja kitenni, ami Magyarországon sokkal előrehaladottabb fázisban van, mint más országokban. A népességszám 1981-ben tetőzött, a termékenységi ráta az egyik legalacsonyabb Európában, így ennek következményeképpen a népességszám 2060 környékére várhatóan 9 millió környékére esik le. [[12.50]] A középkorúak bázisa eddig stabilnak volt mondható, de hamarosan az egyik legkisebb lesz arányuk a teljes népességhez képest európai viszonylatban, ami a legrosszabb mutatóhoz vezet majd az idősfüggőség tekintetében. Ha a jövedelmi felzárkózás teljesen eltűnik, akkor bevándorlásról nem beszélhetünk majd, viszont a magasan képzett munkaerő kivándorlásáról annál inkább. Mindent egybevetve, az idősödő társadalom okozta kifizetési kényszer a munkaerő hanyatlásához vezet majd. Az adótörvény-változások alapján érdemi segítség a családok számára az általános forgalmi adó egyes termékeket érintő csökkentése lesz. A költségvetési kiadások növekedései között az egyik legnagyobbat a lakásépítési támogatások jelentik. Jövőre a CSOK miatt 211 milliárd forintot szánnak erre, ugyanakkor ez csupán a társadalom szűk részét érinti majd, ezért általános hatása a családokra nézve nem lesz. A jövő évi költségvetés jelentős életszínvonal-javulást nem fog ezért hozni. A kiadások oldalának elemzése alapján a magyar állam rendkívül aktív szerepre készül 2017-ben, ugyanis 18 186 milliárd forintot tervez elkölteni az idei évre betervezett 15 956 milliárd forinttal szemben. Ezzel a 2230 milliárd forintos többletkiadással, kiadásnövekedéssel az államháztartás teljes kiadási oldala eléri a tervezett GDP 48,8 százalékát. A kiadások részletes funkcionális bontása alapján jól látható, hogy mely területek lesznek fontosak a kormánynak 2017-ben. A gazdasági funkciók ellátására költött összegek 2788 milliárd forintról 38 százalékos növekedéssel 3860 milliárd forintra emelkednek. Az állam működési funkcióira, saját magára lényegesen többet költhet, 12 százalékkal, azaz 340 milliárd forinttal 3133 milliárd forintra nőnek ezek a kiadások. Az egyetlen csökkenő tétel az államadósság kezelése után fizetendő 7 százalékos csökkenés, mert az államnak egyre kisebb kamatkiadást kell fizetnie. A kamatcsökkenésből adódóan több mint 500 milliárd forinttal kevesebbet kell fizetni az adósságok után, mint 2015-ben. Itt kell megemlíteni, hogy Matolcsy György szerint az elmúlt években az általa sikerként megfogalmazott növekedési fordulat legfontosabb rejtett forrása a forint árfolyamának gyengítése volt. Az MNB elnöke szerint 10 százalékos forintleértékelődés 0,5-0,8 százalékkal emelheti a magyar GDP szintjét. Emiatt mesterségesen mintegy 20 százalékkal gyengítették a forintot a korábbi árfolyamhoz képest, ami azt eredményezte, hogy a korábban devizában eladósodott háztartások súlyos terhet kaptak a nyakukba, s ezzel családok százezreit hozták sokszor reménytelen helyzetbe. A gazdasági növekedést jövőre is az ismét felpörgő uniós támogatások és a kormányzati beruházások segíthetik. Az állam 2017-ben közel 1165 milliárdot költ infrastrukturális fejlesztésekre, közlekedésre, sportlétesítményekre, ami meghaladja a GDP 3 százalékát. A Nemzeti Fejlesztési Minisztérium kiadásai tükrözik legjobban a választási költekezést. A minisztérium 321,7 milliárddal költhet többet. A kiemelt közúti projektekre 279 milliárd forint jut, ez 119 milliárddal magasabb az idei keretnél. 10 milliárdból kezdik meg a Budapest-Belgrád vasútvonal felújításának előkészítését, amely az ország legpazarlóbb vasúti beruházásának ígérkezik, ráadásul a létjogosultsága is megkérdőjelezhető. A fővárosi közlekedési beruházásokra 9,1 milliárd, a Hungaroring Zrt. támogatására 13,1 milliárd jut, a 2017-es úszó-vb-re az eddig elköltött tízmilliárdokon túl további 14 milliárdot különítettek el, s folytatódik a stadionfejlesztési program is 64,6 milliárd forint értékben. Jövőre, a választások közeledtével, a kormány a modern városok programra 153 milliárd forintot költhet el. A 27 százalékos áfa az OECD-tagállamok közül a legmagasabb, de az adóbeszedés hatékonysága jóval az elvárt szint alatt van, köszönhetően az adóelkerüléseknek. Az Európai Bizottság számítása szerint az áfarés 24 százalékos, ez 9 százalékponttal magasabb, mint az EU-s átlag. Más szóval: egy esetleg 19 százalékos áfakulcs bevezetésével ugyanaz a bevétel lenne elérhető. A kormány csalásellenes intézkedések meghozatalával támogatja az áfabeszedést, különösen az online kasszák kötelezővé tételével. Ennek megvolt már a hatása, 0,6 százalékponttal nőtt az áfabevétel GDP-hez viszonyított aránya. A kormány tervezi, hogy egyéb szolgáltatásokra is kiterjeszti ezt a bekötési kötelezettséget. Az áfabeszedés hatékonyabbá tétele széles spektrumot kell hogy lefedjen, tekintettel arra, hogy a kétezres években a szürkegazdaság a teljes gazdaság 10-17 százalékát tette ki, és ez a szám valószínűleg azóta sem csökkent. Az üzleti befektetések bővülése javíthatja a termelékenységnövekedést és szélesítheti a külpiaci értékesítési lehetőségeket. A gazdasági válság előtt szoros kapcsolat volt a gazdasági aktivitás és az üzleti befektetések között. Ezen a területen további növekedésre van szükség. Javítani kell az üzleti kiszámíthatóságot, csökkenteni kell a vállalkozások adóterheit. Korábban a finanszírozási források is kiapadtak, köszönhetően annak, hogy a bankszektor megszigorította a hitelezés feltételeit. Ez leginkább a hazai kkv-szektorra volt hatással, ugyanis a multik továbbra is a nemzetközi pénzpiac nyújtotta szolgáltatásokat tudták igénybe venni. A Növekedési Alap eredményezett néhány új befektetést, de sok esetben a már meglévő, rosszabb feltételű hitelek törlesztésére használták fel. Az egyéb finanszírozási források nem játszanak jelentős szerepet Magyarországon. A fejlődő tőkepiacok jelenthetnék a finanszírozás egy új forrását, de ez egy lassú folyamat, mely átláthatóságot, megbízhatóságot, az információk összehasonlíthatóságát és a pénzügyi stabilitási problémák helyes kezelését igényli. Ugyanakkor a befektetői bizalmat meg kell erősíteni, méghozzá egy olyan keretszabályozással, ami növeli a szektor versenyképességét. A beáramló működőtőke-befektetések az üzleti befektetések felét teszik ki, de látni kell, hogy leginkább az autógyártásban érdekelt nagy német cégeknek köszönhető ez. Ennek hatása, hogy Magyarország ágazatfüggővé vált ebben a kérdésben. Egy évvel ezelőtt a költségvetési vita során is elmondtam, hogy az Európai Bizottság milyen országspecifikus javaslatokat fogalmazott meg Magyarország részére. Az ajánlás többek között felhívta a kormány figyelmét arra, hogy tegyen intézkedéseket a reálgazdaság rendes hitelezésének helyreállítása érdekében, szüntesse meg a piaci alapú portfóliótisztítás akadályait, és csökkentse jelentősen a bankszektorban megnövelt állami tulajdonból fakadó kötelezettséggel összefüggő kockázatokat. Évek óta visszatérő javaslat, hogy mérsékelje a torzító hatású ágazati különadókat, szüntesse meg a piacra lépés indokolatlan akadályait a szolgáltatási ágazatban, ideértve a kiskereskedelmi ágazatot is; csökkentse az alacsony jövedelmű munkavállalókat terhelő adóéket, és ennek érdekében terelje át az adóterheket a növekedésre nézve kevésbé torzító területekre; folytassa az adócsalás elleni küzdelmet, fejlessze tovább a korrupció elleni küzdelem kereteit; erősítse meg a közbeszerzési rendszer versenyt ösztönző és az átláthatóságot előmozdító struktúráit, amely, ismervén a hazai közbeszerzési eljárások tapasztalatait, különösen fontos. Ezeken a területeken azóta sem történt előrelépés, s az idei költségvetés sem veszi figyelembe a megfogalmazott ajánlásokat. Összességében elmondható, hogy a jövő évi költségvetés nagyon optimista számokkal számol. Azonban azzal, hogy százmilliárdokat költenek el felesleges, indokolatlan beruházásokra, az azt követő években a szerkezetileg amúgy is gyenge lábakon álló gazdasági növekedés jelentősen mérséklődni fog. Így a fenntartható növekedés nincs megalapozva, és könnyen lehet, hogy a 2017-re tervezett 3,1 százalékos növekedés sem fog teljesülni. Egyértelműen látszik, hogy ezzel a költségvetéssel már a 2018-as választásokra készülnek. A 2017. évi költségvetési törvényjavaslatot az MSZP-frakció az elmondottak miatt nem tudja támogatni. Köszönöm a figyelmüket."
5,u2016-11-08-9,Opposition,MSZP-frakció,0.36328125,2016-11-08,0.053473640233278275,"Köszönöm szépen a lehetőséget. Tisztelt Ház! Kedves Képviselőtársaim! Napirend előtti hozzászólásomban három dologról szeretnék beszélni, egyrészről a szegénységről, a dolgozói és a lakhatási szegénységről. Teszem ezt elsősorban azért, mert a héten van a szociális munka napja, és most van lehetőségünk arra, hogy napirend előtti felszólalásunkban is emlékeztessük képviselőtársainkat erre a megemlékezésre, hiszen már évtizedes hagyomány, hogy a szociális területen dolgozóknak megköszönjük a munkájukat. S két és fél héttel ezelőtt volt a szegénységellenes küzdelem világnapja, és erre vissza kell hogy utaljak. A napokban látott napvilágot az OECD-nek egy jelentése, amely szerint duplájára emelkedett az éhezők száma. Mintegy öt évvel ezelőtt 17,4 százalékot mértek, és ma már meghaladja a 30 százalékot azoknak a száma, akik nem jutnak megfelelő táplálékhoz Magyarországon. Ez nagyon érdekes, mert mellette megjelent az Élelmiszerbanknak egy kimutatása, amely szerint a magyar társadalom több mint 23, majdnem 24 százaléka a nélkülözők kategóriájába tartozik. Ez nem feltétlenül a mindennapi éhezést jelenti, de az biztos, hogy ezek az emberek megfelelő minőségű élelmiszerhez nem jutnak hozzá. Tisztelt Ház! Kedves Képviselőtársaim! Szeretném felhívni a figyelmüket arra, hogy a közelmúltban jelent meg egy másik jelentés az Európai Bizottság részéről, amely szerint Magyarországon évente 2 millió tonna olyan élelmiszer kerül kidobásra, amely egyébként még fogyasztható lenne. Azt gondolom, erre valamilyen megoldást kéne keresnie a kormánynak, hogy ez ne így történjen. Szeretnék néhány gondolat erejéig időzni annál, hogy látjuk azokat az értékeket, amiket a kormány a politikájában a szociális ügyek terén is megjelenít, ezt fordított újraelosztásnak hívjuk. Kedves képviselőtársaim, ma Magyarországon másfél millió olyan ember van, akinek a havi jövedelme nem éri el az 55 ezer forintot, és a leggazdagabbak és a legszegényebbek közötti jövedelemkülönbség ma már közel a harmincszorosára növekedett. Itt kell megjegyeznem, hogy az elmúlt években sajnálatos módon növekedett a dolgozói szegénység. Egy-két évtizeddel ezelőtt még azt gondoltuk, hogy a munka megvéd a szegénységtől, de ma már nem így van. Nagyon érdekes és tanulságos az, hogy a diplomával rendelkezők körében ugyan alacsony a munkanélküliség, sőt az országban a legalacsonyabb, mégis a diplomával rendelkezők dolgozói szegénysége kétszeresére emelkedett az elmúlt években. Szeretnék néhány statisztikai adatot említeni önnek, államtitkár úr, mert gondolom, ön válaszol majd rá. Rendszerint elbeszélünk egymás mellett, ettől függetlenül én csak mondom a magamét. Tételesen megnéztem a Központi Statisztikai Hivatal adatait, és azt láttam, hogy Heves megyében az egészségügyben dolgozók átlagjövedelme 92 538 forint. Azt hiszem, megállapíthatjuk, hogy ennyi pénzből nem lehet megélni. Az egészségügyben nagyon sokan dolgoznak olyanok, akik fizikai munkát végeznek, a kórházak és a rendelőintézetek üzemeltetéséért felelősek és ott dolgoznak. A fizikai munkát végzők átlagos jövedelme 59 381 forint. Ehhez az égvilágon semmilyen magyarázatot nem kell hozzáfűzni! De nem jobb a helyzet az oktatás területén, nem jobb a helyzet a tudományos és műszaki foglalkoztatás területén sem. A szociális szféra nettó bére 2010-ben, kedves képviselőtársaim, meghaladta a 83 ezer forintot, és a múlt év végére - szintén a KSH adatait mondom - nem érte el a 70 ezer forintot. Ezért nem lehet csodálkozni azon, hogy elhagyják a pályát a szociális területen dolgozók, nem lehet csodálkozni azon, hogy Nyugat-Magyarországon már nincs szociális munkás, mert mindenki Grazban vagy Bécsben dolgozik. Kedves Képviselőtársaim! Szeretnék néhány dologra kitérni a lakhatási szegénységet illetően. A múlt héten említettem egy interpellációban, hogy a Nemzeti Bank kimutatása szerint 15 ezer család vár árverésre, körülbelül 400 ezer család várja azt, hogy kikapcsolják nála a villanyt, 200 ezer család, hogy a gázt, és 130 ezer család, hogy a távhőt lekapcsolják náluk. Tudom, államtitkár úr fogja mondani, hogy mennyivel csökkent a rezsitartozásokkal rendelkezők száma. Mégis azt gondolom, kormányzati intézkedés kell ahhoz, hogy Magyarországon legyen egy koherens lakáspolitika. Nem kerül pénzbe, hogy visszaállítsák a lakhatási támogatást, nem kerül pénzbe, hogy visszaállítsák a normatív adósságkezelési szolgáltatást. És közel 400 ezer üresen álló lakás van ma Magyarországon. Ezek egy huncut fillérbe sem kerülnek, csak kormányzati szándékba. Köszönöm szépen, hogy meghallgattak."
5,u2020-06-12-9,Opposition,MSZP-frakció,0.330810546875,2020-06-12,0.9895841479301453,"Köszönöm a szót, elnök úr. Tisztelt Képviselőtársaim! Korábbi önkormányzati vezetőként nem meglepő, hogy következetes maradok, és ahogy a megelőző öt évben, most is elsősorban az önkormányzatokhoz, az önkormányzati részhez kívánok hozzászólni a költségvetés kapcsán; képviselőtársaim a szociális, az oktatási, az egészségügyi kérdésekben a korábbi napokban már elmondták az MSZP álláspontját. A Magyarország 2021. évi költségvetéséről szóló törvényjavaslat megerősíti azokat a korábbi sajtóhíreket és az önkormányzatokkal szemben eddig is megtett kormányzati lépések irányát, amelyek arra irányulnak, hogy az önkormányzati források elvonása egyre nagyobb mértékeket fognak ölteni, amelyek egyébként ráadásul, ahogy látjuk, túl fognak mutatni a 2021. éven is. A jövő évi állami költségvetés tervezetét olvasva az a meggyőződésem, hogy az önkormányzatok pénzügyi kivéreztetése tovább folytatódik. Pénzügyileg olyan helyzetbe kerülnek a helyhatóságok, hogy tulajdonképpen az önkormányzati alapfeladatok ellátása is nehézséget fog jelenteni a települések számára. Úgy néz ki, hogy a települések pénzügyileg teljesen el fognak lehetetlenülni, és tulajdonképpen ez az ott élőket jelentős mértékben fogja érinteni. Egyre több pénzt von el az önkormányzatoktól a kabinet. Van egy friss felmérés, amelyet a TÖOSZ készített az elmúlt hónapban több száz önkormányzat megkérdezésével, abból világosan kiderül, hogy a települések közel 20 százalékának már most sincs semmilyen tartaléka, de egyébként további felmérési adatokat is tartalmaz ez a megállapítás, többek között azt, hogy a települések 14 százaléka képes működni fél évig hitelfelvétel nélkül, mint ahogy egyébként az is, hogy a települések 50 százalékának van legfeljebb két hónapra elegendő pénzügyi tartaléka. Azt is megállapítja ez a felmérés, hogy a 3200 település közül a jövő évben 2300-nak semmilyen adóbevétele nem lesz, hiszen ezeken a településeken jelentős mértékben nincs vállalkozás, amely után iparűzési adót fizetnének, nincs olyan turisztikai látványosság, amely miatt az idegenforgalmi adó érintené őket, és most elestek a legfontosabb bevételi forrásuktól, a gépjárműadótól is. Amikor a kormány azt mondja, hogy egyébként emeli a települések támogatását, valójában nem tesz mást, mint hogy lélegeztetőgépen tartja a bevételüktől megfosztott településeket. Azon a 900 településen, ahol egyébként meg van iparűzési adó, a gazdaság visszaesése miatt csökkenő bevétellel számolnak, de hogy mekkora lesz az a lyuk, azt még senki nem tudja, 1-70 százalék is lehet a településeknél ez az elmaradás. Mint ahogy a TÖOSZ, úgy én is csak bízom abban, hogy egyébként az adóelőleg-feltöltés eltörlése az iparűzési adónál nem okoz majd komoly likviditási problémákat a településeknél. Persze mondhatja a kormányzat, hogy egyébként minden korábbi évinél képest lényegesen több forrást ad az önkormányzatoknak ez jelenleg egyébként 857,8 milliárd forint , csakhogy a képet a másik oldalon árnyalja, ahogy már említettem, hogy a kormány tulajdonképpen elveszi a településektől a teljes gépjárműadó-bevétel rájuk eső részét, ami egyébként ebben az évben már megtörtént, és a következő évben is folytatódik. És akkor még itt van a szolidaritási hozzájárulás, egyébként ez az összeg a költségvetésben csak könyveléstételileg adó, a gyakorlatban a központi költségvetés ezt az összeget egészen egyszerűen nem fizeti ki az érintett önkormányzatoknak, csökkentve ezzel a támogatásukat. A szolidaritási hozzájárulás megemelése szintén jelentős lyukat fog jelenteni a települések életében. 2021-ben 161 milliárd forintot vesz el a településektől az állam azzal, hogy a korábbi adóerőképesség-számítás szerint a 34 ezer forint/főről 22 ezer forint/főre vitte le a beszámítási szabály szerint az adóerő-képességet, ami egyébként valahogy teljesen véletlenül összefügg azzal, hogy körülbelül 1800 olyan település van, ahol az elmúlt időszakban az önkormányzati választáson az ellenzék jobban szerepelt. A képet egyébként tovább árnyalja az is, hogy a teljes önkormányzati szektor összbevétele amiben egyébként benne van az önkormányzatok teljes bevétele is alig lesz valamivel több 2021-ben, mint 2020-ban; ez egy 1,5 százalékos emelkedést jelent, 3000 milliárd körülire taksálható ez az összeg. De hogyha megnézzük a jegybank számításait és egyébként a kormány számításait is, hogy 3 százalékos inflációval számolunk, akkor ez a 1,5 százalék mindjárt mínusz 1,5 százalékot jelent, azaz a települések összbevétele reálértéken 1,5 százalékkal fog csökkenni. [[8.40]] Említettük, hogy a járvány és a válság miatt az önkormányzatok kiadásai sajnos nőttek, a bevételeik ugyanakkor jelentős mértékben csökkentek. A helyzetükön pedig a kormány csak rontott azzal, hogy egyébként elvette a gépjárműadó-bevételt, vagy ideiglenesen ingyenessé tette akár a parkolást, vagy éppen elvette a vendéglátóhelyek közterület-használatát. Hogy jók vagy rosszak voltak ezek a döntések, ez vitatható. Tényszerűen nyilván megállapítható, hogy volt valamelyiknek létjogosultsága. Egy biztos, tényként elmondhatjuk, hogy az önkormányzatok bevételénél ezek problémát okoztak. A TOÖSZ azt is megkérdezte egyébként a saját településeitől, hogy hogyan próbálták megoldani ezeket a problémákat. Hát, az önkormányzatok jelentős része azt mondta, hogy rendeleteket módosítottak a beruházások elhalasztásáról, pályázatok felfüggesztéséről, ingatlanok eladásáról, vagy éppen tiszteletdíjak, költségtérítések csökkenéséről vagy létszámleépítésekről határoztak. Közvetlen választókerületemben, Szegeden is érzékeltük a járvány okozta hatást. Közel 5 milliárd forint bevételkieséssel számolt az önkormányzat, melyben egyébként 100 milliós nagyságrendben benne van a védőfelszerelések, fertőtlenítőszerek vásárlása a szociális dolgozóknak, orvosoknak. 250 millió forint a parkolás ingyenessé tétele. Az önkormányzati cégek bevétele közel 1 milliárd forint. A tömegközlekedésnél azzal, hogy nyilván lényegesen lecsökkent a tömegközlekedés, 750 millió forintos bevétellel számolunk. A gépjárműadó Szegedre eső része 500 millió forintot jelentett, és a város segítette a vállalkozásokat is azzal, hogy elengedte az önkormányzati bérlemények bérleti díját, ez százmilliós tételt jelentett. És akkor itt van a legnagyobb tétel, a hipa, a helyi iparűzési adó, amelyet mi is csak tervezni és számolni tudunk, melynek következő évi hatása 650 millió forintot jelent. Ahogy megnéztük a 2021-es költségvetést, azt tudjuk elmondani, hogy a tömegközlekedés finanszírozása is jelentős mértékben változik az önkormányzatok életében. Addig, míg egyébként Szeged városa ebben az évben 328 millió forintot kapott, a következő évben ez az összeg eltűnik. Nem véletlen. A korábbiakban egyébként itt vitatkoztunk arról a törvényről, hogy az iparűzési adót elsősorban jelentősen a helyi közlekedés fordítására kell fordítani, csak pontosan ez az a bevétel, ami a legnagyobb kockázattal terhelt a települések számára a következő évre is. Folytatva a sort, a 2024-es költségvetéshez csatolta a kormány a 2024-ig szóló költségvetési kitekintését is. Bár egyébként ez nem kötelezi semmire a kormányt, de az azért világosan kiderül, hogy mégis mi az irány az önkormányzatok jövője szempontjából, hogyan számol a kormány ezekkel a bevételekkel, elsősorban most már nem az önkormányzatok bevételeként, hanem a sajátjaként. Ebből a dokumentumból kiderül, hogy maradni fog a szolidaritási adó 2021 után is egészen 2024-ig, és a gépjárműadót sem tervezik egyébként visszaadni 2024-ig. Ha csak ezt a két tételt megnézzük, akkor 2021 és ’24 között 365 milliárd forintot vesznek el a gépjárműadó miatt, és 640 milliárdot a szolidaritási hozzájárulás gyanánt. Ez közel ezermilliárd forintot jelent az önkormányzatok kasszájából mint elvétel. És hát jön a megmentés, mert a kormány segít természetesen az önkormányzatoknak, hiszen lehetővé teszi számukra a további eladósodást. Benne van a törvényben, hogy a stabilitásról szóló törvény szerint lehetősége lesz természetesen a településeknek éven túli hitelekhez. Erre egyébként be van állítva egy 200 milliárd forintos hitelkeret. Ugyanakkor ezzel a probléma nem fog megoldódni. A települések finanszírozási problémája tovább fog gyűrűzni, és egyébként pont arra mutat rá, amiről egyébként most is vagy az elmúlt években is beszéltünk, hogy a szektor forráshiányos. Összegezve tehát, a jövő évi központi költségvetésben 2020-hoz képest a 2021. évben többletforrás nincs, csupán belső átrendezés látható. A helyi önkormányzatok alrendszere az államháztartásnak, a kapott támogatások nagysága nem éri el egyébként a teljes központi költségvetés kiadásának 5 százalékát, ezért úgy mint önkormányzati szektor, a kormányzat számára nem is bír nagy jelentőséggel. A kormányzati cél csupán annyi, hogy az önkormányzatok a rábízott feladataikat rendben ellássák, és hogy egyébként nagy mozgástere ne legyen a következő években sem. Az adóerő-képesség szerinti számítással, a különadókkal, a szolidaritási hozzájárulással jelentősen csökken az összes többi önkormányzat mozgástere, és én azt gondolom, hogy ez hosszú távon senkinek sem jó. Rá kell azonban arra is mutatni, hogy az önkormányzatokat sújtó intézkedések nagyrészt olyan megoldásokkal valósulnak meg, amelyek nem közvetlenül az önkormányzatokat, hanem a helyben élő embereket, a magyar háztartásokat veszélyeztetik. Végső soron tehát nem az önkormányzatokon vagy éppen az ellenzéki pártokon állnak bosszút azzal, hogy egyébként a települések forrásait csökkentik, hanem a magyar háztartásokon, ahol egyébként, higgyék el, képviselőtársaim, úgy, ahogy ellenzéki szavazó, úgy kormánypárti szavazó is van. Ennek a sarcpolitikának tehát semmi köze a válságkezeléshez, semmi köze a szolidaritáshoz. Arról van szó, hogy a kormány egyszerűen nem képes elviselni azt, hogy tőle független önkormányzatok működnek, ezt pedig 2019 óta már megtehetnék, hogy a kormány ezt tudomásul veszi. A válságkezelés pedig, higgyék el, nem lehet sikeres az önkormányzatok kivéreztetésével. A bajba került állampolgárok elsőként ugyanis mindig az önkormányzatok ajtaján kopogtatnak. Természetes is, hiszen a fizikai közelség ott van. Őket találhatják meg leghamarabb, mint ahogy egyébként a vállalkozások is így teszik. Ezért is támogatja egyébként a világ összes kormánya az önkormányzatokat. Látjuk, hogy Ausztriában mi történt, és hogyan, milyen mértékben támogatták az önkormányzatokat, mert erre szükség van. Sajnálatos módon Magyarország Kormánya most is abba a törpe kisebbségbe tartozik, amely szembemegy a világszerte uralkodó tendenciákkal. Pontosan ezért tette az MSZP és teszem én is az évek óta már megtett módosító javaslataimat, amelyek egyébként, remélem, hogy most a kormánypárti oldal részéről is befogadásra találnak, hiszen ennek most talán mindennél nagyobb és fontosabb a létjogosultsága. Teszem a módosító javaslataimat azért, mert pontosan látszik, hogy hogyan ment végbe 2014 óta a helyi önkormányzatok leépítése a források elvételével vagy épp a feladatok átcsoportosításával. A módosító javaslatom lényege pedig nem más, mint hogy a gépjárműadó teljes egészében maradjon a településeknél, és ahogy egyébként a személyi jövedelemadó egy része, annak idején 10 százaléka is a településeknél volt, szintén maradjon a településeknél, hiszen be kell látni, és meg kell értenie a kormánynak is, hogy nem az önkormányzatokat sújtjuk elsősorban azzal, hogy az önkormányzati forrásokat elvesszük, hanem a településen élőket, és ha nem lesz az önkormányzatoknak forrása, akkor közterületeket nem tudunk rendben tartani, fejlesztéseket nem tudunk megvalósítani, szociális támogatásokat nem tudunk nyújtani. Engedjék meg, hogy még egy módosító javaslatról tájékoztassam önöket. A kormányzat 2017-ben hozott egy döntést, hogy Szeged városában, amely egyébként nemcsak a várost, hanem a megyét érinti mind gazdasági, mind kulturális szempontból, meg kívánja építeni a déli tiszai hidat. Kormányhatározat született már e tekintetben kétszer is. A tavalyi évben előterjesztést is hoztam a tisztelt Ház elé, hogy támogassák ezt a javaslatomat. A tavalyi évben szintén költségvetési módosítót nyújtottam be a tekintetben, hogy legalább az előkészítő munkák valósuljanak meg. Most is ezt teszem: azt kérem a kormányzattól, hogy kétmilliárd forint összegben az előkészítési munkákat támogassák. Köszönöm a szót, elnök úr."
5,u2020-06-11-153,Opposition,MSZP-frakció,-0.986328125,2020-06-11,0.03631877526640892,"Köszönöm szépen. Tisztelt Elnök Úr! Államtitkár Úr! Képviselőtársaim! Nincs még egy olyan ország a világon, amely nem segíti a járvány miatt megroggyant önkormányzatokat, hanem épp ellenkezőleg, kifosztja és megadóztatja őket. Nincs még egy olyan ország, ahol a válságot politikai bosszúhadjáratra használnák fel úgy, ahogy azt a Fidesz-kormány teszi. Teljesen világos, hogy az önkormányzatok anyagi kivéreztetésének semmi köze a járványhelyzethez. Elárulja ezt az, hogy az egyre növekvő elvonásokat az Orbán-kormány 2024-ig tervezi behajtani. 2024-ig, amikor az önkormányzati választások lesznek. Ez elárulja, hogy szó sincs a válságkezelésről. Ez politikai bosszú az ellenzéki vezetésű önkormányzatok ellen. A gépjárműadó elvonásának tervezett összege 2024-ben már csaknem a duplája lesz az eddiginek, a szolidaritási hozzájárulásnak nevezett önkormányzati adó idén 43 milliárd forint volt, jövőre már 160 milliárd forint lesz, vagyis a Fidesz csaknem négyszeresére emeli. Láthatóan úgy találták ezt ki, hogy az elvonások leginkább az ellenzéki vezetésű, nagyobb városokat sújtsák. Budapest esetében ez a teher az idei 10 milliárd forintról drámai mértékben emelkedik csaknem a négyszeresére. [[19.50]] A szintén ellenzéki vezetésű Tatabányán a szolidaritási hozzájárulás 1,5 milliárd forint, ehhez jön még a 200 milliós gépjárműadó-elvonás, ami brutális megterhelést jelent a városnak. Mindez jól érzékelhetően illeszkedik azon intézkedések sorába, amelyekkel szintén az önkormányzatoktól veszik el a pénzt. A különleges gazdasági övezetek kijelölésével a települési önkormányzat adóbevételeit a kormánypárti megyei önkormányzatokhoz irányítják. Ahol pedig nincs ilyen kijelölt különleges gazdasági övezet, ott sem rendelkezhetnek a helyi önkormányzatok szabadon a befolyt iparűzési adóval, mivel azt elsődlegesen a helyi tömegközlekedés finanszírozására kell hogy fordítsák. Ennek az adónak a felhasználási korlátozása is erősen szűkíti az önkormányzatok anyagi mozgásterét. A parkolás ingyenessé tételével is megfosztják az önkormányzatokat a korábban biztosnak hitt bevételeiktől, miközben nem is világos, hogy mennyiben segítette ez a járvány elleni védekezést, de az önkormányzatok anyagi ellehetetlenítésére igencsak alkalmas ez a módszer. Még egyszer mondom: nincs még egy olyan ország, amely segítség helyett kifosztaná az önkormányzatokat, az egész világon csak a Fidesz tesz ilyet ez gyalázatos. Azért gyalázatos ez, mert a Fidesz által elvett adóforintokat a helyben élő vállalkozások és az ott dolgozó emberek termelték meg. Mondhatják persze, hogy az elvont bevételt pántlikázva, a ma meglévő normák alapján kapják vissza, de semmi garancia nincs arra, hogy a normatíva tárgya, alapja és összege változatlan marad. Ha elveszik a helyi önkormányzatok pénzét, azzal a működésüket lehetetlenítik el. Egy ilyen, rablással felérő pénzlenyúlás után könnyű a jó kormányt játszani a tehetetlen önkormányzatokkal szemben. Persze, haragudjanak a munkanélkülivé vált emberek az önkormányzatra, mert nem tud segélyt adni! De azt már kevesen tudják, hogy ezt a pénzt a Fidesz vette el. Könnyű így azzal dicsekedni, hogy a központi költségvetés főbb számai helyreállnak, mivel ezt a pénzt a Fidesz az önkormányzatoktól veszi el. Csak a gépjárműadó és a szolidaritási hozzájárulás esetében 156 milliárd forinttal többet vesznek ki az önkormányzatok zsebéből. Teszik ezt ráadásul úgy, hogy miközben az elvonások egyre növekszenek, addig minden korábbi feladat az önkormányzatoknál marad. Lehetetlen feladat mindent fizetni továbbra is, csak jóval kevesebb pénzből. Pedig ha valakiknek köszönettel tartozik a kormány a járvány kezelése során, azok épp az önkormányzatok, a települések helyi vezetése ugyanis nagymértékben segítette az eredményes védekezést. Tájékoztattak, segítették a lakosságot, kiemelten az idős korosztályt, az ellátásra szorulókat, az alacsony jövedelműeket. Azt kell mondanom, hogy a 2019 októberében megválasztott ellenzéki vezetésű önkormányzatok különösen jól teljesítettek ebben a tekintetben. Elég, ha csak összehasonlítjuk két, egy ellenzéki és egy fideszes vezetésű önkormányzat intézkedéseit, vegyük a XV. és a XVI. kerület példáját. A XV. kerületben, Hajdu László polgármester társam utódjánál, Németh Angéla polgármesternél koronavírusteszteket végeztek az önkormányzat szociális intézményeiben, három hónapos halasztást adtak az önkormányzati lakások bérlőinek, 50 ezer forintos ápolási támogatást adtak a kórházakból hazaküldött betegek családjának, vagyoni helyzettől függő közösköltség-támogatást és rendkívüli álláskeresési támogatást adtak. Ezek mind-mind olyan intézkedések, amilyeneket hiába keresünk a fideszes vezetésű XVI. kerületben. És akkor önök pénzbehajtó bosszúhadjáratot indítanak az önkormányzatok ellen. Inkább segítséget kellene adni nekik, hogy a jelenlegi létszámban és bérszinttel megtarthassák a szakembereiket. A Magyar Köztisztviselők, Közalkalmazottak és Közszolgálati Dolgozók Szakszervezete szerint ugyanis tartani lehet attól, hogy a fideszes elvonások miatt, az elvonások következtében köztisztviselők, óvónők, szociális intézmények munkatársai, bölcsődei dolgozók és más alkalmazottak válhatnak munkanélkülivé a többségük nő. Persze tudjuk, a Fidesznek jobb, ha ezek az emberek közmunkásként, az eddigi fizetésük töredékéért dolgoznak majd. Az MSZP szerint azonban meg kell védeni ezeknek a szakembereknek a munkahelyét és az eddigi fizetésüket. Észre kellene venni végre az embereket, és a segítséget nekik kell nyújtani. Itt a lehetőség, hogy a költségvetés elfogadásánál ne elvegyenek, hanem adjanak, ne romboljanak, hanem építsenek, méghozzá úgy, hogy ezzel munkahelyeket védenek meg. Mondok néhány példát, amelyekkel kapcsolatban módosító javaslatot is benyújtok. Nagykanizsán Orbán Viktor miniszterelnök még 2015. június 23-án, a „Modern városok” program keretében azt írta alá idézem -: „A kormány támogatja Nagykanizsa déli elkerülő útjának megépítését.” Ebből az ígéretből azóta sem lett semmi, ahogy abból a szálloda- és konferencia-központból sem, amelyet Orbán Viktor szintén megígért. Itt a lehetőség, hogy a miniszterelnök lemossa magáról azt, hogy az ott élők hazugnak tartsák, ráadásul ezek a beruházások új munkahelyeket is biztosítanak. Ugyancsak Nagykanizsán, az úgynevezett Kiskastély felújítása is rég időszerű már. Baján a várost délről elkerülő út 5 kilométeres szakaszának megépítése létfontosságú lenne az ott élők számára. A nyírbátori utak felújításával, illetve megépítésével kapcsolatban is több módosító indítványt nyújtok be, remélem, hogy Simon Miklós akinek támogatnia kellett volna, hogy a Területi Operatív Programból Nyírbátor önkormányzata legalább lakosságarányosan nyerjen támogatást, nem sikerült támogatni fogja. Segítenie, és nem akadályoznia kellene a térségben elnyert kerékpárút-pályázat megvalósulását. Ha neki ennyire fontos Nyírbátor, akkor kérem és elvárom, hogy támogassa az általam módosító indítványban benyújtott elkerülőút-beruházást. Kérem, csatlakozzon a módosítómhoz az út II. ütemének a megvalósulása érdekében. Nem sorolom tovább. Ismétlem: az embereket kell nézni, őket kell segíteni. Amikor a Fidesz milliárdokat vesz el az önkormányzatoktól, akkor nem a hivatalokat bünteti, hanem az adott településen élő emberek lehetőségeit, az őket érintő ellátásokat, fejlesztéseket szünteti meg. Persze tudjuk, hogy ezt önök is tudják, hiszen pont az a céljuk, hogy az ellenzéki vezetésű önkormányzatok forrásai csökkenjenek, és így kevésbé tudják ellátni a feladataikat. De kérdezem önöket: hol van ebben a hozzáállásban a hazaszeretet, hol van ebben a bosszúban az önök esküje, hogy a magyar népet szolgálják? Vegyék már észre, hogy a Fidesz a magyar választókat bünteti! Persze lehet, hogy önök azt hiszik, hogy az emberek buták, és az önkormányzatok ellen hergelhetők, de higgyék el: egyre többen átlátnak a Fidesz trükkjein. Az emberek tudni fogják, hogy azért nincs pénz sok mindenre, mert a Fidesz elvette azt és az emberek haragja önök ellen fordul. Így volt ez a legutóbbi önkormányzati választás során, és még inkább így lesz a jövőben. Azt javaslom, ne folytassák ezt a végtelen cinikus bosszúhadjáratot, hanem fogadják el a módosító indítványainkat. Ne csak plakátra írjanak üres és hazug szavakat, hanem végre tettekkel is szolgálják a magyar népet! Itt az idő! Addig cselekedjenek, amíg tehetik, mert kormányon vannak! Utána már késő lesz, mert a magyarázkodásukra nem lesz kíváncsi senki. Köszönöm, hogy meghallgattak."
5,u2015-11-09-59,Opposition,MSZP-frakció,-1.0,2015-11-09,0.13587842881679535,"Köszönöm a szót, elnök úr. Tisztelt Ház! Tisztelt Államtitkár Úr! Az elmúlt hetek-hónapok legnagyobb botránya az, ahogy a kormány az utolsó, valóban értékes nemzeti vagyon, a magyar termőföld eladását tervezi és szervezi. Már az is óriási probléma, hogy jóval a valós európai átlagérték alatt tervezik ellopni közös vagyonunkat, de az még nagyobb botrány, hogy ezzel a cselekedetükkel valójában nem a hazai kis- és családi gazdálkodókat támogatják, hanem saját klientúrájukat építik úgy, hogy jelen rendszerben egy pár hetes aranykalászos gazda tanfolyammal bárki földművessé válhat. Így lett földműves amúgy például az eredetileg gázszerelő Mészáros Lőrinc és több, a Fideszhez közel álló műkörmös, tetőfedő, ügyvéd és orvos. Rosszabb esetben így lettek földművesek a Fidesz volt önkormányzati és országgyűlési képviselői is. Éppen ezért kérdezem önt, pontosan hány fő szerzett aranykalászos gazda képesítést 2015. január 1-je és 2015. június 30-a között, illetve 2015. július 1-jétől napjainkig. Válaszait előre is köszönöm, államtitkár úr."
5,u2016-03-01-49,Opposition,MSZP-frakció,-1.0,2016-03-01,0.09707439690828323,"Köszönöm szépen, elnök úr. Kormánypárti képviselőtársaimtól azt kérdezhetném, hogy elvesztették-e az eszüket, de nem is kérdezem, inkább azt mondom, hogy úgy látom, önök elvesztették tényleg az eszüket. Tehát akkor, amikor egy lopásalapú kormányzás fideszes végrehajtói degeszre tömik a zsebüket, magyarul szabad rablást folytatnak ebben az országában, akkor önök még megfejelik azzal, hogy azt a 200 milliárd forintot is el akarják takarni az emberek szeme elől? Tudják, ott a karzaton ülők mindegyike, de a magyar állampolgárok mindegyike, a csecsemőtől kezdve az aggastyánig 20 ezer forint veszteséget könyvel el az önök 200 milliárd forintos tevékenysége alapján. A saját Alaptörvényüket szegik meg, a 39. cikk (2) bekezdését, azt, hogy a közpénz meg a nemzeti vagyon közérdekű adat. Ezt hágják meg. Zsiványság! A zsiványság zsiványság marad, képviselőtársaim! Nem lehet legitimizálni. Hiába, bármilyen törvények keretei közé sorolják a történetet, a zsiványság, a tolvajlás az marad, mint ami. Ezzel kell önöknek szembenézni. Az, hogy 5 millió forintos pénzt adnak nemcsak Polt Péter feleségének, most Matolcsynak is, tudják az a 225 ezer forint naponta, nagyjából százszorosa annak, amit egy ápoló keres naponta. Ezzel a szégyennel kell szembenézniük, és ezt kell viselniük! A döntéseikért - ahogy Orbán mondta - a felelősségüket viselni kell. 2018 után ez bekövetkezik. Köszönöm szépen, elnök úr."
5,u2019-06-20-111,OTHER,JOBBIK-frakció,0.84814453125,2019-06-20,0.2956431806087494,"Köszönöm a szót, elnök úr. Tisztelt Országgyűlés! Tisztelt Államtitkár Úr! Itt a 2020. évi költségvetési törvény vitájában a mai napon, immár a tizedik órában köszönöm a figyelmét és a türelmét, és sok energiát kívánok a vita további részéhez. Egyúttal pedig szívből örülök, hogy ma is hallhattuk többször, a magyar gazdaság jól teljesít és dinamikusan fejlődik.Egy jól működő demokráciában a törvényalkotás során és így a költségvetési törvény megalkotása során is , úgy gondolom, törekedni kell a társadalmi konszenzusra, ami abban is megnyilvánul, hogy a kormánypárt befogadja az ellenzék javaslatait is. Ma már számos statisztika, számos szám elhangzott itt, a tisztelt Ház előtt, engedjék meg nekem, hogy kettőt most én is idehozzak. Az egyik az 537-es, a másik pedig a 0. Az 537 az a törvénymódosító javaslat, amit a Jobbik-frakció tagjai a tavalyi költségvetési törvényhez módosító javaslatként benyújtottak; a 0 pedig az, amit önök elfogadtak ebből. Csak úgy mellékesen jegyzem meg: 40-et én jegyeztem közülük, és azt gondolom, ezek kellőképpen megalapozottak voltak, tekintettel arra, hogy somogyi polgármesterekkel egyeztettem előtte, és ezek élő és egyébként racionális igényeket testesítettek meg. Őszintén megmondom, hogy az általam egyébként nagyra becsült Varga Mihály pénzügyminiszter úrnak a mondata, ami ezt a vitát lezárta, az volt, igen, ott állt egyébként az államtitkár úr helyén, és emlékszem, hogy hátrafordult az ellenzéki padsorokba, és mindezt a vitát azzal zárta le, hogy: tetszett volna jó módosító indítványokat benyújtani, akkor el is fogadtuk volna őket. Én azt gondolom, hogy nehéz elképzelni, hogy 537 indítvány közül egyetlenegy sem volt megalapozott. Én inkább az önök együttműködésének és a nagyvonalúságának a hiányát látom ennek hátterében, hogy ez így történt. És nem mellesleg alapos okunk van feltételezni azt is, hogy önök el sem olvassák ezeket a javaslatokat, úgy szavazzák le. Megállapítható tehát, hogy a tavalyi költségvetés megalkotása során nem valósult meg az általam említett társadalmi konszenzus, de őszintén remélem, hogy ez idén másképp fog alakulni. Persze tudom, és most ellenzéki képviselőtársaimhoz fordulok, hogy jellemzően ellenzéki attitűd kritizálni egy törvényjavaslatot, különösképp a költségvetési törvénynek az egyes pontjait, tételeit, mindig van olyan cél, amihez pénzt kérünk, illetőleg olyan költségvetési tételek, amikre egyébként többet, több pénzt fordítanánk. De azért legyünk önkritikusak és egyben reálisak is a tekintetben, hogy a költségvetésnek a stabilitása és a végrehajtása a mindenkori kormány felelőssége, és ez a felelősség az ő vállukat nyomja. Éppen ezért, megfogadva a pénzügyminiszter úr tavalyi tanácsát, idén is számos javaslatot nyújtottam be, törekedve arra, hogy ezek jó indítványok legyenek, olyannyira, hogy idén a fideszes Móring József Attila képviselőtársam korábbi elképzeléseit és ígéreteit is megfogalmaztam egyébként ezek máig meg nem valósult ígéretek. Ezeket egyébként én magam is támogatom, azért tettem ezt. Nagyon röviden vegyük sorba őket, hogy miről is beszélünk konkrétan! 2009-ben a képviselő úr a balatonboglári borgazdaság állami tulajdonba vételét és a termelők hasznosításába adását indítványozta. Kilenc éve önök kormányoznak, ez a mai napig nem valósult meg, de én benyújtottam ezt az indítványt. 2014-ben, a választások előtt pedig a képviselő úr a marcali kórház sürgősségi centrummá történő átalakítását ígérte, CT-berendezés beszerzését ígérte, valamint mentőhelikopter-leszállópálya megépítését. Ezek sem valósultak meg, és én ezért úgy gondoltam, hogy én most benyújtom ezeket az elképzeléseket. Továbbmegyek: 2018-ban, a választások előtt a méltatlanul pusztulni hagyott egykori marcali Petőfi Sándor laktanya épülete előtt állva honvédségi üzemet ígért a képviselő úr, 200-220 új munkahely megteremtésével. Nem árulok el nagy titkot szerintem, hogy ez sem valósult meg, ezért én ezt most benyújtottam. Nem utolsósorban a nemrég elhangzott ígérete: a választókerületét érintő talán legsúlyosabb probléma ügyében, a marcali kórház ügyében azt ígérte, hogy ez év elején önállóvá fog válni, elszakad Kaposvártól, de ez sem valósult meg. Én most ezt benyújtottam, és bízom benne, hogy önök ezt méltányolni fogják. De miközben azt gondolom, hogy önökben megvan a politikai szándék arra, hogy ezek a célkitűzések valóra váljanak, hiszen úgy gondolom, a képviselő azért csak egyeztet önökkel, amikor ilyet ígér a választóknak, és azt is feltételezem, hogy időről időre latba veti lobbitevékenységét, hogy ezek a megfogalmazott célok megvalósuljanak, de ez kevésnek bizonyult. Mi hiányzik akkor? teszem föl a kérdést. A költségvetésben a forrás. Teremtsük meg, hogy legyen a költségvetésben erre forrás, és teremtsük meg, hogy hangsúlyozom ezek az általam is támogatandó és sokak által támogatandó elképzelések akkor legkésőbb a jövő év folyamán megvalósuljanak. Tisztelt Képviselőtársaim! Szeretném felhívni a figyelmüket arra, hogy amennyiben önök ezeket a javaslatokat leszavazzák, nem támogatják, amik egyébként alapvetően Móring József Attila javaslatai, ez azt jelenti számomra, hogy nem tartják megalapozottnak ezeket az igényeket, és önök nem tartják fontosnak ezeket az ügyeket. Majd gondoljanak ekkor egyúttal arra, hogy az elutasító döntésükkel a képviselő urat hozzák rendkívül kellemetlen és kényelmetlen helyzetbe majd a marcali és a balatonboglári polgárok előtt, hiteltelenné fog válni. Úgyhogy ezúton is kérem, hogy ne hagyják, hogy ez így történjen. Végezetül pedig szeretném kérni önöktől több ezer somogyi polgártársunk képviseletében, hogy az előttünk fekvő 22 000 milliárdos költségvetésből biztosítsanak forrást ezekre a célokra, hogy ne menjek messzire, legalább a 24 milliárdos kormányzati kommunikációra elkülönített tétel egy részét, hogy ezek megvalósulhassanak. Hiszen higgyék el nekem, képviselőtársaim és államtitkár úr, hogy a somogyiaknak nem kormánypropagandára van szükségük, nem migránsozásra, nem sorosozásra, nem brüsszelezésre, hanem érdemi munkahelyekre, érdemi bérekre, a feldolgozóipar bővítésére és nem utolsósorban az egészségügy fejlesztésére. Köszönöm szépen megtisztelő figyelmüket. [[Taps a Jobbik soraiban.]] [[17.20]]"
5,u2020-05-19-216,OTHER,JOBBIK-frakció,0.74658203125,2020-05-19,0.024508142843842506,"Köszönöm a szót, elnök úr. Tisztelt Országgyűlés! Tisztelt Államtitkár Úr! Az előttünk fekvő törvényjavaslat az Erzsébet-táborokról, legalábbis ennek a preambuluma a következőként szól: az Erzsébet-táborok hozzájárulnak a gyermekek élethelyzetének javításához, különösen az egészséges étkezés, az életkoruknak megfelelő egészségi állapot elérését segítő szolgáltatások, valamint az aktív kikapcsolódás lehetőségének biztosításával. Nos, ezek fontos és támogatandó célkitűzések, mint ahogy az is fontos és támogatandó, hogy a gyermekek egészségének megóvásában és elsősorban a rászoruló gyermekek táboroztatásában az állam kiemelt feladatot vállaljon. És ha már erről beszélünk, akkor az is egy elvárandó és megoldandó feladat lenne, hogy a megszületendő gyermekeink a lakóhelyükhöz legközelebb eső kórházban születhessenek meg, illetőleg a beteggé vált gyermekek a lakóhelyükhöz legközelebb eső kórházban kapják meg a szükséges egészségügyi ellátást. Ez a marcali járásban, jelesül a marcali kórházban évtizedeken keresztül biztosított volt, de sajnos a Fidesz-kormánynak köszönhetően előbb a szülészet-nőgyógyászat, utóbb a gyermekosztály szűnt meg, zárt be, és ennek „köszönhetően” az állapotos kismamáknak, illetőleg a beteg gyermekeknek és szüleiknek 60 kilométert kell utazniuk az egészségügyi szolgáltatások igénybevételéért. Semmiképpen nem egy ideális állapot, és akkor csak finoman fogalmaztam. De visszatérve a törvényjavaslatra és az Erzsébet-táborokra, államtitkár urat most meginvitálnám egy képzeletbeli utazásra, üljünk be Marcaliban egy helikopterbe, bocsánat, egy gépjárműbe, és haladjunk északkeleti irányba Fonyódligetig! Mit fogunk látni, államtitkár úr? Azt látjuk, hogy adott egy másfél kilométer hosszú ingatlan a Balaton partján, amelyet a zánkaival együtt korábban 17,5 milliárd forintra becsültek fel. Ez az ingatlan egyébként saját sportpályával és saját balatoni stranddal rendelkezik, amely korábban 900 gyermek táboroztatását biztosította. Jelen pillanatban pedig azt látjuk, hogy… hát mit látunk? Nem az épülést, az építkezést, hanem a rombolás fázisát. Tavalyi évben egyetlenegy gyermek sem üdülhetett az Erzsébet-tábor keretein belül Fonyódligeten, és várhatóan az idén sem fog, és nem elsősorban a koronavírus-járványnak köszönhetően, hanem azért, mert a feltételek nem adottak. A somogyi emberek nem értik igazából, és legyen kedves erre választ adni, hogy miért volt szükség egy ilyen sok milliárd forintot érő ingatlant, állami tulajdonú ingatlant egy alapítvány tulajdonába adni, ráadásul egy olyan alapítvány tulajdonába, amelynek a kuratóriumi tagjai között jó néhány ember kötődik ezer szállal a jelenlegi hatalomhoz. Ezt nem értjük, pontosabban értjük, csak nem értünk ezzel egyet. Az sem világos a somogyi emberek számára, hogy az Erzsébet a Kárpát-medencei Gyerekekért Alapítvány a 26 milliárd forint fejlesztésre szánt pénzből – ugye, itt adóforintokról van szó mennyit költött ebből igazából a fonyódligeti táborra, ahol, még egyszer mondom, semmiféle építkezés nem zajlik, hanem a faházak bontása, az épületek belső részének bontása, vizesblokkok bontása. A mai napig, ha kimegyünk a területre, akkor ezt láthatjuk. Azt sem világos, és ugye, a törvény arról rendelkezik, hogy az Erzsébet-táborok üzemeltetését akár külföldön bejegyzett gazdasági társaságok, vállalkozások is elláthatják majd a jövőben. Ez azért furcsa, mert miért nem magyar vállalkozások látják el ezt; például helyi vállalkozások, például olyan fonyódi vállalkozások, amelyek hosszú évek óta magas színvonalon rendeznek különböző fesztiválokat például a fonyódi kolbászfesztivált és egyéb eseményeket , akik egyébként helyben fizetnének ebből adót. Ha már itt tartunk, Fonyód város önkormányzatának jelentős érvágást jelent a gépjárműadó elvétele, és nem utolsósorban a fonyódligeti gyermeküdültetés elmaradása okán most az éves szinten milliós nagyságrendű adóbevétel-kiesés is akkor, amikor sokan helyi lakosok az önkormányzattól várnak egyébként segítséget a koronavírus-járvány okozta helyzetben. És engedje meg, államtitkár úr, hogy hangot adjak a helyi lakosok aggályának, annak, hogy ennek a tábornak egy része majd a jövőben egyes, mindenki által ismert gazdasági körökhöz fog kerülni, akik majd luxusjachtkikötőt és esetleg luxusapartmanokat fognak építeni ezen a rendkívül értékes Balaton-parti ingatlanon. Úgyhogy kérem, nyugtasson meg minket, hogy nem ez fog bekövetkezni a jövőben, nagyon megköszönném, és szeretném, ha garanciákat is vállalna Magyarország Kormánya nevében és képviseletében. És akkor a somogyi emberek képviselőjeként fel kell tennem kérdéseket, például azt, hogy a fonyódligeti gyermektábor állami tulajdonból miért került egy alapítványhoz. Miért vannak ennek az alapítványnak a kurátorai között a Fideszhez, a jelenlegi hatalomhoz ezer szállal kötődő emberek? Miért nem láthatják el a fonyódligeti gyermekek táboroztatását helyi cégek, helyi vállalkozások? Mi a garancia arra, hogy majd nem fognak az előbb általam említett gazdasági üzleti körökbe, jelesül Mészáros Lőrinc érdekeltségi körébe kerülni ezek az ingatlanok? És nem utolsósorban, államtitkár úr, legyen kedves, árulja el végre, hogy a fonyódligeti gyermeküdülő mikor lesz végre alkalmas állapotban gyermekek üdültetésére. Várjuk a feltett kérdésekre a válaszokat. Köszönöm, hogy meghallgattak."
5,u2021-11-09-1,OTHER,Párbeszéd-frakció,0.66650390625,2021-11-09,0.20367147028446198,"Köszönöm szépen a szót, elnök úr. Tisztelt Ház! Kedves Képviselőtársaim! A versenyképesség alatt a gazdaság hosszú távú teljesítményét meghatározó tényezők összességének színvonalát értjük, amelyek kiterjednek többek között a termelékenységre, az emberi erőforrás mennyiségére és minőségére, a technikai haladásra, a szabályozói környezetre, a vállalkozói attitűdre, a finanszírozási lehetőségekre, valamint a társadalmi és környezeti fenntarthatóságra olvashatjuk a Magyar Nemzeti Bank múlt héten megjelent versenyképességi jelentésében. Az MNB jelentése két dimenzióban vizsgálja a magyar gazdaság e területen elért eredményeit, egyfelől az Európai Unió és a V3-as országok eredményeivel való összevetésben, másfelől pedig a megelőző évekhez viszonyítva. A versenyképesség szempontjából kiemelt fontosságú két terület: az egyik a tudásalapú társadalom, a másik pedig a kutatás-fejlesztés és innováció. Nos, ezeken a területeken igen nagy a lemaradásunk mind az Európai Unió átlagához, mind a V3-országokhoz képest, és sajnálatos módon az elmúlt évekhez képest sem sikerült érdemi javulást elérni ezeken a területeken Magyarországon. [[9.10]] A Magyar Nemzeti Bank által két évvel ezelőtt összeállított talán önök is emlékeznek rá, hiszen beszéltünk róla itt a Házban is 330 pontos versenyképességi program, amely egyébként egy igen kiváló program volt, többek között azt a célt is megfogalmazta, hogy a termelékenység éves növekedési üteme érje el a 7 százalékot. Ez a cél messze nem teljesült az elmúlt időszakban, nemhogy felzárkóznánk a termelékenység vonatkozásában az Európai Unióhoz, hanem sokkal inkább lemaradunk. A termelékenység 2020-ban az EU-országok átlagában 42 euró/óra volt ez vásárlóerő-paritáson érthető , ezzel pariban Magyarországon 28 euró volt, vagyis mindössze csak kétharmada az európai uniós átlagnak; de ha megnézzük a V3-országokat, a V3-országok átlaga is 30 euró, vagyis ők is fölöttünk vannak, tehát elég jelentős a lemaradásunk. További célkitűzés volt, hogy a K+F kiadások érjék el a GDP 2 százalékát. Hát, ezt sem sikerült teljesíteni, maradtunk 1,5 százalékon, miközben mindenféle fölösleges dolgokra akadt pénz a költségvetésben, a Budapest-Belgrád vasútvonaltól a Fudan Egyetem budapesti campusáig bezárólag. Ugyancsak elvárásként fogalmazódott meg az, hogy az egészségben eltöltött várható élettartam Magyarországon érje el a 64 évet. Nem szükséges önöknek itt és most bizonygatnom, hogy milyen messze vagyunk ettől a céltól, de nem pusztán az a probléma, hogy messze vagyunk, hanem az, hogy az elmúlt években nem történt érdemi változás és érdemi felzárkózás ezen a területen. Itt üt vissza az, hogy az Orbán-kormány az elmúlt 12 esztendőben egészségügyre és oktatásra igen keveset költött, úgy tekintett ezekre a tárcákra, mint spórkasszára, ahonnan mindig ki lehet venni pénzt, ha miniszterelnök urunknak éppen valamilyen új hobbija keletkezik. Hát, nem, ezt nem lehet büntetlenül megtenni! A humán tőke minősége erősen függ attól, hogy mennyit költünk oktatásra és egészségügyre. A jó minőségű humán tőke nélkül pedig nem lehet versenyképességet javítani. Apropó, ha az egészségügynél tartunk, az egyik friss hír, hogy a pécsi gyermekonkológia krónikus ápolóhiányban szenved. Természetesen nagyjából bármelyik más vidéki városra és bármelyik osztályra el lehetne ezt mondani, hát, így állunk most. Az Orbán-kormány azonban csak mennyiségi növekedésben tud gondolkodni: minél több beton, építőipari tevékenység, szakképzetlen munka bevonása, annál jobban élünk gondolják az illetékesek. De, kedves kormányoldali képviselőtársaim, ez a gazdaságpolitika egyszer már megbukott a 80-as években. Persze értem én egyébként, hogy miért ragaszkodnak önök ehhez, hát, nyilván azért, mert az önök által létrehozott nemzeti burzsoázia, a NER ezen a gazdasági bázison épül fel, és ez támogatja az önök politikai rendszerét. Ezért aztán a feladatunk nagyon egyszerű: ha versenyképes gazdaságot akarunk megteremteni, akkor meg kell szabadulnunk a Fidesz-kormánytól és az általa létrehozott NER-vállalkozóktól. [[Nacsa Lőrinc: Hogyne!]] Köszönöm szépen, elnök úr."
5,u2018-09-17-7,OTHER,Párbeszéd-frakció,-1.0,2018-09-17,0.07984006404876709,"Köszönöm a szót, elnök úr. Tisztelt Miniszterelnök Úr! Ön támadásról és árulókról beszél egy olyan szavazás után, ahol nem Magyarországot, hanem kizárólag az ön kormányát ítélték el, méghozzá kétharmaddal. A kétharmaddal elfogadott Sargentini-jelentés ugyanis nem azt állította, hogy a magyar emberek tehetnek arról, hogy nálunk a legalacsonyabb az Unión belül a minimumnyugdíj összege, hanem azt állították, hogy az Orbán-kormány tehet arról, hogy több százezer nyugdíjas ember nyomorog havi 28-30-40 ezer forintból. A Sargentini-jelentés azt állította, hogy önök - és nem a magyar emberek - üldözik a kisemmizett, szerencsétlen hajléktalan embereket, az önök kormánya az, amelyik még belerúg és börtönbe zárja azokat, akiken éppen hogy segíteni kellene. A Sargentini-jelentés nem azt állította, hogy a magyar emberek miatt folyósítják nálunk a legrövidebb ideig a munkanélküli-járadékot, hanem azt állította, hogy önök szállították le 9 hónapról 3 hónapra a támogatást. Miniszterelnök úr, önnek minden támadás és mindenki áruló, aki nem ért önnel egyet. Árulók az európai parlamenti képviselők, akik elítélik azt, hogy az uniós pénzeket nem a magyar emberekre költik, hanem saját magára, a családjára és a haverjaira szánják és azoknak lopják el. [[13.50]] Ön szerint árulók az ellenzéki képviselők is, akik tiltakoznak az ellen, hogy Magyarországból, hazánkból újra orosz gyarmatot csináljon, és a magyar embereket Putyin alattvalóivá tegye újra. Ön szerint árulók végül a civilek is, akik önök helyett végzik el azt a munkát, azt a segítségnyújtást, amit az önök embertelensége miatt a betegek, a nélkülözők, a szerencsétlen, támogatásra számot tevő emberek nem kapnak meg. De ki is az igazi áruló, miniszterelnök úr? Magyarországon, ön elmondta, valóban ingyen kapják a diákok a tankönyvet egy ideig, de 300 ezer magyar gyermek van, akiknek nincsenek tanszerei az év elején. 50 ezer gyermek van, akik nincstelenségbe estek ki azért, mert önök leszállították 16 évre a tankötelezettségi korhatárt. Ki az áruló akkor, miniszterelnök úr? Évente 30 ezer ember hal meg daganatos megbetegedésben, olyan megbetegedésben, ami gyógyítható vagy megelőzhető lenne. Egy Szekszárd méretű város tűnik el minden évben Magyarországon azért, mert önök kilopják az egészségügyből a pénzt. [[Kunhalmi Ágnes: Így van! Zaj az ellenzéki padsorokban.]] Ez a szám a legmagasabb az Unión belül. A Honvédkórházban nincsenek orvosok, az ajkai kórházban a múlt héten mondtak fel az ápolók, és a magasan képzett ápolóink ezrével hagyják el még mindig az országot Ausztriába, Németországba, mert önök semmire nem becsülik őket, ott viszont megfizetik őket. Akkor ki az áruló, miniszterelnök úr? Az ön kormánya most végzi ki a Magyar Tudományos Akadémia méltán világhírű kutatóintézeteit csupán politikai és hatalmi célból. Akkor ki az áruló, miniszterelnök úr? Magyarországon az egyik legmagasabb a légszennyezettség Európában, magasabb a légszennyezettség, mint Kínában vagy Indiában. Évente a magyarok közül 70 ezer ember hal meg csak azért, mert önök ellopják az erre szánt uniós forrásokat. Akkor ki az áruló, miniszterelnök úr? 500 ezer fiatal menekült el az önök kormányzása alatt Magyarországról, mert maguk miatt kilátástalan itthon a helyzetük. Egymillió nagymama és nagypapa évente egyszer tudja magához ölelni az unokáit, üresek a vasárnapiebéd-asztalok önök miatt. Akkor ki az áruló, miniszterelnök úr? Az ön veje, Tiborcz István milliárdokat lop el uniós forrásokból büntetlenül, miközben önök százezer forintokra büntetnek egy kisboltost, ha az egyszer nem ad számlát. Akkor ki az áruló, miniszterelnök úr? 900 ezer végrehajtási eljárás van folyamatban ma Magyarországon. Kétmillió embert érint még mindig ma a devizahiteles probléma azért, mert maguk még mindig a bankok pártján állnak, azoknak a bankoknak… - csak megy a szájkarate, hogy a bankoknak segítenek . De akkor hogy lehet, hogy ha a magyar embereknek segítenek, hogy lehet, hogy Trócsányi miniszter úr ügyvédi irodája még mindig a nevét viseli, a bankokat képviseli ezekben a perekben, a devizahiteles perekben, és nem a magyar embereket? Mert onnan remélik a pénzt, azért. Tízezreket fenyeget a kilakoltatás veszélye ma Magyarországon. A múlt héten árverezték el azt a házat, amelyben egy kis lakrészt bérelt egy egyedülálló édesanya és egy autista, beszédképtelen és rákos kisfia. Október elején kell elhagyniuk a házat. Ki az áruló, miniszterelnök úr? Az az édesanya, aki beteg, kómában levő gyermekét ápolja nap mint nap, akinek nincsen szabadság, nincsen nyaralás, de még egy mozi sincs, havonta 58 ezer forintot visz haza, miközben önnek két minisztere is 5 millió forintot keres. Akkor ki az áruló, miniszterelnök úr? Az a helyzet, miniszterelnök úr, hogy bizony ön támadja Magyarországot, ön támadja a magyar embereket, és ön az áruló; sok-sok magyar ember elárulója akkor, amikor a haza érdekei helyett, amikor a magyarok, a magyar emberek érdekei helyett csak a saját maga és a haverjai gazdagodását tartja szem előtt. Önt semmi más nem érdekli, csak a pénz, a lopás és a hatalom, ön csak ezért politizál. Ön magasról tesz Magyarországra, magasról tesz a magyar emberekre. Önnek Magyarország nem az első, hanem az utolsó, önnek a pénz és a hatalom az első. Nekünk a Párbeszédben viszont Magyarország az első, a magyar emberek az elsők [[Moraj a kormánypárti sorokban. Az elnök csenget.]] és mindent meg fogunk tenni annak érdekében, hogy megakadályozzuk azt, hogy tönkretegyék ezt az országot, szétlopják ezt az országot, és újra Putyin alattvalóivá tegyék a magyar embereket. Köszönöm."
5,u2016-11-23-175,OTHER,Párbeszéd,-1.0,2016-11-23,0.06580331176519394,"Köszönöm a szót, elnök úr. Tisztelt kormánypárti Képviselőtársaim! Önök megint letagadják a valóságot, összevissza hazudoznak nem létező béremelésekről, miközben nincs olyan ember az országban, aki ne látná, ne tudná azt, hogy százezrek menekültek külföldre, az itt maradt millióknak pedig nem jut más, mint a modern kori rabszolgatartó közmunka vagy a létminimumot súroló fizetés. Milliók szenvedéséért, nélkülözéséért, családok tízezreinek szétszakításáért önök a felelősek, és ezért meg is lesz a büntetésük. Maguk hazudják azt a propaganda-híradóikban, hogy itthon minden rendben van, maguk hazudoznak évek óta béremelésekről az egészségügyben, az oktatásban, a közszférában, miközben még nagyítóval se látják ezek az emberek, akikről beszélnek, a több pénzt a pénztárcájukban. Sándor Mária mondja nagyon találóan azt, hogy ha sokat nézi az M1 híradóját, még talán ő is elhiszi azt, hogy kapott béremelést, bár ezt a pénztárcájában nem látja. Miközben azokat az embereket, akik gyerekeinkre vigyáznak a bölcsődékben, akik beteg szüleinket ápolják, havi 70 ezer forinttal alázzák meg, miközben egy ápoló jó esetben napi 12 óra munkáért betegágy mellett hazavisz 100 ezer forintot, aközben, addig maguk arról szavazgattak eddig, hogy Matolcsy György fizetését 5 millió forintra emeljék havonta, hogy Andy Vajnának milliárdos kaszinóbevételeket adjanak át, de még Rogán Antalt is röhögés nélkül bírták végighallgatni, amikor arról beszélt, hogy príma üzletasszony feleségének köszönhetően sikerült összekaparni egy jó helikopterezést maguknak. Hát, az ember esze megáll, tisztelt kormánypárti képviselőtársaim! Maguk miért Matolcsy fizetését emelik meg a duplájára? Miért nem a dolgozók fizetését emelik meg a duplájára? Erről nem hallottunk egyetlenegy szót sem eddig. Ez az aljas, embertelen politizálás a hivatalos mérésekben is megmutatkozik, sajnos. A Világgazdasági Fórum idei felmérése szerint Magyarország versenyképessége Ruanda, Botswana és Macedónia szintje alá süllyedt. A vizsgált szempontokban szerepet kapott többek között az oktatás, nemcsak a bérek és az adók, hanem az oktatás és az egészségügy is. De az egészségügy rendberakása vagy a valódi béremelés helyett maguk, a maguk kormánya jól elköltött 15 milliárd forintot egy érvénytelen népszavazásra, 80 milliárd forintot a szennyes propaganda-híradójukra vagy éppen 120 milliárd forintot a Paks II.-beruházás előkészítésére. Az a helyzet, tisztelt képviselőtársaim, hogy amíg maguk lopnak, lopnak és lopnak, Magyarország a béka feneke alatt van. És nagyon tévednek, ha azt hiszik, hogy a most beígért minimálbér-emelés változtatni fog ezen a helyzeten, és meg fogja állítani az elvándorlást. Egyrészről egy beígért nettó 84 ezer forint még mindig nem éri el a létminimumot. Van önöknek fogalma arról, hogy mennyit lehet 84 ezer forintból egy hónapban elérni?! Felfogják maguk azt, hogy mit jelent az, hogy családok százezrei vacsorára zsíros kenyeret esznek? Megértik maguk azt, például egyszülős családoknál, hogy mit jelent az a szorongás, hogy nem jut mindennap meleg étel az asztalra, vagy nem tudják a gyerekeknek megvenni a gyógyszereket? De az összeg sajnos csak az egyik probléma. A másik probléma az, hogy még ezt a szintet sem fogják tudni kifizetni a vállalkozások. A Vállalkozók és Munkáltatók Országos Szövetségének főtitkára azt nyilatkozta, hogy a vállalkozások nem fogják megadni ezeket a béreket, mert nem tudják kitermelni azt. A vállalkozók szerint elbocsátásokra, színlelt szerződésekre, feketealkalmazásokra és tömeges bedőlésekre kell számítani majd pont azoknál a vállalkozásoknál, ahol az alkalmazottak 75 százalékát foglalkoztatják. Ráadásul a minimálbér a problémának csak egyik része. Már a minimálisan afölött kereső milliók sem fognak semmit érezni a kormány intézkedéseiből. Azok az ápolók, védőnők, betegszállítók, konyhán dolgozók, de az iskolában dolgozó nem pedagógusok vagy bolti eladók sem számíthatnak semmire a kormány intézkedéseiből. És ha mindez nem lenne elég, akkor még Orbán Viktor a nyugdíjasokba is belerúg egy jó nagyot a héten. Rajtuk gúnyolódik, miközben önök, KDNP-s képviselők, mint például Harrach Péter, hazaviheti a milliós fizetésén túlmenően a több százezer forintos nyugdíját is, ezt csak önök tehetik meg az országban, addig Orbán Viktor gúnyt űz azokból az egész életüket végigdolgozó emberekből, akik 30-40-60 ezer forintot visznek haza, vagy kapnak meg nyugdíjként. Megint csak azt tudom mondani, hogy önök szívtelenek és embertelenek, és ezért nem is fogják maguk túlélni ezt a kormányzást nagyon sokáig. El fognak maguk tűnni a süllyesztőben. Eltűnnek, mert nem hagyjuk azt, hogy tönkretegyék Magyarországot. Nem a maguk tolvajhaverjainak kell adni a pénzt, hanem az embereknek, és az emberek alatt nemcsak a béreket kell érteni, hanem az oktatásba és az egészségügybe való befektetést is. Orbán Viktor és kormányának embertelenségével szemben a Párbeszéd egy olyan megoldást nyújt a bérek valódi emelésére, a szegénység felszámolására, a gyógyulás esélyét ténylegesen biztosító betegellátás megteremtésére és az oktatás fejlesztésére, ami azonnali javulást hoz az egész országnak, aminek köszönhetően nemcsak megállítjuk az elvándorlást, de az emberek és családok millióinak hozhatunk el boldogulást, egy boldogabb életet. [[Cseresnyés Péter: Rákosi Mátyás!]] Ezek közül néhány a legfontosabb javaslatok közül. Először is be kell vezetni az alapjövedelmet. Véget kell vetni a nincstelenségnek, a megalázóan alacsony fizetéseknek. Az alapjövedelem nemcsak annak a néhány százezer, nincstelenségben élő embernek segítene, akikre önök gondolnak, hanem pont azoknak a millióknak segítene elsősorban, akik napi 8-12-14 óra munka mellett havi 90-100 ezer forintot visznek haza jó esetben. Az ő fizetésük emelkedne meg drasztikusan az alapjövedelemnek köszönhetően. Ráadásul az alapjövedelem bevezetésével együtt jár a nettó 105 ezer forintos minimálbér. Na, ez a minimálbér-emelés nem az önök kamu ígérete. A Párbeszéd alapjövedelem-javaslata forintra ki van számolva, már jövőre a költségvetés hiányának emelkedése nélkül be lehet vezetni. Nem véletlenül Surányi György volt jegybankelnök is támogatja [[Cseresnyés Péter: Ismerjük!]] , de emellett a Republikon Intézet felmérése szerint a magyar emberek 76 százaléka támogatja az alapjövedelem bevezetését. Hallgassanak a magyar emberek szavára! Másodszor is: adózzanak többet a gazdagok! Végtelenül igazságtalan az önök politikája, hogy egy ápolónak, egy bolti eladónak ugyanakkora mértékben kell adózni, mint nekem vagy maguknak. Nekem és önöknek is többet kell fizetnünk, többet kell beletennünk a közösbe, mint azoknak, akik épphogy csak meg tudnak élni a havi bevételeikből. Vissza kell állítani az igazságos többkulcsos adórendszert, és meg kell adóztatni a luxusvagyonokat: a helikoptereket, a jachtokat és azokat a dolgokat, amik maguknak vannak otthon, mi ezeket kevésbé ismerjük. Harmadszorra: be kell vezetni a négynapos munkahetet. Tisztelt Képviselőtársaim! A magyarok többségének elképesztően rossz az egészségi állapota, ez leginkább az állandó stressznek, a túl sok munkának, a folyamatos, megélhetés miatti szorongásnak köszönhető. [[Boldog István: Fél év alatt államcsőd lenne.]] Hamarabb halunk meg, mint bárki más az Európai Unió országai közül. Uniós felmérések szerint egyébként a tagországok közül a görögök után a magyarok dolgoznak a legtöbbet, érdekes módon ez viszont sem a versenyképességünkben, sem az életszínvonalunkban nem mutatkozik meg egyáltalán. Több pihenésre, kevesebb stresszre, több, a családdal töltött időre van szüksége a magyaroknak. [[Balla György: Ezt tudjuk tanácsolni önnek is.]] A most forradalminak számító gondolat, amin most maguk még röhögnek, nem annyira forradalmi, száz évvel ezelőtt még az olyanok, mint maguk, azon röhögtek, hogy ne hét napot kelljen egy héten dolgozni, hanem hatot, ötven évvel ezelőtt meg azon, hogy ne hatot, hanem ötöt. A robotizáció, a technológia fejlődésének köszönhetően pontosan afelé megy ma a világ, hogy ugyanolyan versenyképesség, sőt erősebb versenyképesség mellett ugyanolyan termelékenység mellett kevesebbet tudunk dolgozni. És hát végül, de nem utolsósorban azonnal meg kell állítani az egészségügy fideszes lepusztítását. Ahhoz, hogy ez az ország boldogulni tudjon, ahhoz, hogy megállítsuk az elvándorlást, nemcsak a béreken kell javítani, hanem az egészségügy helyzetén, az oktatás helyzetén. [[17.50]] Minden magyarnak esélyt kell adni egy egészséges és hosszú életre! Nincs olyan, hogy a gazdagok majd kifizetik maguknak a jó egészségügyet, mert maguknak van erre pénzük, a szegények meg mehetnek a szegénykórházba. Ilyen nincsen, fideszes képviselőtársaim! Azonnal vissza kell tenni a kilopott pénzeket [[Zaj. Az elnök csenget.]] az egészségügybe, megadni az egészségügyi dolgozóknak járó béreket [[Közbeszólások a kormánypárti padsorokból Az elnök csenget.]] biztosítani a kórházak eszközellátását. [[Balla György: Lejárt az idő! Dr. Nagy István: Lejárt lemez!]] Ha egészség nincs, semmi nincs. Képviselőtársaim…"
5,u2016-05-11-17,OTHER,LMP-frakció,-1.0,2016-05-11,0.9916380643844604,"Köszönöm a szót, elnök úr. Tisztelt Ház! Tisztelt Képviselőtársaim! Sajnos, az idei költségvetés kapcsán is nagyon hasonlókat leszek kénytelen mondani, mint egy évvel ezelőtt. Magyarország évek óta nem indul meg a kivezető úton. A kormány zsákutcába vezette Magyarországot, és ezt nem először mondjuk és támasztjuk alá tényekkel. [[Közbeszólás a Fidesz soraiból: Legyen ez a te bajod!]] Most pedig ezzel a költségvetéssel leparkolunk ebben a zsákutcában, és se előre, se hátra. Ez a költségvetés - csakúgy, mint a tavalyi vagy az idei - nem szól másról, mint egy alapjaiban elhibázott gazdaságpolitika megszilárdításáról. [[Közbeszólások a Fidesz soraiból: Ez a tavalyi beszéd!]] Betonba önti azt a gazdaságpolitikát, amelynek egyetlen célja, hogy a külföldi multicégek összeszerelő üzemévé tegye Magyarországot. Ezért verte szét a kormány a munkavállalói jogokat, ezért nyomja el az érdekképviseleteket, és mindenekelőtt ezért kívánja alacsonyan tartani mindenáron a béreket az országban. [[Boldog István: Tavaly is ezt mondtad! Közbeszólások a Fidesz soraiból: Ez a tavalyi beszéd!]] Egyetlen előnye van annak, hogy három éve érdemben változatlan büdzsét nyújt be a kormány. Most már a költségvetések hosszabb távú hatásait is világosan láthatjuk. A mérleg azonban kiábrándító. A magyar emberek több mint 40 százaléka létminimum alatt él. Ez 2015-ben a lakosság 41,5 százalékát jelentette. Kétmillió adózó keres a létminimum alatt, és közülük több mint 300 ezer azok száma, akiknek a munkajövedelme még a szegénységi küszöböt sem éri el. Ma Magyarországon a 8 óra munka a szerény megélhetéshez is kevés, 8 óra munka nem elég ahhoz, hogy a családok ne szenvedjenek hiányt. [[11.10]] Nem véletlen, hogy lassan egy teljes generáció dönt a kivándorlás mellett. Az elhibázott gazdaságpolitika másik következménye, hogy a magyar gazdaság továbbra sem tud a saját lábára állni. Az alacsonyan tartott bérek miatt nincs belső kereslet, a növekedés egyetlen motorját az uniós források jelentik. Hiába teljesítenek jól a külföldi multicégek Magyarországon, ha az itt megtermelt profitjuk 80 százalékát hazaviszik, és ezzel csak tovább erősítik a duális gazdaságot. A kormány mesterségesen próbálja életben tartani a gazdasági növekedést, de ez csak ideig-óráig fenntartható, és utána nagyon kemény csattanás következik. Éppen ezért a legkevésbé sem tudunk örülni annak, hogy néhány, valójában nem túl jelentős változáson kívül szinte újra a tavalyi költségvetést nyújtotta be a kormány. Az LMP kötelességének érzi megmutatni a magyar választóknak, hogy létezik másik út. A párt ezért olyan módosító javaslatokat nyújt be a 2017. évi költségvetéshez, amelyek egy másik gazdaságpolitika alapjait jelentik, amelyek egy teljesen másik Magyarország képét festik. Egy olyan országét, ahol meg lehet élni a munkából, ahol a külföldi multicégek helyett a magyar kkv-k a stratégiai partnerek, és ahol a lezárkózás felzárkózássá alakul. Hadd beszéljek kicsit részletesebben is arról, hogy mi a problémánk a kormány által benyújtott javaslattal, illetve arról is, hogy az LMP hogyan alakítaná a büdzsét, hogyan teremtene lehetőséget a dolgozói szegénység felszámolására és egy új, valódi fejlődést hozó gazdaságpolitika elindítására. Adócsökkentés. Először is, nézzük meg, mit állít a kormány! Az idei kommunikációs panel szerint ez az adócsökkentés költségvetése. Ezt a múlt század elején úgy nevezte a büntető törvénykönyv, hogy a szédelgő feldicsérés, és három év szabadságvesztés vagy 100 ezer korona büntetést vonhatott maga után. 100 milliárd forinttal csökkenteni egy 17 300 milliárd forint főösszegű költségvetést, nem adócsökkentés; fél százalék. Néhány alapvető élelmiszer áfájának 5 százalékra csökkentése a nélkülöző embereknek nem sokat jelent, picinyke emelés a gyermekkedvezménynél pedig nem jelent egy lépést előre. Egy egyszerű családnak pár ezer forinttal nőhet mindössze a jövedelme, egy állami vezetőnek milliókkal. Kicsit túlzással azt mondhatjuk az adócsökkentés egészére, hogy a kormány többet fog költeni az adócsökkentés reklámozására, mint magára az adócsökkentésre. A kormány úgy beszél az adócsökkentésről, hogy ma az állam a felét elviszi egy dolgozó teljes bérköltségének. Minden egy forint bér után egy forintot be kell fizetni az államkasszába. Mi ezzel szemben csökkentenénk a munkára rakódó terheket a többkulcsos adóval a munkából élők 90 százaléka számára. A problémák egyik gyökerét az jelenti, hogy a kormány ragaszkodik a gazdagokat segítő, a szegényeket büntető egykulcsos adóhoz, amit azonban az LMP többkulcsossá alakítana át, hogy az átlagbér szintjén keresők nettója végre növekedhessen és az elosztás igazságosabb legyen. A minimálbér adómentessé válna és 0, 12, 24 százalékos kulcsokkal adóznának az egyes jövedelemsávok, minimálbérig 0 százalék, átlagbérig 12 százalék és afölött 24 százalék. A dolgozók ilyen módon történő béremelése azért is szükséges, mert ezzel több embert lehetne itthon tartani, csökkenne a munkaerőhiány, nőne a foglalkoztatás. Úgy gondoljuk, hogy a béremelés ma a valódi beruházás. Mi a többkulcsos adó bevezetése mellett plusz 200 milliárdot adnánk a közszféra bérrendezésére is. Látjuk és halljuk, hogy a kormány annak a neoliberális elméletnek a foglya, miszerint a béremelés rontja a versenyképességet. Ez megnyilvánul az olyan kijelentésekben, miszerint először a gazdaságot kell rendbe tenni, azután lehet a bért emelni, azaz a béremelést a kormány osztogatásnak tartja. A gazdaság nem fog rendbe jönni, ha nem nő a munkaerő teljesítőképessége, márpedig az nem fog nőni, ha folyamatosan a létminimum szintjére zsákmányolják ki. Ördögi kör, amit meg kell szakítani, bevonva a szakszervezeteket és más érdekképviseleteket. A bérek szisztematikus és folyamatos emelésére van szükség. A magyar munkaerő minősége nem tér el a nyugat-európaitól, tehát a termelékenysége is lehetne sokkal magasabb. Ehhez azonban szükség lenne olyan erőforrásokra, amivel - csúnya szóval - újratermelheti magát, életkörülményei, egészségi állapota, motivációja, képzettsége emelését lehetővé teszik. Ezt nem biztosítja a nyugat-európaihoz képest hatodannyi bér. Béremelés a közszférában. A kormány másik állítása szerint az idei költségvetéssel mindenki léphet egy kicsit előre. A 2017-es büdzsé üzenete ehhez képest feketén-fehéren láthatóvá teszi, hogy akikre az államot bízta az ország, inkább költenek magukra, mint azokra az emberekre, családokra, akiknek a pénzét most be kellene osztani. Jut pénz fényűzésre, pompára és értelmetlen beruházásokra, de nem jut pénz a bérek érdemi és érzékelhető növelésére. Mindenki hatalmasat ugorhat előre, aki része a Fidesz által felépített hatalmi rendszernek, de az egyszerű magyar munkavállalók csak egyre inkább közel kerülnek a szakadékhoz. Jövőre 9. éve lesz befagyasztva a közalkalmazotti bértábla és a köztisztviselői illetményalap, azaz az állam, a közösség alkalmazottai immár majdnem egy évtizede nem kapnak fizetésemelést. Elképesztő adat, hogy 200 ezer állami alkalmazott bére nem éri el a létminimumot. Elképesztő az is, hogy miközben Matolcsy György fizetése a kétszeresére emelkedik - nyilván, mert jól sáfárkodik a közpénzekkel -, továbbra sem kapnak anyagi megbecsülést az oktatói munkát segítők, bizonytalan, semmilyen biztonságot nem jelentő ígéretekkel áltatják az egészségügyi dolgozókat. A szociális dolgozók jövőre sem kapnak alapbéremelést, és még az is lehet, hogy a pótlékaik csökkennek, továbbá a kormány 2017-ben sem váltja be a 2016-ra tett ígéretét a szociális életpályával kapcsolatban. A középfokú végzettségű bölcsődei kisgyermeknevelők az ígéretek ellenére, úgy tűnik, mégsem léphetnek be a pedagógus-életpályába. A közigazgatásban dolgozók közül pedig csak minden harmadik dolgozó részesül béremelésben, holott mindenkire kiterjedő béremelést ígértek. Az LMP szerint béremelésre van szükség. Luxusköltések helyett meg kell végre fizetni a dolgozókat, és ahol ebben az államnak közvetlen szerepe van, ott ezt a költségvetésben kellene megtenni. Mi a kormány válasza erre? A 2017-es költségvetéssel nemhogy nem fordít ezeken a tragikus folyamatokon, de még fel is erősíti őket: 100 milliárdokat költ a bukott paksi bővítésre, a kormány számára újítja fel a budai Várat, osztogat, de nem fejleszt, nem teremt állásokat a „Modern városok” programnak hazudott kampánykörúton, 22 milliárdot ad a propagandaminisztériumnak, azaz Rogán Antal szomszédainak. Mi a kormány válasza a leszakadás és az értelmetlen fényűzés botrányos ellentmondására? Új statisztikát rendel meg, megváltoztatja a szegénység mércéjét, kozmetikázza az adatokat. A szegénység helyett a szegénységet bizonyító számok ellen küzd. Családpolitika. A kormány azt is mondta a jövő évi költségvetésről, hogy az jelentősen növeli a családok támogatását. Erre valóban szükség is lenne, a konkrét számok azonban egészen mást mutatnak. A Fidesz továbbra is csak a családok egy részét hajlandó támogatni, ráadásul a legnagyobb mértékben azokat, amelyek erre a legkevésbé lennének rászorulva. [[Dr. Hoppál Péter: Ez nem igaz!]] A 2017-es költségvetés brutálisan őszintén mutatja be a kormány, a Fidesz preferenciáit. A magyar családok kénytelenek lesznek levonni a következtetést, hogy a legtöbbjükről megint megfeledkeztek. A kormány érthetetlen módon ragaszkodik ahhoz, hogy a jobb módúakat támogassa, hátha az előbb vagy utóbb felfelé húzza a szegényebbeket is. De az adatok azt mutatják, hogy a társadalom kettészakadása évről évre súlyosabb. [[Révész Máriusz közbeszól.]] Hány évnek kell eltelnie, mire a kormány belátja, hogy most már az alul lévőknek, sőt az eltűnő középosztálynak kell végre érdemi segítséget adni? Ez a költségvetés azt bizonyítja, hogy a kormányban nincs meg a kellő akarat, belátás, hogy megszabaduljon az életképtelen dogmáitól és azokat támogassa, akik akkor is családot akarnak alapítani, akkor is gyermeket vállalnak, ha nem a gazdagok közé tartoznak. [[11.20]] Oktatás. A költségvetéssel legalább odáig eljutottunk, hogy a kormány beismerte, súlyos gond van az oktatásban, az egészségügyben, különben minek dobott volna oda ezeknek az ágazatoknak némi látszatsegítséget. Ez azonban messze nem elég a leszakadás megállításához, nemhogy az előrelépéshez. Az oktatás területe ugyan pluszforrásokat kap, de ez csupán töredéke annak a pénznek, amit az elmúlt években kivontak a rendszerből. A miniszter úr által hangoztatott 270 milliárd forint részleteiről keveset tudni, de feltételezzük, hogy ezt csökkenti az a közel 100 milliárd forint, amivel a kormánynak az idén kellene megtámogatnia a KLIK-et, hogy ne dőljön össze. De az is tény, hogy az elmúlt hetekben felelős kormánypolitikusoktól sokféle számot hallottunk az oktatás támogatásáról. Később bizonyára megtudjuk az igazi számokat is. Ráadásul az oktatás jelenlegi rendszere alapvetően elhibázott. Márpedig egy rosszul működő rendszerbe hiába rakunk több pénzt, attól az még nem fog eredményesen működni. Az LMP szerint az iskolarendszer fenntartható működéséhez továbbra is hiányzik 200 milliárd forint. Ezzel is csak a 2010-es szintre kerülnénk vissza, márpedig szerintünk hosszabb távon minden költségvetési 100 forintból 15-20 forintot kellene oktatásra költeni. Szükség lenne a pedagóguséletpálya-modell rendbetételére, és nem hagynánk ki a béremelésből a pedagógusok munkáját közvetlenül segítő munkatársakat sem. A társadalmi hátrányok mielőbbi kompenzálása érdekében az egész országra kiterjesztenénk a korai fejlesztést nyújtó szolgáltatásokat, többek között a meglévő sikeres gyakorlatok intézményesítésével. A szakképzési rendszert a négyéves képzési idő visszaállításával, az elméleti képzés megerősítésével, a mentorrendszer kialakításával képessé tennénk arra, hogy a tanulók számára a felsőfokú szakképzésbe, a felnőttképzésekbe és a felsőoktatásba is dobbantót jelentsen. Aki mégsem tanul tovább, az is kapja meg azokat a készségeket, hogy később bármikor átképezhető legyen, ha a munkaerőpiac ezt megköveteli tőle. Tisztelt Országgyűlés! Az LMP egy olyan országot szeretne, ahol mindenki addig juthat az oktatási rendszerben, ameddig képességei szerint tud és ameddig szeretne. Hosszú távú célkitűzésünk, hogy tíz személyből legalább négy fő diplomás legyen Magyarországon. Ehhez meg kell állítani a felsőoktatásba jelentkezők és a felvételt nyert hallgatók létszámának ütemes, utóbbi években elindult csökkentését. Minél több diplomásra van szükség, hiszen az általuk beindított kis- és középvállalkozások fogják majd visszahozni a rendszerváltáskor elvesztett másfél millió álláshely nagy részét. Ehhez szükség van a vidéki felsőoktatási intézmények megmentésére és fejlesztésére. Olyan vidéki főiskolákra, egyetemekre van szükség, amelyek a helyi gazdaság igényeire építik képzési szerkezetüket. A helyi gazdaság élénkítése és a vidéki felsőoktatás fejlesztése összekapcsolódik. Ez ad perspektívát a fiataloknak, hogy ne költözzenek el otthonról a lehetőségek hiánya miatt. Ők fognak munkahelyet teremteni az alacsonyabb iskolai végzettségűeknek is. A felsőoktatás minőségi reformja, európai versenyképessége nem képzelhető el a források drasztikus bővítése nélkül, ez azonban hiányzik a jövő évi költségvetésből. Tisztelt Ház! Ezekre a kiadásokra az LMP szerint szükség van ahhoz, hogy új gazdasági modellt tudjunk megvalósítani Magyarországon; egy olyan gazdaságpolitikát, ami nem arra épít, hogy a magyar munkaerő lesz a legolcsóbb Európában, hanem arra, hogy a jól képzett magyar dolgozók bérét pont a tudásuk miatt meg akarják fizetni a munkáltatók. Az alap- és középfokú oktatás radikális forrásbővítésére és szemléletváltásra van szükség, hogy mindenki számára lehetőséget adjunk képességeinek a kibontakoztatására. Olyan országot akarunk, ahol az egyén képességeitől és szorgalmától függ, hogy mi lesz belőle, azt ne hátráltassa az anyagi helyzet, családi körülmény, lakóhely. Az LMP szerint a gazdasági fejlődés és munkahelybővülés egyik legfőbb forrása a felsőoktatásból kikerülő fiatalok minőségi tudása, felkészültsége és lendülete. Egészségügy. Szintén örülni lehet annak, hogy az egészségügyre majd’ 150 milliárd forinttal több jut. Sajnálatos módon azonban ez is csupán tüneti kezelésre elég. Azt elfelejtik megemlíteni, hogy ennek a többszörösét vonták ki a rendszerből az elmúlt években, az összeomlás szélére vagy azon túl is sodorva az egész magyar egészségügyet. A rendszer ugyanis mára gyakorlatilag összeomlott. Ezt tudják a betegek, tudják az orvosok, tudják az ápolók, csak a kormány nem hajlandó tudomást venni róla. Márpedig az egészségügy csődjét a 2017-es költségvetés sem fogja orvosolni. A pluszforrások nagy része ugyanis vélhetően elmegy az elmúlt években felhalmozott adósságok törlesztésére, a legsúlyosabb lyukak betömködésére, de kevés lesz a rendszer valódi javítására. Éppen ezért kevés fog jutni a béremelésre, márpedig ez kulcskérdés lenne. Azt ugyanis mindenki beláthatja, hogy az orvosokat és az egészségügyi dolgozókat sokkal könnyebb lenne itthon tartani, mint hazacsábítani vagy újakat képezni helyettük. Az egészségügyi béremelés nemcsak morális kötelessége tehát a kormánynak, hanem már rövid távon megtérülő befektetés is. Az LMP ennek érdekében az átlag alatt keresőknek kedvező progresszív adórendszer bevezetésén túl további 60 milliárd forintot fordítana az egészségügyi dolgozók béremelésére. Ez már elegendő lenne ahhoz, hogy itthon lehessen tartani az egészségügyben dolgozók nagy részét. További 40 milliárd forinttal növelnénk a kórházi alapdíjat, hogy ne termelődjenek folyamatosan újra a kórházak adósságai. Ma ugyanis a kormány egyszerűen kevesebb forrást ad az egészségügyi intézményeknek, mint amennyire a működéshez szükség van, ezzel folyamatosan függőségben tartja, illetve a betegek egészségét veszélyeztető spórolásra kényszeríti őket. Mi ezt a helyzetet megszüntetnénk. A nyugdíjakról is néhány szót. A nyugdíjak 2017-ben 0,9 százalékkal nőnek. Ezzel a kormány szerint a nyugdíjak tartják az értéküket, ami nem igaz, hiszen az átlagos inflációhoz képest számolják és nem a nyugdíjas fogyasztói kosárhoz. Jelenleg az infláció jelentős részben a beszivárgó alacsony olajár miatt ilyen alacsony. Az üzemanyag és más hozzá kötődő termékek pedig sokkal kisebb arányt képviselnek a nyugdíjasok fogyasztói kosarában. Ugyanez a helyzet az elektrotechnikai eszközök árának csökkenésével, és még sorolhatnánk tovább. A kormány egyébként is fölösleges nyűgnek tartja a nyugdíjasokat. Ellátásukat is megpróbálja kiszervezni, privatizálni, rálőcsölni a gyermekekre, hozzátartozókra. Miközben lenézi őket - amit bizonyít, hogy a közszférában megtiltotta, hogy a 65 év utániak tovább dolgozzanak -, a jövő nyugdíjasai még kevesebbre számíthatnak. A kormány a nyugdíjrendszerrel kapcsolatos ígéreteit nem tartotta be. Országgyűlési határozat kötelezte rá, hogy létrehozza az egyéni számlákat, ezt 2011 óta várjuk. Egy év volt a határidő akkor. A magánnyugdíjpénztári befizetéseket lenyelte az állam, ám arra, hogy azokat a nyugdíjakat, amikre fedezet volt, hogyan fogják kifizetni, nincsenek tervek. Korrupció. Arról is beszélnünk kell, hogy hol folynak el a pénzek, miért nem jut bérekre, munkahelyteremtésre, miért nem jut a vidéki utak felújítására, miért kell nélkülözniük az önkormányzatoknak, miért nincs kréta az iskolákban vagy gumikesztyű a kórházakban. Ennek három oka van. Egyrészt a költségvetés szerkezete egyszerűen rossz. Akit nem lehetne terhelni, azt a kormány túlterheli, akiket pedig terhelni kellene, azokat kíméli. Legalább ekkora probléma, hogy már makrogazdasági szinten is bőven látható összeg folyik el a korrupciós csatornákon. A költségvetésben ma több lenne a pénz, többet lehetne tenni az országért, ha végre le lehetne zárni a korrupció csatornáit. Teljesen nyilvánvaló, hogy erre nincs meg az akarat. Világos, hogy mit gondol ez a kormány az adófizetők pénzéről, Matolcsy Györgynél ma ennél ékesebb bizonyíték erre nincs. A kormány rendszeresen összekeveri pénztárcáját az állampolgárok pénztárcájával, pedig a kormány csak használatra kapta a pénzt az adófizetőktől, és nem azért, hogy a saját érdekköreit finanszírozza belőle. [[11.30]] Arról nem is beszélve, hogy ma már több, egymással is vetélkedő érdekkör van, ami még többe kerül, ahogyan erre a veszélyre már akkor felhívtuk a figyelmet, amikor az oligarcháik egymásnak estek. Tudjuk, hogy amit mi és velünk együtt minden józan ember korrupciónak nevez, az a kormány politikájának a lényege, amint erre egy, a kormányhoz közeli személy volt szíves felhívni a figyelmünket. Tudjuk, hogy a korrupció a kormány szerint nem más, mint a nemzeti vállalkozóknak adott támogatás, de önökkel ellentétben mi azt is tudjuk, hogy a korrupció végső soron lopás, méghozzá a leggyalázatosabb fajtából. A kormány fogja a magyar családok pénzét és odaadja a fideszes rokonoknak, például Matolcsy Györgynek és száz unokatestvérének. Egy olyan Magyarországon, ahol a kormány a korrupció ellen és nem a korrupció fenntartása érdekében lépne fel, számos intézkedéssel lehetne erősíteni az adóforintok védelmét. Ha lenne akarat a korrupció elleni fellépésre, akkor az Állami Számvevőszék a korrupció elleni harc központja lenne. Az LMP korábban törvényjavaslatot nyújtott be a számvevőszéki feladatok bővítése érdekében, illetve korrupciós ügyekben kötelezővé tette volna a számvevői utóellenőrzést, a kibővített feladatokhoz pedig többletforrásokat biztosítana, amint erre módosító javaslatunkban kísérletet is teszünk. Egy olyan Magyarországon, ahol az ügyészség ellátná a feladatait akkor is, ha az előző kormányok korrupciós ügyeiről van szó és akkor is, ha a jelenlegi kormány ügyeit kell kivizsgálni, fontos lenne tovább bővíteni a korrupció elleni ügyek osztályát, továbbképezni a korrupciós ügyekkel foglalkozó ügyészeket, erősíteni a nemzetközi együttműködés lehetőségeit. Szomorú látlelete az antikorrupció elleni harc sikertelenségének a hosszú-hosszú évekig húzódó, bohózatba fulladó eljárások sokasága. Az eljárások elhúzódása miatti számtalan strasbourgi elmarasztalás árnyékában a 2017-es költségvetésben is megfelelő forrásokat kellene biztosítani a bíróságok jogállami szerepének erősítésére, működésük zavartalanságának, hatékonyságának és nem utolsósorban nyilvánosságának növelésére. Erre az LMP további 1 milliárd forintot szánna. Sajnos azonban világos bizonyítékok állnak rendelkezésünkre, amelyek azt mutatják, hogy a korrupció elleni harcnak még csak a látszata sem fontos a kormány számára. Vagy a forrásokat nem biztosítják, vagy nem adnak erősebb feladat- és hatásköröket, mint a Számvevőszék esetében. A korrupció ugyanakkor sokba kerül. Az adófizetők pénze eltűnik, a közpénz magánzsebekbe vándorol, ahogy önök fogalmaznak, elveszti közpénz jellegét, és végül nem jut arra, amire a forrásokat fordítani kellene. A korrupció költségei kézzelfoghatóak a lepusztult kórházakban, a betöltetlen egészségügyi állásokban, az ellátatlan betegekben, a széthulló oktatási rendszerben és az alacsony bérekben is. Ma Magyarországon mindenki találkozik a korrupcióval, pontosabban: az adófizetők által befizetett pénz hűlt helyével. Ezen semmilyen titkosítás nem fog segíteni. Mindenki tudja, hogy mi történik, és minek kellene történnie. Sajnos nem nyugtat meg senkit, hogy ami késik, nem múlik, mert amíg nem állítjuk meg a korrupciót, addig nem vigasztal, hogy egyszer majd el kell számolniuk a mohósággal, ha ennek Magyarország fizeti meg az árát. Pazarló kiadások. Nem hagyhatjuk szó nélkül a pazarló kiadásokat sem. Sokszor már arra sem veszik a fáradságot, hogy titkolózzanak, hanem teljesen nyíltan, már-már büszkén hódolnak hobbijuknak vagy valósítják meg álmaikat az adófizetők pénzén. Beszélhetnénk itt a stadionépítésekről, a kormány Várba költöztetéséről vagy a Liget beépítéséről. Az időkeret sem lenne elég arra, hogy felsoroljam az összes pazarló, fényűző kiadást és az ezek oltárán eltűnő százmilliárdokat a költségvetés soraiban. Azonban zöldpárti politikusként egy kiemelkedően fölösleges, ugyanakkor rendkívül drága tételről mindenképpen szót kell ejtsek. A kormány jövőre is százmilliárd forintot tervez elszórni a paksi bővítésre, miközben még mindig nincsenek meg az építkezéshez szükséges engedélyek. A kormány olyannyira fél az egész projekt bedőlésétől, hogy az orosz hitelből egyelőre egy forintot sem mer lehívni, de gátlástalanul költi rá a magyar adófizetők pénzét. Végezetül vonjuk meg a nem túl vidám mérleget, és mondjuk ki: ez a költségvetés a ma rendelkezésre álló alternatívák között a legrosszabb választás. Rossz döntéseket tartalmaz, rosszul kitűzött célok érdekében. Nem old meg sürgető problémákat, nem segít Magyarországon. Ez a további leszakadás és szétszakadás költségvetése. Nem jó másra, mint növelni a szakadékot a kormány kedvezményezettjei és mindenki más között. Ez a költségvetés a magánérdekek költségvetése. A kormány írta, de a szerzők kezét oligarchák fogták és irányították. Vajon ha megkérdeznénk azokat a magyar embereket, akik várják, hogy a költségvetés végre az ő érdekeiket szolgálja, hogyan szavaznának? Vajon ők is Paksra, a Várba költöztetésre, presztízsberuházásokra költenének, vagy iskolákra, ápolókra, a családok támogatására? A kormány úgy tesz, mintha lenne elég pénz a fideszes rögeszmékre és az egyre nehezebb helyzetben élő magyar családokra egyszerre. Erről szól a „mindenki léphet egyet előre” hazugsága. De ha megnézzük a számokat, feltárul a nyers valóság: nincs mindenre pénz, a kormány pedig rossz döntéseket hoz. Mi azt fogjuk bizonyítani a költségvetés vitájában, hogy ennek nem kell így lennie, hogy van másik út, van alternatíva. És igenis ki lehet vezetni Magyarországot abból a zsákutcából, ahová az elmúlt években jutott. Köszönöm a figyelmet."
6,u2016-06-13-224,Fidesz-KDNP,Fidesz-frakció,0.75439453125,2016-06-13,0.3507072627544403,"Köszönöm szépen, elnök úr. És köszönöm szépen képviselő úr felszólalását, nyilvánvalóan a parlamenti szezon zárásakor, az utolsó órákban, amikor még az utolsó adok-kapok időszaka is van, üdítő pillanat, amikor van olyan téma, amiben ellenzéki és kormányoldal azonosul és egyet tud érteni. Köszönöm szépen képviselő úrnak, hogy felhangosította, kihangosította felszólalásával a sportolók és szurkolók zarándoklatát, ezt az ünnepi eseményt, amit Mátraverebély-Szentkúton hagyományteremtő szándékkal reményeink szerint majd a következő években is sikerül megrendezni. Nagyon fontos a helyszín meghatározása, hiszen a ferences atyák és a Magyar Katolikus Egyház indítványát a kormány elfogadva, az elmúlt esztendőben egy nagyon jelentős felújítási programon esett át a kegyhely, és ennek köszönhetően 2015 szeptemberében - nem is egy esztendeje - 2,76 milliárd forintos európai uniós, illetve magyar állami támogatással megújulhatott a kegyhely, és Áder János köztársasági elnök úr részvételével vehették birtokba az atyák és a zarándokok. Én azt gondolom, hogy a megszépült, megújult és funkciójában is kibővült zarándokhely pontosan az ilyen társadalmi alkalmaknak lehet új otthona a jövőben, és ezért is tartjuk valóban fontosnak azt, hogy felekezeti hovatartozásra való tekintet nélkül, illetve hitbéli meggyőződés nélkül tudjunk közösen, közösségként kiállni olyan értékeinkért, amelyek a magyar kultúrában, az európaiságunkban is ott gyökereznek egyszerre. Én azt hiszem, hogy ez a kezdeményezés Mátraverebély-Szentkúton egy megújult kegytemplomban, a ferences atyák megújult rendházában, a kültéri miséző oltár által sugalmazott lelki nyugalomban, a komfortossá vált zarándokházban, ahol, azt hiszem, 140 új zarándokhely került kialakításra, olyan méltó és nemzetközi rangú helyet biztosítanak az ilyen és ehhez hasonló események számára, amelyekre igenis elementáris szüksége van a magyar társadalomnak, ön helyesen fogalmazott, szívből egyetértek ezzel a megfogalmazással.Ha megengedi, képviselő úr, eltekintenék attól, hogy nyilvánvalóan az egyház, a történelmi egyházak általában, de akár a katolikus egyház sporttal, illetve egészséggel kapcsolatos tanításait és gazdag, megfontolásra is érdemes intézkedéseit számba vegyem, azt hiszem, hogy majd az ünnepi alkalom szentmiséjén nálam avatottabban majd a prédikáló püspök úr ezt meg fogja tenni, de a sportolók és a szurkolók búcsúja mindenképpen egy követendő esemény, amire nagyon bizakodunk, hogy az ország több szegletében is folytatás történik. Azért is tartjuk ezt fontosnak, mert az elmúlt napokban, ha kinyitottuk az újságokat vagy ránéztünk az internetes hírekre, akkor elég szomorúan valóban azt tapasztalhattuk, amire ön is utalt, hogy a nemzetközi nagy rendezvények kísérőjelensége a futballhuliganizmus, a vandalizmus és a borzasztó negatív cselekmények, ezek körbelengik sajnos még a futball-Európa-bajnokságot is napjainkban. Mi nyilvánvalóan, akik szeretünk a sporthoz úgy közelíteni, hogy ez egy társadalmi esemény, ami a lelket és a testet is erősíti és nemesíti - ugye, klasszikus értékek alapján már az ókori görögök és a rómaiak is ezt tették -, komolyan gondoljuk azt, hogy egy lelki elcsendesedés valóban hozzájárulhat ahhoz - szurkolói és sportolói oldalról is -, hogy ezeket a társadalmi jelenségeket csökkentsük, és akár meg is szüntessük. Ez, azt hiszem, nekünk, magyaroknak különleges és kiemelt érdekünk, de ha ezzel egy kicsit példával járhatunk elöl az európai nagy események irányába, akkor már többet tettünk, mint ami vállalható.Mindenképpen azt kívánom, önnel egyetértésben, hogy a zarándoklat után egy testben és lélekben is megújult, megfrissült szurkolói és sportolói magyar közönség és csapat, illetve a csapatokat követő szurkolói tábor mindig a „Ria, Ria, Hungária!” felkiáltással a nemzeti önazonosság és az egészséges életmód mellett tudjanak kiállni. Ehhez a kormány a rátartozó segítséget mindig meg fogja adni. Köszönöm szépen felszólalását, képviselő úr. [[Mirkóczki Ádám tapsol.]]"
6,u2020-09-21-17,Fidesz-KDNP,KNDP-frakció,0.7314453125,2020-09-21,0.23551201820373535,"Köszönöm szépen a szót. Tisztelt Elnök Úr! Tisztelt Miniszterelnök Úr! Tisztelt Országgyűlés! Hadd kezdjem azzal, hogy a Kereszténydemokrata Néppárt frakciója megköszöni a miniszterelnök úrnak a tájékoztatását és azt a munkát, amit eddig elvégeztek, mind az operatív törzsnek, mind pedig a kormány valamennyi tagjának. Azok a számok, azok a tények, amelyeket hallhattunk a miniszterelnök úrtól, egyértelműek; hogy valóban sikeresen védekezhetett az ország, az annak köszönhető, hogy időben meghozta a kormányzat a szükséges intézkedéseket, és az első és legfontosabb célkitűzés vezérelte, ez pedig a magyar állampolgárok életének, egészségének a megóvása. Ezért köszönettel tartozunk. [[Taps a kormánypártok soraiban.]] Hallgatva az előttem felszólaló frakcióvezetőket és ezt a vitát, jól érzékelhető, hogy szemléletmódbeli különbség és véleménykülönbség is van közöttünk. Ki így, ki úgy, ki amúgy, a saját habitusának megfelelően, jelleméből adódóan hangosabb, erőteljesebb, de mindenképpen kritikus észrevételeket tett. Azt kell hogy mondjam, hogy ez részben fakadhat természetesen a neveltetésünkből adódó különbözőségből, de nyilván fakadhat abból adódóan is, hogy mi másképpen látjuk az állam szerepét, nekünk, kereszténydemokratáknak az államfelfogásunk más, mint az önöké. Mi mindig is az erős állam hívei voltunk, mi mindig is olyan állam mellett tettük le a voksunkat, amely képes, akar és tud is cselekedni az állampolgárok védelme érdekében, legyen az árvíz, legyen az migrációs válság, legyen az Covid-járvány vagy bármilyen veszély. [[14.20]] Azt az óvó-védelmező tevékenységet minden magyar ember jól felfogottan úgy értékeli, hogy ez a hazaszeretetből fakadó tevékeny törődés ami jellemez egy kormányt, egy nemzeti-kereszténydemokrata kormányt a helyes út. Mi ezt várjuk el a kormánytól, és ezt láttuk az elmúlt hónapokban is. Ezzel szemben az önök államfelfogása a gyenge állam, az alvó állam, hogy ne mondjam, a „tanuljunk meg kicsinek lenni” állam létrehozása és fenntartása, vagy egyáltalán az állam elhalása, hiszen ez is az önök által felfogott baloldali vízióban szerepelt, és láthatjuk is ennek a felszólalásaikból tükröződő célkitűzéseit is. S jól érzékelhető ez a különbség a járvány elleni védekezés során is. Összegzésként mindenképpen megállapíthatjuk, hogy az első hullámmal szembeni védekezés sikeres volt. Hozzá kell tennem, hogy a kormány a szükséges intézkedéseket időben meghozta, de szükség volt az állampolgárok segítségére és felelősségteljes magatartására is. Miniszterelnök úr megköszönte a magyar egészségügyben dolgozók munkáját, én hadd köszönjem meg az állampolgárok felelősségteljes hozzáállását is, akik megértették, hogy azok a döntések, azok a szabályok, amelyeket a kormány meghozott az operatív törzs javaslatára, róluk szólnak, értük szólnak, az ő védelmükben hozattak meg. Látnunk kell, hogy annak ellenére voltunk sikeresek és volt sikeres a védekezés az első hullám időszakában, hogy a baloldalra sajnos ebben sem számíthattunk. Hiszen emlékszünk rá, hogy amikor itt a parlamentben vitatkoztunk és a négyötödös házszabálytól való eltérést kértük önöktől, akkor nem nyújtottak segítséget, miközben az ember erre számíthatna ilyenkor. Valamennyi állampolgár jogosan veti fel azt a kérdést, hogy rendben van, többpárti demokráciában élünk, rengeteg vita van a parlament falai között, de hát mégiscsak van egy veszélyhelyzet, mégiscsak van egy soha nem látott járvány, amire fel kell készülnünk, és védenünk kell az embereket, az időseket, a családokat és mindenkit, s akkor önöknek köszönhetően nincs megegyezés. Ez egy szomorú tény. Engedjék meg, hogy néhány szót szóljak a nemzeti konzultációról. Látható a felszólalásokból, hogy önök életszerűtlen példákat hoznak fel, hogy milyen élethelyzetek vannak. A nemzeti konzultáció pont arról szólt, hogy kikérjük az emberek véleményét, hogy ők hogyan látták a védekezést, mit láttak jónak, helyesnek vagy kevésbé vállalhatónak, hogy hogyan járjunk el az elkövetkező időszakban. Mindenki tudta, hogy lesz második hullám, önök mégis arra buzdították az embereket, sőt jó néhányan aktívan részt vettek abban a munkában, hogy hogyan kell széttépni a nemzeti konzultációs íveket, hogyan kell kilopatni őket, és a többi, és a többi. Komolytalanná igyekeztek tenni a védekezés egyik fontos visszajelző monitoringrendszerét, hogy mit kell tennünk, és hogyan készüljünk fel a második hullámra. Igen, az egészségügy felkészült az elmúlt hónapokban, igen, beszereztek sok-sok lélegeztetőgépet. Több mint 10 ezer lélegeztetőgép áll rendelkezésre. Sok millió maszkot szereztek be. Szijjártó külügyminiszter úr hetente adott tájékoztatást arról, hogy milyen beszerzéseket hajtott végre az állampolgáraink védelme érdekében. Önök hol azt mondják, hogy minek ennyi lélegeztetőgép, sok a lélegeztetőgép, majd a másik héten meg azt mondják, hogy ugyan már…! Ha van sapka, ha nincs sapka… Ez úgy sem jó, ha sok van, s úgy sem, ha kevés van, most nincs… S folyamatosan különböző nevezzük így rémhírekkel vagy kamuhírekkel próbálják az embereket lehetetlen helyzetbe hozni, és a kilátástalanság érzetét kelteni, miközben összefogásra lenne szükség, miközben egymásra kéne támaszkodnunk, hogy az emberek lássák, a bajban ott vagyunk mellettük, és nemcsak mellettük vagyunk, hanem óvjuk és védelmezzük őket. Eközben szerintem nem szabad pártpolitikai érdekeket még ha jól is hangzanak itt a parlament falai között felhoznunk. Segíteni kell a védekezést, és mindenkinek megvan ebben a maga helye. Mindenkinek, még az ellenzéki képviselőknek is van felelőssége, mert ők is magyar állampolgárok, sőt a közösséget szolgáló képviselők. Tisztelt Képviselőtársaim! Az elmúlt időszak szerintem minden magyar állampolgárt meggyőzött arról, hogy az emberek számíthatnak a magyar kormányra, és ezt örömmel látjuk. A szabályok betartása mindannyiunk felelőssége. Mi magunk is úgy döntöttünk a Házbizottság ülésén elnök úr vezetésével, hogy magunkra nézve is kötelezőnek fogadjuk el a szabályokat, és maszkot viselünk, kivéve azt, aki beszél. A testhőmérséklet mérése is megtörténik a Házba való belépéskor. Azt hiszem, hogy ezek fontos üzenetek az emberek felé. Miniszterelnök úr szólt a gazdaság helyzetéről. Nem értek egyet Szabó Timeával abban ebben sem, de ebben különösen nem , hogy a második hullám idején nem lehet a gazdaságot újraindítani és munkahelyeket megvédeni. Dehogynem! Ha egy picit belegondol, és egy kicsit kitekint a világba, akkor számos példát lát arra, hogy a veszély egyben lehetőség is, és pont akkor kell egy offenzívát, dinamizmust elindítani a magyar gazdaságban és más vonatkozásban, amikor veszélyek vannak, amikor mások föltartják a kezüket és megadják magukat. A magyar kormány ebben is aktív, közreműködő, tenni akar, s valóban tudja és látja azt, hogy a gazdaság jelenti valamennyi terület, valamennyi szféra megélhetését, és hogy ne mondjam a magyar emberek, a magyar családok védelmét is ezen keresztül tudjuk a jelen helyzetben a leghatékonyabban megőrizni. Természetesen szükség van egyéb családtámogatási rendszer kiépítésére is, de ezen az úton is elindult a kormányzat, és az elmúlt tíz évben számos eredményt tud felmutatni. Tisztelt Képviselőtársaim! Én úgy látom, hogy próbatétel valamennyiünk számára ez az időszak. Úgy látom, hogy a kormányzat döntései egyértelműen azt a célt szolgálják, hogy erősebbé tegyék Magyarországot, erősebbé, mint korábban volt, erősebbé tegyék nemzeti közösségünket, és azon dolgozik, hogy erősebb családok alkossák a magyar társadalmat, a magyar nemzetet. Együtt képesek vagyunk helytállni, megvédeni a magyar családokat, a magyar gazdaságot, a munkahelyeket. S ha már önök, tisztelt baloldal, nem vesznek részt ebben a munkában, legalább ne hátráltassák a munkánkat! Köszönöm szépen, hogy meghallgattak. [[Taps a kormánypártok soraiban.]]"
6,u2015-11-23-159,Fidesz-KDNP,KNDP-frakció,0.63427734375,2015-11-23,0.9947696924209595,"Köszönöm szépen a szót. Tisztelt Elnök Úr! Tisztelt Képviselőtársaim! Tisztelt Ház! Felszólalásának a „Családbarát ország” címet adta, és akkor engedje meg, hogy ezúton is hadd gratuláljak önnek, hiszen bő egy héttel ezelőtt vitte haza második fiát otthonába. Ezúton is gratulálok a családjuk bővüléséhez, jó egészséget kívánok a gyermekeknek és a feleségének is; s akkor rátérnék a felszólalásom hivatalos részére. Nos tehát, a családbarát ország egy célkitűzés, ahogy a miniszterelnök úr is fogalmazott a budapesti demográfiai fórumon, amit el szeretnénk érni, és amihez nagyon sok mindent tettünk már meg az elmúlt öt esztendőben, de még nagyon sok teendőnk van, hogy a célunkat elérjük. Ahogy ön is utalt rá a kérdése végén, nagyon sokak számára az a fontos, hogy a családi életet és a munkahelyet össze tudják egyeztetni. Mi egy olyan adókörnyezetet, jogszabályi környezetet és olyan támogatási rendszert igyekeztünk létrehozni, amelyben mind az édesanyák, mind az édesapák számára mind a gyermeknevelés, mind a munkavállalás és a karrier elérése ugyanúgy fontos cél lehet, és azt véghez is tudják vinni. A munkahelyi sikerek és a gyermeknevelés sikere egyaránt fontos számunkra. A munkahelyvédelmi akcióterv révén a családanyák sokkal könnyebben tudnak visszatérni a munka világába, hiszen a munkáltatók a járulékok teljességét nem kell hogy megfizessék két évig, majd a harmadik évben is csak a felét. Ezen túlmenően pedig a gyed extra intézkedés keretében az édesanyáknak nem kell választaniuk, idén az első évtől, jövőre már a hatodik hónaptól, hogy a gyest veszik föl vagy pedig dolgoznak. A gyes mellett a munkavállalás lehetősége is megnyílik a számukra. És ha munkát vállalnak az édesanyák, akkor természetesen a gyermekeket el kell helyezni: 2010-2014 között mintegy 10 ezerrel növeltük a bölcsődei és a családi napközis férőhelyek számára. A célunk 2018-ra a 60 ezer férőhely. Éppen ezért a parlament asztalán is fekszik az a jogszabály-módosítás, amely egy rugalmasabb, többféle bölcsődetípust felsoroló bölcsődei lehetőséget nyit meg. Ezzel rugalmasabb a kisgyermekek napközbeni ellátása, ez főleg kistelepülésen nő meg, és így az édesanyáknak a munkába való visszatérése is egyszerűbbé válik. Köszönöm szépen. [[Taps a kormányzó pártok padsoraiból.]] [[14.20]]"
6,u2020-11-16-73,Fidesz-KDNP,Fidesz-frakció,-1.0,2020-11-16,0.2850169539451599,"Van abban valami magabiztosan pikáns, hogy egy olyan párt képviselője beszél hazugságról, amelynek az elnöke miniszterelnökként azt mondta, hogy hazudtak reggel, éjjel meg este. [[Derültség a kormánypártok soraiban. Közbeszólások ugyanott: Úgy van!]] Azt kell mondanom, hogy hazugság ügyében önök ténylegesen képviselnek egy mércét, ez az a mérce, amelyet bármely kormánnyal szemben bátran felállíthatunk, mert akárhogy igyekszik, azt meghaladni aligha sikerülhet neki. [[Derültség a kormánypártok soraiban.]] De hogyha azt hinnék, hogy csak a múltról beszélek, akkor tévednek, mert a hazugság bajnokai továbbra is önök, nem csak visszamenőlegesen, az egykori miniszterelnök szavai alapján mondom ezt; bizonyára emlékeznek rá, hogy önök azok, akik álápolónőket állítanak elő, álvideókat, kamuvideókat készítenek, és ezzel belehazudnak az emberek szemébe. Tehát ha ma Magyarországon valaki meg akarja téveszteni az embereket, az a baloldal. [[Közbeszólás a kormánypártok soraiból: Így van!]] [[Közbeszólás a kormánypártok soraiból: Így van!]] Ha pedig arról van szó, hogy ki mit tesz, akkor azt tudom mondani önöknek, hogy az ország felkészült, az ország védekezik, a felkészülést nem a kormány egyedüli tettrekészsége és cselekvése okozta, hanem a kórházigazgatók felkészültsége, a vezető orvosok, a vezető ápolónők felkészültsége. Amikor önök kétségbe vonják az ország felkészültségét, akkor valójában az ő munkájuk minőségét vonják kétségbe. (Közbeszólás a kormánypártok soraiból: Így van!) Szerintem ez védekezés idején különösen nem, de általában sem helyes dolog. Ami pedig a felkészülésnek azt a dimenzióját illeti, ami a kormányra tartozik, bizonyára össze tudják vetni józan ésszel ez nem lehetetlen , hogy milyen állapotok voltak itt tavasszal, legyen szó lélegeztetőkészülékről, intenzív ágyról, legyen szó kesztyűről, védőmaszkról vagy éppen védőfelszerelésről, vagy éppen vakcináról és orvosságról. A különbség a tavaszi és a mostani felkészültség között nyilvánvaló ez nem magától állt elő, tisztelt képviselő asszony. [[Taps a kormánypártok soraiban.]]"
6,u2020-11-16-105,Fidesz-KDNP,KNDP-frakció,-1.0,2020-11-16,0.37430599331855774,"Köszönöm szépen a szót, elnök úr. Tisztelt Képviselő Asszony! Tisztelt Ház! Valóban, egy haja szála nem görbült sem Korózs Lajosnak, sem Szabó Timeának, sem senki másnak. Sem egy bocsánatkérés, sem egy felelősségre vonás nem történt. Ennek az ügynek a kivizsgálása egy napba sem telt az MSZP-nél, és máris mindenkinek az ártatlanságáról beszéltek. És sem a Financial Times, sem az Euronews a saját honlapján, a saját oldalán nem korrigálta ezeket a híreket, hanem fennhagyta az álhíreket. És Korózs Lajos nemcsak kamuvideót, hanem kamustatisztikát is gyártott, és azzal a magyarázattal élt, hogy nem tűnt föl neki, hogy egy 2016-os halálozási adatban, statisztikai adatsorban benne szerepel a koronavírus mint halálozási ok. Ez nyilvánvaló valótlanság. Ez csak egyvalamit mutat: semmi nem érdekli a magyar baloldalt a járvány elleni védekezésből, csak és kizárólag a hatalom megszerzésének a lehetősége érdekli. Ha bárkiről valótlanságokat tudnak állítani, lehet az mentőszolgálat, kórházak, kórházi ágyak kialakítása, rendőrség, bármilyen más járványügyi intézkedés, nekik csak a hatalom és a pénz megszerzése számít, és ezért akár az orvosokba, ápolókba [[Az elnök a csengő megkocogtatásával jelzi az időkeret lejártát.]] mentősökbe vetett bizalmat is képesek és hajlandóak rombolni. [[Taps a kormánypártok padsoraiból.]]"
6,u2020-06-15-15,Fidesz-KDNP,Fidesz-frakció,-1.0,2020-06-15,0.9939574003219604,"Köszönöm szépen a szót. Tisztelt Elnök Úr! Tisztelt Képviselőtársaim! Majdnem visszamondtam a napirend előtti felszólalási igényemet, annyira megdöbbentett Tordai képviselő úr néhány mondata: mi az, hogy Fehéroroszország az utolsó európai diktatúra?! Hát, én eddig azt hittem, hogy azok mi vagyunk, képviselő úr. [[Derültség.]] Hónapok óta azt szajkózzák, hogy az, ahol önök élnek, az egy diktatúra. Ehhez képest, amilyen megdöbbentő, legalább olyan megnyugtató, hogy már ön sem tudja, hogy mit beszél. Kérdés, hogy nem fogjáke ezért megfeddni. De, miniszter úr, csak hogy ott folytassam, ahol abbahagyta, nyilván idő hiányában nem volt módja arra, hogy kifejtse, viszont az alkalom tökéletes arra, hogy megemlékezzünk róla, hogy ugyanez a baloldal volt az, amelyik még a négyötödös szavazásnál azt sem támogatta, hogy meghosszabbíthassuk a veszélyhelyzetet. [[13.50]] Ha már feltették a kérdést, Tóth képviselőtársam is és Arató képviselőtársam is, akik szintén végigülték ezeket az egyeztetéseket, magam képviseltem a kormánypárti frakciót ezeken, úgyhogy tisztán emlékszem rá, ott is elmondtuk önöknek, hogy az akkori járványügyi szakemberek által megfogalmazott tudás szerint nem mondható meg, hogy 60, 90, 120 vagy 150 napig tarthat a járvány, vagy érdemes ezt a helyzetet elrendelni. Azt mondtuk, hogy amint nem lesz indokolt, és amint a járványhelyzetnek vége van, eltöröljük ez így is történt , minden más esetben olyan kockázatot vállalt volna az ország, olyan egészségügyi kockázatot, amely ellentétes esetben vagy egy rosszabbul sikerült járványhelyzet esetén felelősért kiáltott volna. Ez volt a helyes és felelős magatartás. De hogy folytassam a miniszter úr által megkezdetteket, kivonták a baloldali önkormányzatok magukat a szolidaritás fogalma alól. 34 milliárd forinttal kellett az önkormányzati szektornak hozzájárulnia egy 2400 milliárd forintos járványkezelő alaphoz, amelynek egyébként ez mindösszesen alig 1,5 százaléka, kevesebb, mint amit a multik és a pénzügyi szektor tett be hozzájárulásként, és természetesen jóval kevesebb, mint amit a kormány a saját büdzséjéből csoportosított át. Arról is érdemes megemlékezni, hogy kivonták magukat a védekezésből. Arató képviselő úr, önnek felhívom a figyelmét azokra az idézetekre, amelyeknek, kötve hiszem, hogy mindegyike nyelvbotlás lett volna. Például ön azt mondta, hogy „sajnos az alacsony halálozás számában sem állunk olyan rosszul”, Vágó párttársa azt mondta, hogy „kevesebb teszt, kevesebb nyugdíjas, ügyes megoldás”. Önöknél lehet, hogy ez az ügyesség fokmérője, nálunk éppen az emberek egészségének a megőrzése volt az. Szabó Timea odáig merészkedett, hogy „az egész világon Magyarországon halnak meg a legeslegtöbben”, Hadházy Ákos pedig polgári engedetlenségre szólította föl a magyarokat. Hazudtak a kórházakról, a védőfelszerelésekről, de még jutott idejük a határon túli magyarok gyalázásra is. [[Közbeszólások a Fidesz soraiból, köztük: Úgy van!]] Mindemellett megtámadták a családokat, az álláskeresők támogatásait, az érettségit, és megalázták és meggyalázták azokat, akik a védekezésben részt vettek, különös tekintettel Müller Cecíliára, akit még hitében is gyaláztak a saját propagandasajtójukban. [[Közbeszólások a Fidesz soraiból, köztük: Szégyen!]] Ideillik, ebbe a sorba illik az a baloldali kamuvideó, amelynek a rendezője, a producere most éppen távol tartózkodik, de gyönyörűen koronázza meg ezt a folyamatot, és semmilyen meglepetés nincs abban, hogy a következmények ezúttal is elmaradnak. Éppen ezért, miniszter úr, én eggyel tovább mennék, ne adjuk ezt ilyen könnyen, kérjenek csak szépen bocsánatot a baloldali képviselők azért, amit tettek az egész járványhelyzet alatt, és amit azóta is tettek. Ideidézve még azt is, hogy amikor módjuk volt rá… [[Tordai Bence a fejét ingatva közbeszól.]] Ne hümmögjön, Tordai képviselő úr, mert ön volt a leghangosabb, amikor az érettségi eltörlésén munkálkodtak, és megpróbálták a magyar oktatási rendszert is romokba dönteni! Tehát mindaz a tevékenység, ami önökhöz kötődik, mindaz a tevékenység, ami a parlamenti baloldalhoz kötődik a járványhelyzet kapcsán, az egy dolgot mutatott meg, hogy a bajban sem lehet a magyar baloldalra számítani. Még egy dolgot szeretnék önöknek elmondani, ha már az ellenzékkel folytatott egyezkedésekről szót ejtettek képviselőtársaim. Ragaszkodtak hozzá, és be is került a koronavírus elleni törvénybe a szükségesség és arányosság kérdése. Kérdés az, hogy ahol önök kormányoznak, például a VII. kerületben, mennyire volt szükséges és arányos a járványhelyzet mögé bújva Czeglédy Csabával egy 40 millió forintos szerződést kötni, vagy mondjuk, Komáromi Zoltánnal mennyire volt indokolt szerződést kötni, mennyire volt szükséges és arányos, és mennyire illeszkedett a védekezésbe, vagy mondjuk, Óbudán megemelni az albérleti díjakat, mennyire volt szükséges, arányos és összeegyeztethető a járvány elleni védekezéssel. Éppen ezért önöknek tényleg nincs más választásuk, mint az, hogy bocsánatot kérjenek [[Zaj a kormánypártok soraiban. Az elnök a csengő megkocogtatásával jelzi az időkeret leteltét.]] ha pedig a választókra bízzuk, akkor a Szocialista Párt lassan leküzdi magát szövetségese, a Párbeszéd támogatottsági szintjére is. Köszönöm, elnök úr. [[Taps a kormánypártok soraiból.]]"
6,u2017-06-12-19,Opposition,MSZP-frakció,0.70849609375,2017-06-12,0.293130099773407,"Köszönöm a szót, elnök úr. Tisztelt Képviselőtársaim! Ott folytatom, ahol abbahagytam, szeretném megerősíteni ismét a köszönetemet, bár ritkán szoktam ilyet mondani itt a Ház falai között, hiszen Kövér László és Semjén Zsolt javaslatára emlékezhetünk Szent Lászlóra, hiszen Szent László uralkodása és hagyatéka mindannyiunk számára példaértékű. Szent László erőskezű, hatalmas termetű férfi volt, ahogy a források mondják, a többi ember közül vállal kimagaslott, nagy testi erejét még 50 éves korában is megőrizte, és ahogy említettem már, László volt az, aki 940 évvel ezelőtt talán először mondta ki, hogy tegyünk igazságot, a tolvajt meg kell büntetni. Itt hadd reagáljak frakcióvezető-társam és miniszterelnök úr néhány mondatára. Olyan ügyeket említettek, amelyekben büntetőeljárás indult, de rendkívül érdekes, hogy sem Mészáros Lőrinc ellen, sem Habony Árpád ellen, sem Rogán Antal ellen, sem Tombor András ellen, sem Tiborcz István ellen ma Magyarországon semmilyen eljárás nincs, sem MET-ügyben, sem MNB-alapítványi ügyekben. A Legfőbb Ügyészség, az ügyészség minden egyes ilyen kezdeményezést elutasít, tulajdonképpen politikai megrendelésre akadályozza Magyarországon az igazságszolgáltatást. Ahogy említettem, Szent László törvényeinek több mint fele a tulajdon védelméről szól. Ugye, emlékszünk arra, hogy a törvény alapján vagy kézlevágás, vagy akár akasztás is járt a lopásért. Akkoriban igen erős volt az igény a tulajdon védelmére és a lopások megállítására. Ez az igény ma is megvan a magyar társadalomban. Ahogy 1077-ben a lopásért kézlevágás járt, úgy 2010-en az önök alelnöke, Pokorni Zoltán is ezt javasolta a tolvajok ellen, de képviselőtársaim, az a baj, hogy a miniszterelnök, a Viktor nevű Soros-ösztöndíjas nemhogy a közös tulajdont védené, hanem ő maga a tolvajok vezére. Pokornit félretették, jött helyette Németh Szilárd, s az oligarchák immáron hét éve rabolják szét Magyarországot. Játsszunk el a gondolattal, hogy mi lenne, ha most is érvényben lennének ezek a törvények. Hol lenne a felcsúti nem stróman Mészáros Lőrinc, hol lennének Rogánok, Habonyok, Garancsik, Tomborok, Vajnák, hol lennének azok, akik adóforintjaink és az EU-s százmilliárdok ellopásából gazdagodnak? És mehetne panaszra Tiborcz, Szent László törvényei rá is vonatkoznának. De, tisztelt képviselőtársaim, László 940 évvel ezelőtt pontosan érezte és tudta, hogy a szövetséget hol kell keresni. Itt nem kívánok most történelemórába bonyolódni, miniszterelnök úr, azért egy kicsit bonyolultabb volt annak idején ez a külpolitika, de a vége az volt, hogy igenis Nyugaton kell keresni a szövetségest, ahogy nagy királyaink általában tették, és ahogy ezt a Viktor nevű Soros-ösztöndíjas most abszolút nem teszi, hiszen orosz érdekeket szolgálva atomerőművet építtet, az adatokat továbbítja az orosz titkosszolgálatoknak, és korlátozza orosz mintára a magyar civil szervezeteket. Tisztelt Képviselőtársaim! László király lovagkirály is volt, erényekben gazdag uralkodó, védte a szegényeket, védte a nőket. Ezzel szemben ma azt látjuk, hogy a Viktor nevű Soros-ösztöndíjas nem hajlandó fellépni a nők elleni erőszak ügyében, a szegényeket, elesetteket pedig kitaszítja, magára hagyja; vak komondor és közmunka, ez jár a magyar nőknek és a szegények millióinak. Tisztelt Képviselőtársaim! Jövőre egy László nevű fogja váltani a Viktor nevű Soros-ösztöndíjast, az erőskezű Lászlóval pedig jön majd az igazságtétel. Az ügyészséget megtisztítjuk a politikától, büntetés vár majd minden tolvajra, helyreállítjuk a jogállamot, a nőket egyenrangú állampolgárokká és egyenrangú munkavállalókká tesszük, bevezetjük a megélhetési minimumot, megemeljük a közmunkások, közalkalmazottak bérét, és újra adómentessé tesszük a minimálbért. Megerősítjük a munkavállalói jogokat, az orvosok, ápolók, nővérek végre újra tisztességes fizetést kapnak, visszaállítjuk a tankötelezettséget 18 évre, és visszaadjuk az iskoláknak a szabad oktatás jogát, az egyetemeknek pedig az autonómiát, a fideszes kancellárokat pedig elzavarjuk. [[Közbeszólás az MSZP soraiból: Helyes!]] [[11.40]] A megújuló energiát fogjuk előnyben részesíteni. Átfogó bérlakásprogramot indítunk. Duplájára emeljük a nyugdíjminimumot, és visszaadjuk a 13. havi nyugdíjakat. Meggyőződésem, hogy ma Szent László is ezt tenné, közös jövőnkért, Magyarországért. Köszönöm a figyelmet."
6,u2020-05-05-131,Opposition,MSZP-frakció,0.447998046875,2020-05-05,0.5101838111877441,"Jó napot kívánok! Erőt, egészséget mindenkinek! Itt biztonságpolitikai következő napirendekhez összegyűlt képviselőtársaim is becsatlakoznak. Szeretnék reagálni nagyon röviden Simicskó képviselőtársamra, hiszen nem véletlenül kapott tapsot az ellenzéki sorokból is, hiszen méltatta a tárca munkáját, és méltatta valamennyire az ellenzék mai hangnemét és hozzászólásait. Hadd jegyezzem itt meg, és nagyon őszintén mondom képviselőtársamnak, miniszter úrnak is, hogy ez tényleg azt bizonyítja, ha egy tárca normálisan előkészít egy javaslatot; ha azon a javaslaton látni, hogy nem egy szűk politikai vagy gazdasági kör érdekét szolgálja ki, hanem az emberek széles rétegének kíván segíteni; ha egyébként egy meglévő problémára igyekszik, még nem tudjuk, hogy sikeres, de talán a hozzászólásokból is az látszik, hogy általunk is feltételezhető módon jó irányú lépéseket tenni, akkor ez az ellenzék, ugyanez az ellenzék ilyen hangnemben szólal fel, és valószínűleg, ha rajtunk múlik, meg is fogja szavazni ezt az előterjesztést. Úgyhogy biztatnám önt is mint kormánypárti képviselőtársamat, hogy próbáljon kicsikarni a kormányából minél több ilyen törvényjavaslatot, mert tartok tőle, hogy a mai nap ez volt az egyetlen mint majd hozzászóló ismervén is állíthatom ilyen javaslat. Köszönöm szépen."
6,u2018-11-19-108,Opposition,MSZP-frakció,0.1817626953125,2018-11-19,0.1770487278699875,"Köszönöm szépen a szót, elnök úr. Tisztelt Államtitkár Úr! Tisztelt Ház! A választási kampány egy újabb fokozatot lépett az elmúlt napokban. Tudjuk azt, hogy fél év múlva parlamenti választás lesz Európában, egy év múlva pedig önkormányzati választások lesznek, és nyilvánvalóan ilyenkor a különböző billegős térségekben az ígéretek halmaza jelentősen megváltozik és megnő. Azt szeretném önnek mondani, államtitkár úr, és üzenni a miniszter úrnak, miniszterelnök úrnak, hogy a következő egy esztendőben szisztematikusan szeretnék foglalkozni a szuperkórházak ügyével, különös tekintettel a dél-budai szuperkórházzal mint a választókörzetem egyik fontos területével. Most ez a kérdéssor csupán arról szól, hogy tegyük le az alapokat ebben a helyzetben, hogy hol tartunk most, mit gondolnak önök arról, hogy mi is történt eddig és mi várható, és majd ez egy szép folyamat lesz, mint ahogy az úszó-Európa-bajnokság esetében is, megnézni azt, hogy hogyan, miképpen alakultak később a számok, a szándékok. Tehát a kérdéseim nagyon világosak, egyszerűek, nem kommunikációs természetűek, nem kötekedő természetűek. Lesz szuperkórház Dél-Budán: igen vagy nem? Azt a döntést, hogy ez azon az egyébként szerintem meglehetősen meglepő területen készül el, fenntartják-e még, vagy inkább a szakma javaslatát, miszerint célszerűbb lenne meglévő kórházat fejleszteni, újra esetleg megfontolják? Mire számítanak, hogy kik fognak dolgozni ebben a kórházban? Az 1400 ágy ellátásához körülbelül milyen személyzetre számítanak és honnan? Mi történik a környező többi kórházzal? Mennyibe kerül a közlekedési beruházási rész? Tudjuk, hogy ma gyakorlatilag tömegközlekedés ebben a térségben nincs, ahova tervezik a beruházást. Ma, 2018. november közepén mit gondolnak arról, hogy mennyi lesz a teljes beruházás költsége? Köszönöm szépen."
6,u2021-04-29-73,Opposition,MSZP-frakció,-0.9599609375,2021-04-29,0.385132759809494,"Köszönöm a szót, elnök úr. Úgy izgultunk, mert arról volt szó, hogy a KDNP megosztva mondja el a vezérszónoki felszólalását, és vártuk, hogy ezek után még vajon mi lehet az, ami jöhet, és még feldobja egy picit ezt a parlamenti vitát, de lássuk be, azért Nacsa képviselőtársunk után szerintem a KDNP is úgy érezte, hogy ez már nem teljesíthető. Azt mondja Nacsa képviselőtársunk, hogy az ellenzék hatalommámorban van, és a hatalomért kapaszkodik és kapaszkodott. Azért nem semmi, képviselő úr, hogy itt ülünk állunk, én per pillanat egy olyan törvényjavaslat vitájánál, amely arról szól, hogy korlátlan felhatalmazást kap a kormány, hogy rendelettel bármilyen törvényt felülírjon ebben az országban a következő, nem tudjuk, milyen hosszú időszakra, merthogy úgy írták meg ezt a törvényt, hogy nem derül ki belőle, hogy mikor lesz vége, gyakorlatilag amikor Kövér László majd össze méltóztatik hívni a parlamentet ősszel, szeptember 1-jén, október 1-jén, december 38-án, teljesen mindegy, ahhoz képest 15 nappal később jár le a rendeleti kormányzás. Szóval, amikor ezt a hatalom teljes koncentrációjáról, ellenőrizhetetlenségéről és gyakorlatilag pátensekkel való kormányzásáról szóló törvényjavaslatot tárgyaljuk, akkor önnek van képe az ellenzék hatalomhoz való viszonyáról értekezni itt a vezérszónoklatában. [[13.20]] Ezen túlmenően ön még bátorkodott szintén bocsánatkérésre felszólítani az ellenzéket a járványügyi védekezéssel kapcsolatban. Na, most akkor, Nacsa úr, itt egy picit álljunk meg! Lassítsunk le, jó?! Majd, ha ön feláll és bocsánatot kér 27 356 elhunyt honfitársunktól és túlélő családjától azért, mert valóban teljes körű felhatalmazással, rendeleti kormányzással, minden eszközt megkapva képtelenek voltak ebben az országban tisztességes járványügyi védekezést csinálni. Ausztriázott meg osztrák példát hozott. Hát, érti maga, miről beszél?! Az mutatja meg, hogy mit műveltek maguk ezzel az országgal. Ausztriában, amely hasonló nagyságrendű ország és körülbelül ugyanonnan indultunk tavaly ősszel a járványügyi védekezés tekintetében, 10 ezer ember halt meg, itt meg mindjárt 30 ezer. Háromszor annyi embert vesztettünk el, miközben minden lehetőségük megvolt a védekezésre. Miről beszél maga, meg szólít minket fel bocsánatkérésre?! Ezek elhunyt emberek, nem lehet visszahozni őket, és mindegyik az önök lelkén szárad, miután a miniszterelnökük idejött és azt mondta, hogy a) mindenkit meg fogunk gyógyítani, b) emberéletekben fogjuk mérni a védekezés sikerét. Úgyhogy az első pont ott van, hogy önök bocsánatot kérnek azért, mert elszalasztották a lehetőséget, mert valószínűleg inkább politikai vagy egyéb más, gazdasági indokok vezérelték a maguk miniszterelnökét, amikor a döntéseket meghozta, illetve pont amikor nem hozta meg, noha meg kellett volna hozni a harmadik hullám idején, elején, közepén vagy akár most, a végén is. Mert kontaktkutatás meg tesztelés a mai napig ebben az országban gyakorlatilag nincs. Ha visszatérünk magára a törvényjavaslatra, tisztelt képviselőtársam, én is azt tudom mondani önnek, hogy két nagyon szent dolog van Orbán Viktornak és kormányának, az őt támogató 133 fideszes és KDNP-s képviselőnek, akikből, ha jól számolom, legalább ketten itt vannak az ülésteremben, meg még egy államtitkár. [[Nacsa Lőrinc: Ő is képviselő!]] Ezért tettem hozzá. Ez a két szent dolog valóban a hatalom és a pénz. Ezen a héten elég keményen bele is húztak ebbe, képviselőtársaim. A keddi napon szavazták meg itt a parlamentben, hogy a több ezer milliárd forintnyi vagyont kitolják az állami vagyonból magánalapítványokba. A rendszerváltás utáni szabad rablóprivatizációban nem érte ilyen kár ezt az országot. [[Dr. Völner Pál: Gyurcsány idején!]] Majd most, csütörtökön már tárgyaljuk is azt a törvényjavaslatot, amely, mint említettem, arról szól, hogy a teljes körű hatalom egyszemélyi felhatalmazással, Orbán Viktor kezében hogyan fog egészen nyáron vagy még akár ősszel is megmaradni, és hogyan fog a miniszterelnök rendeletekkel kormányozni a jövőben is. Tudja, igaziból az lett volna jó, ha mond pár önkritikus mondatot arról, hogy vajon önről meg a képviselőtársairól mit gondolhat Orbán Viktor. Milyen bizonyítványt állít ki önről, a 133 bátor emberről, meg arról, hogy Orbán Viktor kb. melyik polcra teszi önöket, meg mire van szüksége önöktől meg mire nem, hogy ezt a javaslatot ebben a formában a magyar kormány benyújtotta? Azt mondja Orbán Viktor meg a kormány, hogy azért van szükség, egyébként még egyszer mondom, gyakorlatilag meghatározhatatlan ideig újra meghosszabbítani a veszélyhelyzetet és ezzel a rendeleti kormányzást, mert a parlament nyáron nem dolgozik. Na, tényleg? Az a helyzet, képviselőtársaim, hogy a fideszes, KDNP-s képviselőknek Dubajba meg a Maldív-szigetekre csak odafele jegyet sikerült megvanni? [[Nacsa Lőrinc: Tóbiás József!]] Az a helyzet, képviselőtársam? Csak odafele tudták megvenni a jegyet? Mert ellenkező esetben ez az Országgyűlés júniusban, júliusban meg augusztusban is pontosan egy nap alatt összehívható, és bármilyen komoly döntést meg kell hozni, esetleg végre az embereknek, a családoknak vagy a cégeknek pénzt adni, hogy ne menjenek tönkre, az ellenzéki képviselőket másnap reggel itt fogja látni. Azt mondani cinikusan, hogy azért kell a veszélyhelyzeti felhatalmazás, mert a magyar Országgyűlés nyáron nem dolgozik, ez magukról állít ki bizonyítványt, képviselőtársam, egyébként természetesen a kormánypárti képviselőknek kell a határozatképességet és a többséget biztosítani. Ezek szerint a kormány szerint önök nyáron nem dolgoznak, még veszélyhelyzet alatt sem, még járványügyi időszak alatt sem. Sokkal prózaibb az ok. Egyszerűen arról van szó, hogy Orbán Viktor, mint a drogra, rákapott erre a rendeleti kormányzásra. Törvényerejű rendeletekkel irányítja ezt az országot, mint ’90 előtt, abban a rendszerben volt. De mondhatom a pátenseket is a régi szép időkben, ahogy az önöknek kedves; hogy tegnap este kijött megint egy kormányrendelet, amiből kiderül, hogy átírva egyébként a törvényt, lehet a hiányt emelni, és már nincs stabilitási célja Magyarországnak, nem baj, ha elszáll a hiány, semmi gond nincs. Ezt, a magyar Országgyűlés kétharmados meg a feles törvények uralmát egy este 10-kor a Közlönyben megjelent három mondattal Orbán Viktor elrendezi. Erre kell önöknek ez, meg leginkább neki, önöknek meg, mondom még egyszer, valószínűleg azért, hogy nyugodtan, háborítatlanul pihenhessenek majd a nyáron. Nagy remélem, tisztelt képviselőtársam, hogy az utolsó alkalom, amikor egy ilyen dokumentumot még egyszer idehoznak a parlament elé. Mert ha nem az utolsó alkalom, annak két oka lehet, egyiket sem szeretné szerintem, remélem, senki. Az egyik az, hogy sikerül olyan jól lavírozni a járványügyi védekezésben a magyar kormánynak, hogy negyedik hullám lesz, hogy újra probléma lesz, és valóban indokolt lehet egy veszélyhelyzet kihirdetése Magyarországon, mert ismét tömeges megbetegedések lesznek. Ezt nagyon szeretnénk, és nem is ajánlom, hogy így vezessék az országot. A másik lehetőség, hogy önök tényleg politikai játszmát kívánnak játszani ezzel az intézménnyel, és a miniszterelnököt gyakorlatilag kvázi királyként rendeleti kormányzásra hatalmazzák fel, akár a ciklus végéig is. Ebben az esetben én már nem sok mindent tudok mondani önöknek. Nem az lesz az érdekes, hogy itt az ülésteremben mi fog akkor történni, hanem az, hogy az üléstermen meg az épületen kívül mi fog történni. Én nem várnám meg az önök helyében [[Nacsa Lőrinc: Na, mi lesz?]] , hogy a magyar embereket ezzel feltüzeljék. Igen, elmondtam, a fantáziájára bízom tisztelt képviselőtársamnak, ha van még olyan, bár ezt nem írták le előre, ez tény és való. Mire is kell gyakorlatilag a felhatalmazás önöknek? Például, ami nagyon híres és fontos intézkedés, az ingyenes parkolás, amivel majdnem sikerült legyőzni a vírust, de aztán az utolsó pillanatban mégsem. És a polgármesterek tejhatalma is természetesen olyan dolog, ami nélkül Magyarország nem tud, egyszerűen képtelen létezni. De sokkal inkább arra kell, amit már említettem, hogy mint tegnap este, egy kormányrendeletben átírjanak bármilyen törvényt, ami éppen önöknek vagy legalábbis a miniszterelnöküknek és az ő üzleti, baráti és családi körének fontos. Hogy milliárdokat, tíz- és százmilliárdokat rakosgathassanak a parlament által egyébként megszavazott költségvetésből ide-oda, szintén leginkább a haveroknak, rokonoknak, a baráti oligarcháknak erre kell a törvényi felhatalmazás Orbán Viktornak, hogy rendeletben azt csináljon, amit akar. Mert egyébként arra nem volt elég ideje, türelme vagy kedve, hogy a százszázalékos táppénzt megadja a magyar embereknek a vírusjárvány tombolása alatt sem. Arra sem volt ideje vagy kedve, vagy türelme, hogy a 80 százalékos bértámogatást, amit mindenki megkapott a környező országokban is, megadja a magyar embereknek és a magyar cégeknek, hogy vissza nem térítendő támogatással segítse azokat a lezárt szektorokat, többek között a szépségiparban dolgozókat is, de sok mindenki mást, akiknek tönkrement a vállalkozása, vagy a család teljes megtakarítását élték fel, és vagy ki tudnak most nyitni vagy nem. Erre nem kellett, tehát erre valószínűleg a jövőben sem lesz szükség. (Szabó Sándort a jegyzői székben Hiszékeny Dezső váltja fel.) Nagyon sokszor elmondta ön is, államtitkár úr is, a Fidesz vezérszónoka is, hogy első az emberi élet és egészség védelme. Akkor még egyszer hadd ismételjem meg: lassan 28 ezernél tart az elhunytak száma. Hadd ismételjem meg! Ez Ausztriában, ami nekünk a laboratóriumunk, úgy fogalmazott Orbán Viktor tavaly ősszel, ez 10 100 ember. Ha csak a legutóbbi időket nézzük, amikor most szintén veszélyhelyzeti felhatalmazással minden eszközük megvolt rá, hogy döntéseket hozzanak, csak az elmúlt héten Ausztriában a heti átlag elhalálozás 22 fő, Magyarországon 200 fő. Ez a tízszerese. A tízszerese! Semmivel nem tudja megindokolni, no pláne nem azzal, hogy az ellenzék bizonyos pártjai mit mondtak januárban vagy februárban valamelyik keleti vakcinára vagy mit nem mondtak. Az égvilágon semmi köze nincs ahhoz, amit itt látunk. Végezetül, tisztelt képviselőtársaim, magyarázkodhatnak, fenyegetőzhetnek, kelthetik a gyűlöletet ellenünk, ez megy, ezt látjuk, és lesz pénz is meg minden hasonló, semmi nem változtat azon, hogy Orbán Viktor kormánya és az őket feltétel és gondolkodás nélkül támogató fideszes és KDNP-s 133 bátor ember úgy fog bevonulni Magyarország történelemkönyvébe, mint akik alatt a világon lakosságszám-arányosan a legtöbb ember meghalt. [[13.30]] Ez a tény, tisztelt képviselőtársam, és ezen nem tudnak változtatni, akárhogy is próbálják ezt az iszonyatosan nehezen feldolgozható kudarcukat bárki másra rátolni. Úgyhogy ezért önöknek biztos, hogy köszönet nem jár. Végezetül viszont nagyon nagy tisztelettel szeretnénk megköszönni azoknak a munkáját, akik ilyen körülmények között is mindent megtettek azért, hogy a lehető legtöbb embert megmentsék. Az orvosoknak, az ápolóknak, egyébként az oltópontokon vagy épp a kórházakban szolgálatot teljesítő katonáknak, akik a vakcinabeszerzésben közreműködnek, a háziorvosoknak, és mindenkinek, aki még egy ilyen pökhendi, beképzelt és a valósággal köszönőviszonyban nem lévő kormány mellett is leszegett fejjel tette a dolgát, életeket mentett, és közben valószínűleg közülük is nagyon sokan fizikailag és lelkileg is tönkrementek. Na, nekik jár a köszönet, önöknek biztos nem. Köszönöm szépen, hogy meghallgattak."
6,u2014-11-26-117,Opposition,MSZP-frakció,-0.986328125,2014-11-26,0.12921147048473358,"Tisztelt Ház! Ha csak rángatnák a törvényhozást az oligarchák, akkor még ki is lehetne vele békülni! Sokkal többről van itt szó. Ha a korrupt állam szociológiáját az ember elkezdi vizsgálni, akkor bizony nagyon súlyos következtetésekre jut. Kedves Barátaim! Ez az állam és annak egyes szervei, nézzük rögtön a NAV-ot, úgy néznek ki, mint egy korrupciós menedzsment, már középszinten is. Szent meggyőződésem, hogy ha holnap leváltanák Vida Ildikót az elnöki posztról, és azt mondanák, hogy 15-16 középvezetőt el kellene távolítani az intézmény éléről, nem tudnák megcsinálni. Nem tudnák megcsinálni, elsősorban nem azért, mert ne lenne nagyon sok tisztességes, felkészült ember, aki a NAV-nál dolgozik, hanem azért nem tudnák megcsinálni, mert nem tudnának olyan embereket a helyükbe állítani vagy ültetni, akik ezt a rendszert tudnák működtetni, merthogy korrupciós menedzsmentként működik az egész. [[13.30]] Hölgyeim és Uraim! Kezemben van egy tudósítás, nemrég nyomtattam ki. „Magyarország a legkorruptabb állam” ? írja a cím. „Magyarország a legkorruptabb állam jelenleg az Európai Unión belül” ? állítja a montreali Concordia Egyetem politológia tanszékének professzora, egy szociológus, Göllner András. Szerinte „az autoriter rendszer csakis az oligarcháknak, a hatalom közeli tényezőknek kedvez, miközben az életszínvonal stagnál, ráadásul az adókkal és az európai uniós pénzek elsikkasztásával eltulajdonítják a jövedelmeket.” Kedves Képviselőtársaim! Szeretném a figyelmüket fölhívni, hogy néhány héttel ezelőtt Jávor István, az ELTE professzora egy tanulmányában rávilágított ennek a korrupt államnak a szociológiai karakterére, és más országban kitüntetést kapott a tanár úr ezért a tanulmányért. Aztán itt van a második kötete [[Felmutatja.]] , de tudnám mutatni az első kötetét is a Magyar Bálint szerkesztette „Magyar polip ? A posztkommunista maffiaállam természetéről” című könyvnek. Kedves Képviselőtársaim! Itt szó nincs arról, hogy a gyerekek egészségét szeretnék védeni. Nincs az a város, ahol ne tudnák, hogy ki az a család, akinek a tulajdonába a trafikokat oda kellett juttatni. Kívülről ismerjük azokat a gazembereket, akik a Fidesz pénzcsináló emberei, és nyúlják le ezt a piacot! Azt mondja államtitkár asszony az első napirend kapcsán, hogy a kiskereskedelem érdekében hozták meg az előző napirendnél ? mellesleg ideteszem: nem is értem, hogy miért kellett külön tárgyalni ezeket a napirendeket, de ha már így is van ?, hogy a kiskereskedelem érdekében, a francot a kiskereskedelem; a Fidesz érdekében hozzák meg ezeket a módosításokat! Azt is állította államtitkár asszony, hogy a kiegyensúlyozott dohánypiacot szeretnék megteremteni. Dehogy azt szeretnék megteremteni! A kiegyensúlyozott helyi Fidesz-politikát akarják megteremteni, kijelölni azokat a helyi kiskirályokat és oligarchákat, akik majd finanszírozzák a kisközösségeket ott a településeken akkor, amikor esetleg nem lesznek kormányon.A maffiaállam koncessziókat adományoz, kedves barátaim; ahogy Schiffer úr is mondta, nincs itt szó az ifjúsági egészségvédelméről. Itt arról van szó, hogy majd meg fognak hirdetni egy médiakampányt, és a médiakampányba jó sok pénzt bele fognak tenni, és az oligarchák ezt a jó sok pénzt le fogják megint nyúlni. Tévedés ne essék, régebben is voltak korrupciós ügyek ebben az országban. Volt még az előző társadalmi rendszerben, a szocializmusban is. Csak itt arról van szó, hogy a rendszerváltással nagyságrendileg más lett, mivel a tulajdonviszonyok is átalakultak, ennek következtében a korrupciós lehetőségek is átalakultak a rendszerváltás után, és azt szokták mondani, hogy ilyen szabadversenyes korrupció alakult ki az országban. De akkor, eleddig, 2010-ig, ha jelen volt is a korrupció, az nem hatotta át az állam teljes működését úgy, mint a Fidesz-kormány idején.Ismét a Magyar Bálint publikálta könyvet citálom ide néhány idézet erejéig. Azt állítja, és igaza van, hogy minőségileg újdonságot hozott a korrupcióba, ugyanis ő úgy fogalmaz: „Ha a korrupció mégoly elterjedt is volt a korábbi rendszerekben, magának a politikának közvetlen tartalmát és célját nem határozta meg, tehát a rendszer fogyatékossága és nem meghatározója volt. A maffiaállam lényege azonban, hogy a hatalmi és családi vagyoni koncentráció egybeesik, egymást erősíti, így alakítja ki azokat a függelmi viszonyokat, amelyek szisztematikusan maguk alá hajtják a társadalom egyre szélesebb rétegeit.”Hölgyeim és Uraim! A maffiaállam véleményem szerint…"
6,u2021-05-17-13,Opposition,MSZP-frakció,-1.0,2021-05-17,0.9943817257881165,"Köszönöm a szót, elnök úr. Tisztelt Képviselőtársaim! Tudják, mit látok mostanában, ha fideszes és KDNP-s képviselőkre nézek, a szorongáson kívül? [[Derültség a kormánypárti padsorokban. Dr. Rétvári Bence: Ezt te mondod?]] Olyan diákokat, akik nemcsak bukásra állnak, hanem még az osztálypénzt is ellopják. [[Németh Szilárd István: Hoppá!]] Hamarosan jön a bizonyítványosztás, és tudják, hogy amit eddig műveltek [[Németh Szilárd István: A takarékbélyeget!]] , arra csak egyetlen osztályzat jár: az elégtelen. Ám ahelyett, hogy megpróbálnának javítani, inkább csalnak, lopnak és fenyegetőznek, megpróbálják elhitetni, hogy mindenki rosszul lát, de ugyanúgy csak a saját egyéni érdekeiket követik. Vegyük például a ma délelőtti eseményeket, egészen friss példákat tudok hozni. Ülést tartott a Gazdasági bizottság, két törvényjavaslatról kellett dönteniük, hogy mi kerüljön ide, a plenáris ülés elé. Az egyik egy fiatal, de szerzésben már sokat tapasztalt fideszes képviselőnek a javaslata volt, amely egy szűk, jellemzően vagyonosabb csoport és a lakásmaffia érdekeit szolgálja. Röviden arról van szó, hogyan végezzék ki az önkormányzati bérlakásrendszert egy szűk, vagyonos elit gazdagítása érdekében. Ez volt az egyik javaslat. A másik egy ellenzéki, MSZP-s javaslat, amely az alacsony fizetések felzárkóztatását célozta mintegy 2 millió 300 ezer munkavállaló érdekében. Azt rögzítette, hogy legyen adómentes a minimálbér, és csökkenjen az átlag alatti fizetések mértéke, hogy a magyar minimálbér ne kullogjon már a szlovák, a cseh, a lengyel vagy éppen a román minimálbér után a sorban, hanem a magyar dolgozó is kapjon a tisztességes munkájáért tisztességes bért, amiből becsülettel meg tud élni. Nos, lement ez a bizottsági ülés. Találják ki, önök szerint mit csináltak a lakásmaffiás törvényjavaslattal a fideszes képviselők Bánki Erik bizottságában! Úgy van, a lakásmaffiás törvényjavaslatot támogatták, megszavazták. És önök szerint mit tettek a fideszesek az alacsony fizetéseket felzárkóztató törvényjavaslattal? Úgy van, nemmel szavaztak, mert szerintük rendben van, hogy a legalacsonyabb fizetések ugyanúgy adózzanak, mint Mészáros „nemstróman” Lőrinc jövedelme. Nem szégyellik magukat? Önök szerint a kispénzű embereknek nem jár a nagyobb jólét? Egészen elképesztő! Már-már izgultam, nehogy eltévesszék, és egyszer kivételesen, véletlenül a magyar emberek széles körének kedvező javaslatot támogassanak egy bűnözői kört kiszolgáló, a nemzeti vagyont lerabló javaslat helyett. De a fideszes képviselők nem okoztak csalódást, pont ezt lehetett várni ettől a csapattól; élősködő politika, amit csinálnak. Tisztelt Képviselőtársaim! Az Orbán-kormány és az őt támogató fideszes elit ezt csinálja tizenegy éve, lényegében minden területen. Tizenegy évnyi parlamenti kétharmad után tényleg nem lehet megmagyarázni, hogy önök miért hagyták lezülleszteni az állami egészségügyi ellátórendszert. Nincs magyarázat arra, hogy a kormányzati teljhatalom mellett miért kellett elüldözniük közel ötezer orvost és ápolót. Miért nem lehetett megszervezni a tömeges tesztelést? Miért nem dobtak mentőövet a járvány nyomában járó megélhetési válsággal érintett százezreknek? Miért zsigerelik ki az önkormányzatokat a válság idején? Tizenegy év alatt egyre több magyar ember él lehetetlen körülmények között, egyre szélesebb tömegeket érint meg a lecsúszás veszélye. A Fidesz-rezsim vezetői és az oligarchái azonban csak a lopással törődnek: fideszes magánalapítványokba pakolják a nemzet vagyonát, teletömik a zsebüket kínai és orosz pénzzel, és kiárusítják az országot: 500 milliárd forintért egyetemet építenek Kínának, és ennek fejében még el is adósítják a magyar embereket; 10-30 százalékos áron akarják elkótyavetyélni az önkormányzati bérlakásokat, hogy így játsszák át az ingatlanokat a fideszes haveroknak és a lakásmaffiának. Tisztelt Képviselőtársaim! Kormányváltás és korszakváltás kell. A bukott diákot el kell számoltatni, szabad, igazságos, szolidáris országot kell létrehozni, az egy százalék uralmát pedig meg kell törni közös jövőnkért, Magyarországért."
6,u2022-05-10-45,OTHER,Momentum-frakció,0.7529296875,2022-05-10,0.2901694178581238,"Köszönöm a szót, elnök asszony. Igen tisztelt Képviselőtársak! Tisztelt Miniszter Asszony! Tisztelt Országgyűlés! Tekintettel arra, hogy először szólalok fel a Házban, engedjék meg, hogy innen is köszönetet mondjak annak a több mint 25 ezer hegyvidéki és bel-budai választónak, szavazónak, aki bizalmat szavazott nekem az április 3-ai választásokon. Igyekszem ezt a bizalmat megszolgálni, és azokat is képviselni, akik esetleg másra adták a voksukat, illetve javaslom tisztelt képviselőtársaimnak is, hogy tegyenek ugyanígy. Különleges helyzetben vagyok, hiszen több képviselőtársam is hegyvidéki vagy éppen bel-budai lakos, valamint, azt hiszem, miniszter asszony és a miniszterelnök is. [[Közbeszólás a kormánypártok soraiból: Eddig nem láttunk.]] Őket is arra biztatnám, amennyiben szintén a választókerületemben élnek, akkor forduljanak hozzám bizalommal. [[Dr. Simicskó István: Mindenképpen. Derültség a kormánypártok soraiban.]] Én ugyanis azt vallom, hogy a politika alapja a képviselet, a képviselet helye parlamentáris demokráciákban pedig maga a parlament. Magyarországon ez az Országgyűlés kellene hogy legyen. Éppen ezért olyan fontos ez a mai vita, hiszen a mai előterjesztés arról is szól, hogy itt vitathassuke meg közös ügyeinket, vagy már ennek a lehetőségét is feladjuk mondvacsinált okokkal. Tisztelt Képviselőtársak! Mielőtt belemegyünk a vitába, ha már a veszélyhelyzetről van szó, mi, a Momentum országgyűlési képviselői, tagjai, aktivistái mindenekelőtt szeretnénk kifejezni köszönetünket és hálánkat, köszönetünket azoknak az egészségügyi dolgozóknak, akik a járványhelyzet során az emberéletek mentésén dolgoztak. Ha pedig a szomszédban zajló orosz agresszióról beszélünk, mindenekelőtt köszönet és hála illeti azokat a civil szervezeteket és egyházakat, valamint az önkormányzatokat is, akik az orosz agresszió első napjától kezdve segítik a menekülteket, a menekülő családokat. Sajnos, miközben a magyar nép először a járvány, majd a gazdasági válság, majd a háború okozta viszontagságokkal küzd, itt a parlamenti képviselőtársaim Varga Judit miniszter vezetésével hatalmi barkácsolásba fogtak, a saját maguk által egykor gránitszilárdságúnak titulált Alaptörvény tizedik módosítására készülnek. Arról döntünk, hogy adunke újabb két okot arra a kormánynak, hogy veszélyhelyzetet hirdessen ki Magyarországon, és folytassa azt a rendeleti kormányzást, most már ki tudja, meddig. Szerintünk a magyar embereknek nem újabb veszélyhelyzetre, nem újabb rendeleti kormányzásra, nem hatalmi barkácsolásra, hanem biztonságra van szükségük. Biztonságban szeretnék tudni a szeretteiket egy világjárvány alatt, és akkor is, amikor egy agresszív nagyhatalom hódító háborúba kezd a szomszédunkban. Biztonságban szeretnék tudni az életszínvonalukat, amiért keményen megdolgoztak, biztonságban szeretnék tudni a megtakarításukat, amit félre tudtak tenni. A kormánynak pedig a folyamatos veszélyhelyzetek helyett ezen kellene dolgoznia. Értjük azt, hogy a kormánynak fontos, hogy a magyar emberek folyamatosan féljenek valamitől. Ezért van az, hogy 2015 óta megszakítás nélkül fenntartják az illegális bevándorlás miatti válsághelyzetet, függetlenül attól, hogy hetente 2, 20 vagy 20 ezer bevándorló érkezett a kerítéshez az elmúlt évek során. Ezért riogatnak kitalált veszélyekkel minden évben más-más plakátkampánnyal, ezért kezdtek el most kormánypárti megmondóemberek az általános hadkötelezettség bevezetéséről beszélni. Remélem, nem azért, mert be akarnák vezetni, hanem azért, hogy az emberek féljenek. [[Dr. Simicskó István: Pedig rád férne!]] Mert aki fél, azt mindig könnyebb irányítani, annak mindig könnyebb a torkán lenyomni a jogszűkítést, a megszorítást. A kormány azt szeretné, ha félnénk, ha gyomorideggel mennénk mindennap munkába, arra gondolva, hogy az oroszok elzárhatják a gázt, és hazaérve talán már áram sem lesz a lakásban, ha félve bontanánk ki a banktól kapott borítékot, hogy mennyivel emelkedett a törlesztő, ha aggódva böngésznénk az akciósújságot, hogy vajon mennyit drágult a paradicsom múlt hét óta. Azért szeretnék, hogy féljünk, hogy azután kivont karddal azt mondhassák: joggal féltek, de íme, itt vagyunk, hogy megvédjünk benneteket. Azoktól a veszélyektől akarnak megvédeni, amelyeknek egy jó kormányzás alatt be sem kellett volna következniük. [[Dr. Hoppál Péter: Kerítés?]] A jó kormány ugyanis megelőzi a bajt. Az igazán jó kormány pedig olyan kormányzást folytat, ahol az emberek nem szorulnak folyton az állam segítségére, az állam védelmére, mert egészségben, jólétben és biztonságban élnek. Az, hogy a magyar emberek félelemben élnek, a kormányon kívül senki másnak nem jó. Senki nem akar félni ebben az országban, függetlenül attól egyébként, hogy mit hisz, kiben bízik, vagy akár, hogy melyik pártra adta a szavazatát. Tisztelt Országgyűlés! Mi a Momentumban azt szeretnénk, hogy béke, nyugalom és biztonság legyen Magyarországon. Azt szeretnénk, ha az embereknek nem kellene folyton valamitől félniük, és azt gondoljuk, hogy ebben egy kétharmados többséggel rendelkező kormánynak kiemelkedő és egyértelmű a felelőssége. A kormánynak nem a veszélyhelyzet fenntartása a dolga, hanem annak a megszüntetése. Ha pedig a kormány is azt szeretné, hogy a magyar emberek ne féljenek, akkor ne azzal foglalkozzon, hogy milyen ürügyekkel tud újabb és újabb veszélyhelyzeteket kihirdetni és megteremteni, hanem azon dolgozzon, hogy hogyan tudja a magyar emberek biztonságát, megélhetését és jólétét garantálni. Munka van bőven. A gazdasági válság hatását mindannyian érezzük. A kormánynak meg kell fékeznie az áremelkedést, helyre kell állítania a teljesen felborult állami költségvetést, segítséget kell nyújtani a gazdasági válság áldozatainak, a bajba jutott kisvállalkozásoknak, és haladéktalanul el kell kezdenie hazánk orosz kitettségének a felszámolását. Ezek az ország előtt álló valódi feladatok, melyek közül egyikhez sincs szükség a veszélyhelyzet fenntartására és a rendeleti kormányzásra. Ezekhez nincs szükség a veszélyhelyzet fenntartására. A veszélyhelyzet fenntartására csak azért van szükség, hogy önök továbbra is jogi és politikai értelemben is gátlástalanul kormányozzanak. Amire viszont nagy szükség van mindezekhez, az a lassan egy éve elzárt EU-s pénzcsapok újranyitása. Haza kell hoznunk azokat az EU-s pénzeket, melyek megilletik Magyarországot, de addig nem fogunk tudni hozzájuk jutni, amíg a kormány nem tartja be az EU szabályait. Minden közösség így működik: ha nem tartod be a szabályokat, nem részesülhetsz az előnyeiből. Ráadásul ezeket a szabályokat, tisztelt képviselőtársaim, például a lisszaboni szerződést önök, bizony önök fogadták el, nem Brüsszel, nem Soros, nem más, hanem önök fogadták el. Ezért arra kérjük a kormányt, hogy ahelyett, hogy felesleges alaptörvény-módosításokra pazarolja az időt, mihamarabb tegyen lépéseket az EU-s támogatások újraindításáért. Értjük, hogy a kormány talán már letett arról, hogy az EU-s pénzekhez rögtön hozzájusson, értjük, hogy a kormány az infláció szabadon engedésével, a magyar kisvállalkozások sanyargatásával, városaink kisemmizésével próbál úrrá lenni ezeknek a pénzeknek a hiányán és a gazdaság problémáin. És értjük azt is, hogy a veszélyhelyzet és a rendeleti kormányzás kihirdetése valójában azért készülnek, hogy tovább folytathassák ezeket a megszorításokat. De arra kérjük a kormányt, hogy a megszorítások, a magyar kisvállalkozások kisemmizése, az önkormányzatok sanyargatása és a veszélyhelyzet helyett kezdjen végre el azon dolgozni, hogy mihamarabb hazahozza a Magyarországot megillető EU-s forrásokat, és azokat költse a magyar emberekre, jól működő kórházakra, színvonalas iskolákra és biztos megélhetésre. [[11.50]] A Momentum ebben partnere lesz a kormánynak, mert az egész ország érdeke, politikai oldaltól függetlenül, hogy rövid időn belül hozzájussunk az EU-s pénzekhez. Tisztelt Képviselőtársaim! Ezek lennének az igazán fontos kérdések, ezzel kellene ma is foglalkoznunk, ehelyett alaptörvény-módosítókkal foglalkozik a kormány. Ám legyen, lelkük rajta! Vegyük akkor nagyító alá az alaptörvény-módosítót! Először is, ez a módosító szükségtelen. Az előterjesztés indokolásában foglalt célok a veszélyhelyzet kihirdetése nélkül is hatékonyan kezelhetők, a veszélyhelyzeti esetek körének bővítése kizárólag a rendeleti kormányzás minél hosszabb időszakra elhúzását szolgálja és célozza. Másodszor, ez a módosító visszaélésre ad okot, és ennek láttuk már példáját. A kormány már eddig is számos esetben túlterjeszkedett a veszélyhelyzet konkrét indokát adó járványhelyzetet érintő rendelkezéseken. Hogy csak egy példát emeljek ki önöknek, a választókerületemben is mindennapi problémát jelentő zöldterület-beépítéseket, ingatlanberuházásokat is könnyebbé tettek a koronavírus leple alatt. Mi köze a kettőnek egymáshoz? kérdezem én. Harmadszor: ez a módosító, ahogy az már elhangzott, egy antidemokratikus biankó csekk a kormánynak, hogy a veszélyhelyzetet tetszése szerint tovább hosszabbítgathatják, a veszélyhelyzeti lehetőségeket kibővítsék, és rendeletileg azt tegyen, amit akar. Gyakorlatilag erre irányul ez a módosító. Nem elég önöknek a parlamenti kétharmad, ami a teljhatalommal egyenlő, ezt mindannyian tudjuk, de a rendeleti kormányzás még gyorsabb, még titkosabb, ezért szeretnék önök ezt folytatni; antidemokratikus, de gyorsabb. A fékek és ellensúlyok rendszerének folytatólagos kiiktatását jelenti ez a tervezet. [[Moraj a kormánypártok soraiban.]] Azért folytatólagos kiiktatását, mert sajnos ez a folyamat nem ma kezdődött, az Alaptörvény már most sem szab gátat a központi hatalomgyakorlásnak. Vélhetően a tervezetet ennek ellenére majd megszavazzák a fideszes képviselők gondolom, akkor mindannyian be fognak jönni , de egy európai demokráciában az lenne a minimumelvárás, hogy legyenek jogszabályi korlátok, amelyek a központi hatalomgyakorlásnak gátat szabnak. Elegáns lenne az önök részéről valamifajta önkorlátozás, hogy például az időbeli korlátról mindig az Országgyűlés dönthessen, és ne adják ezt a döntési jogkört ab ovo a végrehajtó hatalomnak ahogy az Alaptörvény 53. cikkének (3) bekezdésében most is teszik , hanem mindig újra be kelljen terjeszteniük ezt az igényt az Országgyűlés elé. (Az elnöki széket dr. Latorcai János, az Országgyűlés alelnöke foglalja el.) Az összefoglalóan különleges jogrendnek nevezett különböző speciális közjogi helyzetek például rendkívüli állapot, szükségállapot, terrorveszély és végül a veszélyhelyzet lényege, hogy az állam a saját maga által meghatározott keretek között működhet. Logikusan gondolkodva tehát különleges jogrendet szabályozó alkotmányos intézményt a jogalkotónak úgy illene létrehoznia, hogy 1. talál egy problémát, ami miatt alkotmányos keretek között nem működtethető a jogállam a közjó érdekében, ezt a problémát most nem látjuk; 2. definiálja, milyen eszközökre van szüksége ahhoz, hogy a probléma miatti akadályokat leküzdje önök gyakorlatilag mindenre is kérnek felhatalmazást; 3. az eszközök igénybevételét alkotmányos garanciákhoz rögzíti, legalább a feltételek rendszeres felülvizsgálatának kötelezettségével ez nem történik meg; 4. majd ezt a teljes csomagot elnevezik, és a különleges jogrendek körében kodifikálják. Nagyjából ez az utolsó dolog sikerült, az első három nem. Ehhez képest most azt látjuk, hogy a kormány egy bejáratott, eleve sok sebből vérző, veszélyhelyzeti intézményeinek még több sebből vérző eszköztárát próbálja valamilyen szedett-vedett indokkal fenntartani. Ebben az esetben nem lehet arra hivatkozni, mint a veszélyhelyzeti jogszabályok járvány esetére való részletszabályozásakor, vagyis hogy Szájer József a brüsszeli vonaton az iPad-jét nézegetve ne gondolt volna egy jövőbeli járványra, ugyanis az Alaptörvény már elfogadása óta eleve tartalmaz egy olyan kitételt, ami a háborús helyzetről szól. Rendkívüli állapot hirdethető ki az Országgyűlés kétharmada által hadiállapot kinyilvánítása esetén vagy idegen hatalom fegyveres támadásának közvetlen veszélye, háborús veszély esetén 48. cikk (1) bekezdés. Az, hogy mi a mai napon itt vagyunk, és vitázni tudunk erről a módosítóról, a legjobb bizonyíték arra, hogy ez a módosító miért szükségtelen. Még az Országgyűlés is képes összeülni. A szomszédban lévő orosz agresszió súlyos áldozatokat követelt, de nem teremtett olyan körülményeket, amik miatt hazánk alkotmányos jogrendjében fennakadást kellene okoznunk. Tisztelt Országgyűlés! Közel kétmillió ember kifejezetten azzal bízott meg minket, hogy képviseljük őket a parlamentben. Ehhez képest azt várják tőlünk, hogy legelső döntésünkkel mondjunk le erről, és adjuk át önként önöknek ezt a jogot és kötelességet? Nem! Önöknek igenis dolga kikérni a parlament véleményét és beszámolni a parlamentnek. Nem járulunk hozzá, hogy a Karmelitából kiküldött rendeleteikkel kormányozzanak egy ilyen helyzetben. Ne feledjük, önöket már legalább kétszer becsapta Putyin. Először akkor, amikor azt hitték, hogy békemisszióra megy hozzá a miniszterelnök, és alig ért haza a háború elől, másodjára pedig most, amikor csak azért sem akart május 9-ére az ígért béke megszületni. Higgyék el, mindenkinek jobb lesz, ha közösen is megvitatjuk ezeket az ügyeket. Mi erősíteni akarjuk Magyarország egyre gyengülő pozícióját. Ne most akarjanak rendeletekkel kormányozni! Ezt érdemlik az önök és a mi választóink is. Köszönöm szépen. [[Taps a Momentum, a Párbeszéd és az LMP soraiban.]]"
6,u2017-05-18-159,OTHER,JOBBIK-frakció,0.6474609375,2017-05-18,0.24658897519111633,"Köszönöm a szót, elnök úr. Tisztelt Ház! Tisztelt Országgyűlés! Államtitkár Úr! Tavaly ünnepeltük Benyovszky Móric születésének 275. évfordulóját, amelynek keretében színes programsorozatot szervező emlékbizottság alakult a kormány aktív részvételével és támogatásával, színvonalas emlékkonferenciát és gálaestet szervezett a világutazó emlékét példaértékűen ápoló Benyovszky Móric Társaság, de zeneművet is írtak Madagaszkár egykori magyar királyának tiszteletére. Születésének évfordulójára emlékezve az Országgyűlésben akkor elmondtam, hogy a páratlan kalandokat átélt, nyughatatlan magyar grófot ma lengyel barátaink és szlovák szomszédaink is saját nemzetük fiaként tartják számon. Szülőházán jelenleg csak szlovák nyelvű felirat hirdeti, hogy szlovák utazó volt, miközben tudjuk, hogy családjában csakis magyarul beszélt.Tisztelt Országgyűlés! Madagaszkár magyar származású királyát távol hazájától temették el, sírját azóta benőtte a dzsungel. Ám a 2002-ben alakult Benyovszky Társaság azóta számos szobrot és emlékművet helyezett el Madagaszkáron, forrásértékű tudományos kötetet jelentetett meg francia, angol és magyar nyelven a kalandos életű grófról, számos előadást, rendezvényt szervezett itthon és a nagyvilágban. Tették mindezt elhivatottságból és egészen 2016-ig, azaz a Benyovszky-emlékév elindulásáig mindenféle állami támogatás nélkül.2017 áprilisában a madagaszkári külügyminiszter-helyettes vezetésével magas rangú kormánydelegáció is látogatást tett a józsefvárosi Benyovszky-házban. Itt G. Németh György elnök úr számolt be a magyar világutazó életéről, és kérte Madagaszkár kormányát, hogy segítsen megismertetni hazája népével Benyovszky Móricot, valamint azt, hogy magyar volt, nagyra becsülte az ott élő embereket, és sokat tett értük. Tisztelt Országgyűlés! Ez év elején a Svédországban élő Szemler-házaspár számolt be arról, hogy több, Madagaszkáron felállított Benyovszky-emlékművet is megrongálták vagy leromboltak a fővárosban és másutt is. E vandalizmust legalább egy esetben bizonyíthatóan szlovák szélsőségesek követték el. Ismeretlenek elpusztították a Benyovszky Mauritanie nevű erődjének egykori helyén álló magyar emlékművet, Maroantsetra városában pedig a helyi törzsfőnök őrzi az ágya alatt a társaság által állított Benyovszky-emlékmű talapzatát. Ambodirafiában a helyi idegenvezetők a szlovákok által készített, többnyelvű tájékoztatóval kalauzolják a Benyovszky után érdeklődő turistákat, amelyben szintén egyetlen szó sem esik a gróf magyar származásáról. Beszámolók szerint a környék falvaiban a szlovákok mindenfelé szlovák, francia és helyi nyelven írt Benyovszky-matricákat ragasztottak a házak oldalára vagy ajtajára. De szlovák matrica díszeleg a fővárosban található emléktáblán is. A sziget északkeleti részén található Antalahában, a település központjában a szlovákok - a város elöljáróival megegyezve - impozáns emlékművet emeltek a szlovák Benyovszkynak, ahol magyar vonatkozásnak szintén nincs nyoma. A helyiek pedig egy rövidesen szlovák támogatásból felépülő Benyovszky kulturális centrumról is tudnak, a már létező tervek szerint azonban ennek keretében sem térnének ki sehol Benyovszky magyarságára. Tisztelt Képviselőtársak! A fenti tények nem függetlenek egymástól, a Benyovszky Társaság szerint - idézem - „az elmúlt években mi is tapasztaljuk azt a jelentős szlovák nyomást, ami mögött erőteljes pozsonyi kormánytámogatás van, amit sajnos mi - magyar civil szervezetként - képtelenek vagyunk ellensúlyozni.” Egyes számítások szerint Pozsony immár félmillió dollárt költött a szlovák Benyovszky-projektre. Az eseményekre reagálva április közepén Cséke Zsolt dokumentarista vezetésével, alapítványi támogatással önkéntes magyar expedíció indult az észak-madagaszkári térségbe, hogy helyreállítsák a megrongált vagy elpusztított emlékhelyeket, és a helyiek körében erősítsék a magyar Benyovszky emlékét.Mára elkészült a Nagy Tibor, Bradányi Iván és Pozsgai Zsolt rangos szerzőtrió által alkotott, a Szabadság szerelmese című musical is. Ezt a tervek szerint 2018 tavaszán a Pesti Magyar Színház fogja bemutatni, egy színvonalas előadáshoz azonban jelenleg még hiányoznak a megfelelő anyagi eszközök.Tisztelt Országgyűlés! Határozott meggyőződésem, hogy a kormánynak sokkal jobban fel kellene lépnie Benyovszky magyarságáért, és ki kellene állnia madagaszkári emlékműveinek védelme mellett. Maximálisan egyetértek ugyanis a Benyovszky Társaság álláspontjával, miszerint minden népnek joga van ápolni a maga Benyovszky-képét, azonban senkinek nincs joga másokat ebben megakadályozni, matricázással elcsúfítani vagy egyszerűen elpusztítani a neki nem tetsző emlékhelyeket. Sajnálom, hogy a kormány képviselői nincsenek már jelen, szerettem volna tőlük megkérdezni, hogy mit kívánnak tenni Benyovszky emlékének ápolásáért; tervezik-e támogatni Benyovszky emlékének további ápolását Magyarországon, Madagaszkáron vagy bárhol máshol a nagyvilágban; illetve megkérdeztem volna azt is, hogy tervezi-e a kormány támogatni a Benyovszky életével foglalkozó, a Szabadság szerelmese című musical bemutatását. Köszönöm szépen, elnök úr. [[Taps a Jobbik soraiból.]]"
6,u2015-09-21-259,OTHER,JOBBIK-frakció,0.64111328125,2015-09-21,1.0,"Köszönöm a szót, elnök úr. Tisztelt Államtitkár Úr! Szijjártó Péter nemrégiben kedélyes beszélgetést folytatott Budapesten Hennagyij Moszkállal, az ukrán oligarchák közti háborúk egyik legnagyobb túlélőjével, aki néhány hónapja már Kárpátalja kormányzója. Külügyminiszter úr ezen a találkozón nagyrabecsülését fejezte ki azokért az eredményekért, amelyeket az ukrán kormány Kárpátalja biztonsága szempontjából elért. [[19.00]] Hadd emlékeztessek rá magam is, hogy melyek ezek a kiváló eredmények. A kormányzati szájkarate ellenére a cigarettacsempészet és az illegális fakitermelés zavartalanul folyik tovább, csupán a haszon bezsebelői cserélődtek némileg. A határ mentén ingázó szabolcs-szatmári, illetve kárpátaljai magyarok ezzel szemben rendszeresen 3-4, sőt olykor 4-5-6 órát is kénytelenek várakozni, hogy aztán egy túlhajszolt, ideges, ebből adódóan pedig sok esetben sajnos nem a legudvariasabban viselkedő vámosokkal találják szemben magukat. A legújabb őrület szerint a nem vízumköteles országok, így Magyarország állampolgárai is 180 nap alatt összesen csak 90 napot tartózkodhatnak Ukrajna területén. Ezt követően visszafordíthatják vagy megbüntethetik az utazókat. Ez lenne, államtitkár úr, a példás rendteremtés? Ingázó magyar családok kisstílű zaklatása? Kárpátalján az erőszakos és törvénytelenül zajló besorozások tovább folytatódnak, és bár a fiatal férfiaknak azt mondják, hogy nem vetik be őket a fronton, aki biztosra akar menni, az inkább elmenekül. A háború tovább szedi a magyar áldozatait, Kárpátalja magyarsága pedig hiába várja, hogy akár a saját politikai vezetői, akár a magyar kormány megálljt parancsoljon a magyar fiúk és férfiak besorozásának. Ehelyett önök csak kvótákon vitatkoznak. Az elvándorlás olyan méreteket öltött, hogy kisebb falvakban, városokban hiánycikk a pedagógus. A magyar kormány, bár örvendetes módon rendkívüli támogatásról döntött, de a beígért támogatást még egyetlen tanár sem kapta meg. Szokás szerint csúsznak a magyar iskolás gyermekek után járó nevelési-oktatási támogatások, valamint az óvodai étkeztetésiek is; rossz nyelvek szerint egyébként azért, mert a Fidesz helyi fiókszervezete ezek kiosztását a közelgő helyhatósági választásokra szeretné időzíteni. A háború, a sorozások, a határtorlasz, az 50 százalékot meghaladó infláció és az elvándorlás sújtotta kárpátaljai magyarságnak lassan fel kell készülnie a télre, amely 450 százalékos gázáremeléssel fog indulni, amely a legtöbb magyar család számára nyilván nem lesz megoldható. Eközben az önök, eközben a Fidesz kárpátaljai kamu EP-képviselője, Bocskor Andrea, akinek még egy fogadóirodája sincsen a saját szülőföldjén, teljesen mellőzi a kárpátaljai magyarság ügyét, ehelyett a tengerészek munkafeltételeiért és a francia kamionsofőrök egészségéért aggódik. Hát ezért kár volt Brüsszelbe küldeni! Kérdezem, államtitkár úr: mikor számolják fel a tarthatatlan állapotokat a sorban állással, mit tesznek az említett 90 napos szabály megszüntetése érdekében, mikorra várhatóak a beígért oktatási támogatások? És végül, mikor lép fel a magyar kormány végre a kárpátaljai magyarok besorozásának elkerülése érdekében? Várom érdemi válaszait. [[Taps a Jobbik soraiból.]]"
6,u2019-12-10-23,OTHER,JOBBIK-frakció,-1.0,2019-12-10,0.020961908623576164,"Köszönöm a szót. Tisztelt Elnök Úr! Tisztelt Ház! Idestova egy éve annak, hogy önök, tisztelt fideszes rabszolgatartók, keresztülverték a parlamenten a rabszolgatörvényt. Egy éve annak, hogy önök megüzenték, javarészt a nyugati multiknak, hogy lényegében bármit megtehetnek a magyar dolgozókkal. Azóta a melósok kiszolgáltatottsága szinte minden ágazatban nőtt. A munkaterhek egyre nagyobbak, a bérek éppen hogy csak vánszorognak, a kafetériát elvették, a melósok pedig ki sem merik nyitni a szájukat, mert ha ezt megteszik, akkor mehetnek az utcára, felvesznek a helyükre egy-egy ukránt.Ez persze nem csoda, hiszen jelenleg a kimutatások szerint ma a magyarok egyharmadának már annyi megtakarítása sincs, hogy ha elveszítené a jövedelmét, akkor akár csak egy hónapot túl tudna élni. Hát persze, hogy tűrnek! Eközben az önök EP-képviselője, Deutsch Tamás meg olyanokat mond, hogy a magyar emberek azért túlóráznak, mert imádnak bent lenni a munkahelyükön. Nem, képviselőtársak, a magyar emberek azért túlóráznak, tudják, mert különben nem tudnák kifizetni a hiteleket, nem tudnák fizetni a számlákat, de még egy kiadós hétvégi bevásárlásra sem futná. Én egy évvel ezelőtt arra kértem önöket, hogy ne a túlórát emeljék, hanem a béreket, ezzel szemben önök a túlórán kívül egyvalamit emeltek, de brutálisan: az árakat. Képviselőtársak! Egy év alatt a sertéshús ára 15 százalékkal emelkedett, a friss zöldség ára 31, a burgonya ára 61 százalékkal nőtt. Eközben a bérek, tudják, mennyivel emelkedtek? Tudják, mennyivel? 10 százalékkal. Na, hát ennyit arról, képviselőtársak, hogy mennyit ér ma egy magyar melós fizetése, vagy éppen mennyit ér önöknek egy ledolgozott élet azok után, hogy szégyenszemre a minimálnyugdíj összege 28 500 forint immár 11 éve változatlanul, ilyen áremelkedések mellett. És amikor én azt kérdezem önöktől, hogy hogyan akarják meggátolni az árak emelkedését, akkor önök széttárják a kezüket, és azt mondják, hogy hát, ezek nemzetközi folyamatok, erről a kormány nem tehet. [[Dr. Rétvári Bence: Az áfát csökkentettük, csak nem támogattad!]] De könyörgöm, arról ki tehet, hogy Magyarországon olyan a bér- meg a nyugdíjszínvonal, hogy lassan már a párizsi is luxus? [[Dr. Rétvári Bence: Nem szavaztad meg a „nők 40”-et!]] Arról ki tehet, hogy önök a fizetések felét elvonják a dolgozóktól? Arról ki tehet, hogy egy kezdő pedagógus nettó 140 ezer forinttal kezdi a nagybetűs életet, meg húszéves lakáshitellel, képviselőtársak? Amikor az árakról beszélek, önök nemzetközi trendekre hivatkoznak. A béreknél nem hivatkoznak erre, képviselőtársak? Ott is vannak ám nemzetközi trendek! Tudják, a csehek, a lengyelek, a szlovákok már mind-mind jobban keresnek, mint a magyarok. Lengyelországban a kormány, tudják, mit csinált? Egy szempillantás alatt eltörölte a személyi jövedelemadót a fiatal munkavállalóknál, mert azt mondták, hogy ez a pénz jobb helyen van a fiataloknál. [[Dr. Völner Pál: Családi adókedvezmény!]] Önök meg agyonadóztatják a magyarokat, hogy legyen miből kórházat építeni Kenyában. Meg legyen miből hajózgatni hol az Adrián, hol az űrben. Akinek meg ez nem tetszik, az Soros-bérenc, ugye? [[Dr. Völner Pál: Azok vagytok!]] Önök egy évvel ezelőtt lesorosbérencezték a rabszolgatörvény ellen tüntető melóst ugyanúgy, mint ahogy most lesorosbérencezik azokat a tanárokat, akik meg a gyermekeinkért tüntetnek. Képviselőtársak, önök ennyit tudnak adni a magyar nemzetnek? Béremelést nem adnak, modern oktatást, minőségi egészségügyi ellátást nem adnak, egyvalamit adnak: gyűlöletet. [[Moraj a kormánypártok soraiban. Dr. Rétvári Bence: A te szavaidból most a szeretet árad!]] Csak tudják, képviselőtársak, az a baj, hogy a gyűlölet egy nagyon veszélyes érzés. Mert az egy dolog, Dömötör elvtárs… ne röhögjön! [[Derültség a kormánypártok soraiban. Közbeszólás a KDNP soraiból: Ne röhögjön?!]] , az egy dolog, hogy önök kiírják a plakátokra, hogy nekem Sorost vagy Sargentinit vagy éppen mikor kit kell gyűlölni. Ez a kisebbik rossz, tudják? A nagyobbik rossz, tudják mi, kedves vihogók? A nagyobbik rossz az, hogy önök eljuttatták a magyar társadalmat oda, hogy magyar ember már képes sajnos [[Dr. Völner Pál: Demagóg vagy!]] , legyünk őszinték, önmagát is gyűlölni. Amikor én azt mondom, hogy a tanároknak béreket kell emelni, akkor nagyon sokszor megkapom egyébként a választóktól, hogy a tanároknak, Péter, béremelés? Hát, ott van nekik a téli meg a nyári szünet, ők nem érdemelnek béremelést. Amikor a rendőrök fizetésemeléséről beszélek, akkor azt mondják, hogy hát, a rendőrök meg állandóan csak büntetnek minket, ők sem érdemelnek béremelést. És nem érdemel béremelést az orvos sem, mondja nagyon sok választó, mert ők meg a hálapénzre játszanak. Képviselőtársak! Ez az önök gyűlöletpolitikájának a gyümölcse. A gyűlölet az önök veszélyes terve! Mert nagyon jól tudják, hogy önök egészen addig maradhatnak hatalmon [[Nacsa Lőrinc nevetve: A gyűlölet! A gyűlölet! A gyűlölet!]] amíg képesek összeugrasztani a magyar embereket. [[Szórványos taps a kormánypártok soraiban.]] Úgyhogy innentől kezdve én nem önökhöz szólok, képviselőtársak, hanem a magyar emberekhez. Azt üzenem valamennyi magyar honfitársamnak [[Nacsa Lőrinc: Mély levegő!]] túl kicsi ez az ország ahhoz, hogy egymást marjuk. Ennek az országnak az ellenségei nem a katedrán vannak, nem a műtőben, nem a rendőrőrsön, nem ők fosztották ki ezt az országot, nem miattuk nélkülöznek a magyarok, nem miattuk túlóráznak a melósok. [[Dr. Völner Pál közbeszól.]] Úgyhogy ne egymásra haragudjunk! Ne a honfitársainkat kizsigerelő hatalommal, ne a Fidesszel legyünk szolidárisak, hanem egymással. Arra kérem a magyar embereket, hogy az új esztendőben igenis mi, magyarok álljunk oda egymás mellé, álljunk oda a tanárok, a rendőrök, az orvosok mellé, álljunk oda a fiatalok, a nyugdíjasok, a gyári melósok [[Közbeszólás a kormánypártok soraiból: És Gyurcsány Ferenc mellé!]] mellé, és mindenki mellé, aki ennek a rezsimnek a vesztese. Ha ezt mi megtesszük, ha mi, magyarok képesek leszünk összekapaszkodni, akkor végre kimondhatjuk, hogy igen, ez a nemzet győzelemre született, mert a gyűlöletet mindig legyőzi a szeretet, a szolidaritás, az igazság. [[Derültség a kormánypártok soraiban.]] Boldog karácsonyt kívánok, Magyarország! [[Taps a Jobbik soraiban.]]"
6,u2021-04-08-122,OTHER,LMP,-1.0,2021-04-08,0.23030045628547668,"Köszönöm a szót, elnök úr. Tisztelt Országgyűlés! Azért ez nagyon méltatlan, amit itt csinálnak. Kiket csalóznak? Miről beszélnek? Tudják, hogy kit csalózzanak? A Mészáros Lőrincet, a Forbes-listán a 2035. embert, Orbán Viktor strómanját, azt csalózzák! Azért ez tényleg mindennek a teteje, hogy egy ilyen törvény vitáján itt vagyunk, és kenetteljes hangon elkezdenek egy olyan víziót felépíteni, amelyben nagyon sértő módon gondolkodnak és beszélnek a magyar Országgyűlésben azokról az emberekről, akik közül sokat én személyesen is ismerek. Mert én ott voltam, amikor önök a Széll Kálmán névre elkeresztelt ilyen megszorító csomagot csinálták, és rokkantnyugdíjasok százezreit fosztották meg visszamenőlegesen attól a joguktól, hogy megkapják azt a pénzt, ami nekik elvileg járt volna. [[Folytatás 188/2-ben!]] 2018-2022. országgyűlési ciklus Budapest, 2021. április 8. csütörtök 188/2. szám Országgyűlési Napló Emlékszem rá, én a foglalkoztatási és munkaügyi bizottságban voltam, akkor még volt ez a bizottság és ott volt egy rehabilitációs albizottság. Most már az sincs. Na, annak én voltam az utolsó elnöke. Behívtam oda ezeket az embereket, az érintetteket, a civil szervezeteket, akik elmondták, hogy koldusbotra fognak jutni. Sőt, elmentem egy felülvizsgálatra is, végigcsináltam az egyik érintettel azt a felülvizsgálatot, amikor megállapították, hogy az ő egészségkárosodása mennyiben és hogyan változott és javult. Én pontosan emlékszem ezekre a napokra. Meg arra is emlékszem, hogy 70 ezer forintról hogyan csúsztak le egyik napról a másikra 30-40 ezer forintos szociális ellátásra emberek, akiknek körülbelül a gyógyszerszámlája volt ennyi egyébként. Nem valódi állapotjavulás volt ezeknél az embereknél. Az történt, hogy egyszerűen önök megváltoztatták a százalékolást, és papíron visszaminősítették ezeket az embereket. Ki volt adva, önök ezt kiadták, hogy iksz embert ki kell rakni a rokkantellátásból. Jöttek ezzel a szöveggel, hogy csalók, ezt hallgattuk itt a magyar parlamentben, rehabilitálni kell őket három évig, és aztán majd mehetnek a nyílt munkaerőpiacra, lesz, ami lesz. Hiába módosították az alkotmányt, az kevés volt, 2018-ban mégis találtak egy fogást ezen a törvényen, két oldalról is. Mind a kettőt mondtuk egyébként. Az egyik, hogy figyelembe kell venni a korábbi nyugdíj összegét, a másik pedig az, hogy a tényleges fizikaiállapot-javulást is figyelembe kell venni. Egyébként ez is egy szégyen, hogy most 2021. április 8-a van, az Alkotmánybíróság pedig azt mondta, hogy 2019. március 31. napjáig kell eleget tenni a jogalkotói feladatnak, és módosítani kell a szabályozást. Ez nem történt meg. Két évvel vagyunk a határidő után, és az egyébként, amire most készülnek, szintén nem az, amiről beszélünk. Igen, elmondták a kollégáim, hogy választhatnak az érintettek: vagy egyszeri félmillió forintot kapnak és lemondanak minden további igényükről, vagy pedig 2022. június 30-áig egy benyújtott kérelemre a rehabilitációs hatóság ’23. június 30-áig egy állapotvizsgálatot fog végezni. Itt már megint az van, hogy a szabályokat majd később mutatják meg. Látnunk kellene a szabályokat, tisztelt államtitkár úr, tisztelt képviselők! Nyilván szándékosan nem mutatják, ismerjük önöket már annyira, hogy arra tereljék az embereket, hogy a biztos pénzt válasszák, még akkor is, ha ez a pénz egy szégyenletes alamizsna. Mert sok millió forinttól estek el ezek az emberek, meg volt határozva, hogy ez a pénz nekik jár, szerzett joguk volt alkotmányban biztosítva. Úgyhogy azt gondolom, hogy nem ezt érdemlik a lecsalózott emberek, nem ezt érdemlik azok az emberek, akik sok esetben az egészségükkel fizettek olyan kemény munkáért, amiért inkább tiszteletet vagy megbecsülést érdemelnének. Van még két téma. Előkerestem az akkori jegyzeteimet meg az albizottsági üléseket, és elég sokat vitatkoztunk arról, hogy legyene kereseti plafon az ilyen ellátásban részesülők esetében. Önöktől is most megkaptuk, hogy márpedig ezeknek az embereknek a munkaerőpiacon van a helyük, és dolgozzanak. Önök azok, akik bevezették ezt a kereseti plafont a minimálbér százalékában. Tíz évet vártunk arra, hogy ’21. januárban szép csendben eltörölték ezt a korlátot. De akkor – értik – miért fosztották meg ezeket az embereket a járandóságuktól? Nőtt is egyébként a munkát vállalók száma. Ez is egy hiba volt, amit anno mondtunk önöknek, hogy nem szabad ilyet csinálni. De, de kell, mert végül még túl sok pénz jutna ezekhez az emberekhez. Igaz, hogy ezt gondolták? Mert van, akitől önök sajnálják a pénzt, és van, akitől nem sajnálják a pénzt. [[Nacsa Lőrinc: Ne adjon a szánkba olyat, amit nem mondtunk!]] Ugye? Ne haragudjon, nem hallom, mit mond, de nem is önnél van a szó! A másik pedig, és ez nagyon fontos, hogy most Covid-járvány van. Szeretném önöknek felhívni a figyelmét arra, amit nagyon sokszor mondanak az emberek, hogy sikertelen állásinterjúk vannak, mert a Covid-helyzetben még rosszabb állást keresni. Mindenkinek nyilvánvalóan, de képzeljék el azokat, akiknek amúgy is sokkal nehezebb! A fogyatékossággal élőkre gondolok. A hallássérülteknek lehetetlen jellemzően a szájról olvasás, ha meg valaki látássérült, annak például, hogy eljusson a munkahelyére, nagyon sok esetben közvetlen fizikai érintkezésre van szükség. Azt is látjuk közben, hogy a cégek a rehabilitációs hozzájárulás arányos csökkentését persze pozitívan fogadták, de ha a fogyatékossággal élők szempontjából nézzük a másik oldalról, ez nem jó, és azzal a hatással jár, hogy nincsenek annyira ösztönözve a foglalkoztatásra, sőt könnyebb is megválni a fogyatékossággal élő munkavállalóktól. Erre a helyzetre is kellene gondolni. Ha kicsit ezt a perspektivikus gondolkodást látnám az önök munkájában, akkor azt mondanám, hogy végre valamit letettek az asztalra, ha két év késéssel is. Ezért mondom, hogy most kell megemelni a fogyatékossági támogatást, meg a vakok személyi járadékát meg kell emelni egyszerűen, és pont most kell járulékkedvezménnyel ösztönözni a foglalkoztatásukat. Egyébként pedig azt is gondolom, hogy a nem megváltozott munkaképességű, de fogyatékossággal élő embereknél, egyéni vállalkozóknál most kellene adómentességet biztosítani. Úgyhogy azt javaslom, hogy inkább ebbe a felvázolt irányba tereljék a gondolataikat, és ne próbálják meg az Alkotmánybíróság elmarasztalását ennyivel kipipálni és bezsarolni ezeket az embereket. Ez nagyon elfogadhatatlan, felháborító, és azt gondolom, hogy nem ezt érdemlik ezek az emberek. Azt pedig, legyenek szívesek, fejezzék be, hogy csalózzák ezeket az embereket! Mondom, a rehabilitációs bizottság volt elnökeként kérem önöket, hogy ne tegyenek különbséget emberek között. Ne tegyenek különbséget emberek között semmilyen szinten! Akinek megvolt ez a járandósága, és akitől önök ezt jogellenesen elvették, az vissza kell hogy kapja, de nem félmillió forintot. És ha munkavállalás, akkor könnyítsék meg! Most mondtam, hogy mit kell csinálni. Írják fel, csinálják meg, ott van a hatalom, de a felelősség is! Ezt várom önöktől a következő időszakban."
6,u2019-06-11-205,OTHER,Párbeszéd-frakció,-1.0,2019-06-11,0.12693695724010468,"Köszönöm a szót, elnök úr. Tisztelt Országgyűlés! Azt már megszoktuk, hogy a fideszesek tolvajként viselkednek, azt, hogy a kormányzás tulajdonképpen a szervezett lopás szinonimája számukra, de az a helyzet, hogy még a tolvajok is kivetik maguk közül azt, aki a legnyomorultabbaktól lopja el azt a kevéske jövedelmét vagy vagyonát, amije van. Maguk pontosan ezt csinálták; amit a rokkantakkal szemben, amit a munkában vagy betegségben egészségüket vesztő honfitársainkkal szemben elkövettek, az a tolvajlás legalja, és az az erkölcsi színvonal, amit ezen keresztül megmutatnak, az nagyon pontos képet ad az önök egész kormányzásáról. A Párbeszéd nagyra értékeli Korózs Lajos és az MSZP kezdeményezését, és természetesen a magunk részéről támogatni fogjuk ennek a javaslatnak a napirendre vételét. Köszönöm szépen."
7,u2018-10-17-1,Fidesz-KDNP,Fidesz-frakció,0.7529296875,2018-10-17,0.5180312395095825,"Elnök Úr! Tisztelt Ház! Tisztelt Képviselőtársaim! Engedjék meg, hogy röviden számot adjak a 2017-es esztendő gazdálkodásáról és beszámoljak arról, hogy a parlament által 2016-ban elfogadott költségvetési törvény milyen módon tudott teljesülni. A 2017-es zárszámadási törvényjavaslat érdemben igazolja a mögöttünk álló évek gazdaságpolitikai intézkedéseinek és a felelősségteljes költségvetési gazdálkodásnak az eredményességét. Fegyelmezett költségvetési politika mellett stabil államháztartás és az előrejelzésekkel összhangban lévő makrogazdasági folyamatok jellemezték a tavalyi évet. A 2017. év egyik legjelentősebb gazdaságpolitikai fejleménye nem 2017-ben történt, hanem 2016-ban. 2016 novemberében ugyanis a kormány megállapodást kötött a szociális partnerekkel, a munkaadói és munkavállalói oldal képviselőivel, és megállapodtunk abban, hogy egy hatéves béremelési és adócsökkentési folyamat indul el. 2017 tulajdonképpen ennek az első esztendeje volt, amikor jelentős mértékben csökkentek a munkaadói közterhek, és jelentősen növekedtek azok a bérek főleg a minimálbér és a garantált bérminimum , amelyek a bérrendszer egészére is hatással voltak. Tehát 2017 volt az első év, amikor a megállapodás nyomán érdemi béremelkedés valósult meg, bővült a foglalkoztatás és magasabb növekedési fokozatba kapcsolt a gazdaság. Nem lett tehát igaza azoknak a kétkedőknek, akik azt mondták, hogy ha ily mértékben, 15 és 25 százalékkal nő a minimálbér összege, akkor csökkenni fog a foglalkoztatás. Épp ellenkezője történt: a gazdaság növekedésével párhuzamosan több munkahely teremtődött, többen tudtak elhelyezkedni, és a bérek is növekedtek. A költségvetés benyújtásakor prognosztizált 3,1 százalékot is felülmúló, 4,1 százalékos bruttóhazaitermék-növekedéssel jóval az uniós átlag felett teljesített a magyar gazdaság. Mindeközben az államháztartás uniós módszertan szerinti hiánya is a tervezettnél kedvezőbben alakult, összességében a bruttó hazai termék 2,2 százalékában teljesült. Tehát önkritikusan el kell ismernem, hogy alábecsültük a gazdaság növekedési lendületét, de hozzá kell tennem, hogy amikor ezt a parlament elfogadta, és amikor a kormány ezt előkészítette, még nem történt meg a bérnövelési és adócsökkentési megállapodás. Tehát itt az történt, hogy tavasszal a kormány ezt elkészítette, az ősz folyamán megállapodtunk a feltételekben, és nyugodtan mondhatom, hogy a számításainknak megfelelően durván 1 százalék növekedési pluszt adott hozzá a gazdaság egészéhez ez a hatéves bérnövelési és adócsökkentési megállapodás, ez következett be lényegében 2017-ben. Az adósságfinanszírozás stabilitásának erősítését célzó intézkedéseknek köszönhetően az Eximbank adóssága nélkül az államadósság 2017-ben 71,3 százalékra mérséklődött, az Eximbank adósságával pedig a 2016-os 75,9 százalékról 73,3 százalékra csökkent. Ezzel kapcsolatban hadd hívjam fel képviselőtársaim figyelmét néhány dologra. Az egyik, hogy az Eurostat módszertani eljárásával Magyarország nem értett egyet, ezt vitattuk, és azt gondoljuk, hogy egy téves szakmai kalkuláció van az átértékelés mögött de ezt most tegyük félre, a második része fontosabb, amit szeretnék mondani önöknek , ugyanakkor az is megállapítható 2017-ben, hogy ha beszámítjuk az Eximbank mérlegfőösszegét, ha nem, az adósságállomány akkor is csökkent. [[9.10]] Tehát egy jelentős gazdaságpolitikai eredménynek tartom, hogy még ezzel a módszertani változással együtt is az adósságrátánk csökkenni tudott, ahogy említettem, jelentős mértékben; ha elfogadom az Eurostat kalkulációját, akkor 73,3 százalékra. A gazdasági növekedés gyorsulásához szinte minden ágazat érdemben hozzájárult. A legnagyobb mértékben az építőipar nőtt 2017-ben. Nyilván ez köszönhető a vállalati és állami, önkormányzati beruházások lendületes növekedésének, de hadd tegyem mellé, hogy a családi otthonteremtési kedvezmény, ennek a programnak az elindítása és felfutása 2017-ben szintén jelentősen tudta növelni az építőipar kapacitását. Emellett jelentősen bővült a szolgáltatói szektor, valamint az ipar teljesítménye is. 2017-ben több mint 8500 milliárd forint értékű beruházás valósult meg, a magán- és az állami beruházások egyaránt pozitívan tudtak hozzájárulni a gazdaság egészének növekedéséhez. A növekedés másik stabil pillére a 4,7 százalékkal bővülő fogyasztás volt, amit a növekvő foglalkoztatottság és a célzott adócsökkentések is támogattak. Erről majd még hosszabban kívánok szólni, de engedjék meg, hogy egy pillanatra még visszatérjek a beruházásokra, hiszen egy vagy másfél év azért hosszú idő. Engedjék meg, hogy röviden, csak futólag megemlítsem azokat a legfontosabb beruházási programokat, amelyek elindultak 2017-ben. A kiemelt közutak állapotának a fejlesztésére, javítására 2017-ben egy 154 milliárdos programot tudtunk elindítani. Ugyanilyen fontos volt számunkra, hogy a „Modern városok” program keretében a kormány és a városok közötti megállapodások programja folytatódjon, 90 milliárd forintot költöttünk ezekre a fejlesztésekre. Folytattuk a Paksi Atomerőmű beruházásának az előkészítését. Azt gondoljuk továbbra is, hogy a zavartalan energiaellátás biztosítása érdekében a Paksi Atomerőmű fejlesztésére szükség van. Ez a nemzetgazdaság szempontjából egy stratégiai beruházás. Ezekre a fejlesztésekre, amelyek nemcsak az atomerőmű területét, hanem a környező települések és a régió fejlesztését is jelentik, 56, egészen pontosan 57 milliárd forintot költöttünk. Önkormányzati fejlesztésekre hasonló nagyságrendet költött a központi költségvetés; ipari parkok kialakítására, fejlesztésére 45 milliárd, a Nemzeti Olimpiai Központ építésére 44 milliárd, a „Liget Budapest” projekt fejlesztésére 34 milliárd forintot és különböző egészségügyi beruházásokra, beszerzésekre, az „Egészséges Budapest” program megindítására pedig 16 milliárd forintot költöttünk. Tehát azt gondolom, ebből is érzékelhető, hogy a kormányzati döntések is jelentősen hozzá tudtak járulni a gazdaság bővüléséhez. Visszatérve a növekedés további pilléreihez, a gazdasági növekedéssel párhuzamosan a foglalkoztatottak száma is bővült, 4,4 millió fő fölé került 2017-ben ez a szám. Csak emlékeztetnék, hogy 3,8 millió alatt volt még 2010-ben. Közel 38 ezer fővel csökkent a közfoglalkoztatásban állók száma. Ez ebben az évben is, ’18-ban is folytatódott, tehát ez egy tendencia. Jól érzékelhető, hogy egyre többen tudnak átlépni a közfoglalkoztatásból a munka világába, egyre többen tudnak piaci alapon munkalehetőséget kapni. Nem véletlen, hogy év végére, a tavalyi év végére a munkanélküliségi ráta 4,2 százalékra mérséklődött. Jó hír, hogy az alkalmazásban állók bére is növekedett. Tehát nemcsak többen tudnak dolgozni, több ember tud elhelyezkedni, nő a foglalkoztatási rátánk amelyben még majdnem utolsók voltunk 2010-ben, most már az európai uniós átlag fölött vagyunk ebben a mutatóban is , hanem a keresetek is bővültek. A bruttó havi átlagkereset 297 ezer forintra nőtt a nemzetgazdaságban. A családi adókedvezmény figyelembevételével számolt nettó reálkeresetek pedig több mint 10 százalékkal, egészen pontosan 10,1 százalékkal növekedtek. A külkereskedelmi folyamatokat tekintve a magyar áruexport 5,9 százalékkal, az import 8,4 százalékkal nőtt, és bár itt felvethetik, hogy aggasztó, hogy az import jobban nőtt az exportnál, mégis az áruforgalmi többlet továbbra is magas, több mint 8 milliárd euró, ami, azt gondolom, még aggodalomra azért nem ad okot. Az adósságfinanszírozás stabilitását célzó intézkedések következtében az államadósság devizaaránya jelentősen, 26 százalékra, a külföldiek által birtokolt állomány részesedése pedig 37 százalékra csökkent. Tehát nemcsak az történt, hogy az államadósság aránya a bruttó hazai termékhez képest csökkent, hanem a szerkezete is jelentősen változott. Szeretnék arra utalni, hogy a devizaaránya az államadósságnak 8 évvel ezelőtt még 50 százalék fölött volt, ’17 végén ez már csak 26 százalék, és a külföldiek által birtokolt állomány pedig szintén jelentősen csökkent, ahogy említettem, 37 százalékra. Ezzel Magyarország pénzügyi sérülékenysége is jelentősen mérséklődött. 2017-ben az uniós módszertan szerinti bruttóhazaitermék-arányos elsődleges egyenleg többletet mutatott. Ez 0,6 százalékra teljesült. Talán érdemes megemlítenem önök számára azt is, hiszen ez mindig a sajtó egyik kedvelt témája, hogy a hitelminősítők mit mondanak rólunk. Mindig el szoktuk mondani, hogy örülünk annak, ha jókat mondanak rólunk, de még jobban örülünk annak, ha a piac mond jót Magyarországról. Márpedig itt még mindig az volt a helyzet 2017-ben, hogy a piac sokkal jobbat mondott Magyarországról, mint a hitelminősítők, de ismerjük el, hogy azért 2017-ben a három nagy hitelminősítőből kettő is pozitívra javította hazánk hitelbesorolásának a kilátásait. Tehát óvatosan, de azért ők is a választások előtt is annyit megtettek, hogy azt mondták, hogy a folyamatok jók, kedvezőek, és semlegesről egy pozitív minősítést kaptunk. Mindezek ismeretében azt mondhatjuk, hogy a magyar gazdaság szektorainak a többsége erősödött, és mindemellett az egyensúlyi mutatók is kiválóak maradtak. Tehát összevetve a kétezres évek közepével, nem az a helyzet, hogy a privatizációs bevételek, tehát az állami vagyon értékesítése és a hitelfelvétel fűti a magyar gazdaság növekedését, hanem miközben kedvezőbbek az egyensúlyi folyamatok, ezenközben tudott a magyar gazdaság az uniós átlag fölött növekedni 4,1 százalékkal. Itt persze óvatosnak kell lennem, mert azt fogalmazhatnám meg, hogy talán még kedvezőbben is növekedtünk. Az elmúlt félévben nagyon sokszor olvashattak olyan híreket, amikor a Statisztikai Hivatal revíziót hajtott végre a korábbi becslésein vagy számításain. Az idei első félévben ez történt. Most már ott tartunk, hogy az első fél évben 4,7 százalék volt a gazdaság növekedése, a második negyedévben pedig 4,9 jó két-három tizeddel alacsonyabbak voltak az első számok. Reméljük, hogy még a revízió akár ’17-et is érintheti. Tisztelt Képviselőtársaim! Magyarország ma már nemzetközi téren is elismert teljesítménye az elmúlt években megalapozta az európai viszonylatban is példaértékű családtámogatási rendszer megteremtését, a családi értékek védelmén alapuló családbarát Magyarország kiépítését. Ennek keretében 2017-ben a magyar kormány fenntartotta az Európai Unióban is az egyik legalacsonyabbnak számító 15 százalékos személyijövedelemadó-kulcsot és az egyedülálló családi adórendszert, amely egyszerre ösztönzi a munka- és a gyermekvállalást. Ugyanebben az évben havi 15 ezer forintra növeltük a kétgyermekes családok kedvezményét gyermekenként, így nettó 60 ezer forinttal marad több ezen családoknál. Emellett egymástól függetlenül is igénybe vehetővé tette a családi kedvezményt a rendszer, és az állami „nászajándékot”, vagyis az első házasok kedvezményét is fenn tudtuk tartani, és ezt fenn kívánjuk tartani a jövőben is. Felfutott az otthonteremtési program. Ezen keresztül a gyermekszámtól függően akár 10 millió forintot is igénybe vehettek a családok. A rászoruló családok támogatása érdekében megteremtettük az ingyenes tankönyvellátást az 1-9. évfolyamos diákok számára. Ugyanebben az évben 5 százalékra csökkent az alapvető élelmiszerek köréből a baromfihúsra, a tojásra, valamint a tejre vonatkozó áfakulcs, és 18 százalékra mérséklődött az éttermi étkezésre, valamint az internet-hozzáférésre vonatkozó adóteher. [[9.20]] Tehát nemcsak az történt, hogy a gazdaság lendületesebben növekedett, az egyensúlyi mutatók kedvezőek maradtak, hanem mellette a lakosság igen széles körét érintő további adókedvezményeket tudtunk elindítani, és ezeket az idei évben is fenntartani, sőt bővíteni. Tisztelt Országgyűlés! Gazdasági eredményeink a családok támogatása mellett megalapozták a munkából élők helyzetének további javítását. A kormány 2017-ben új elemekkel kiegészítve folytatta a korábbi években megkezdett életpályaprogramokat. Hadd idézzek ezek közül föl néhányat! A járási kormányhivatalok dolgozóinak előző évi béremelését követte 2017-ben a megyei kormányhivatalok foglalkoztatottjai bérének 30 százalékos emelése. A Nemzeti Adó- és Vámhivatal dolgozói az előző évi 30 százalékos emelés után újabb 5 százalékos béremelést kaptak. Az igazságügyben dolgozók nemcsak újabb 5 százalékos emelésben részesültek, hanem ezen felül sor került az igazságügyi és ügyészségi alkalmazottak béremelésére is. Az egészségügyben 2016-ban elindított többlépcsős bérrendezés 2017-ben is a dolgozók széles körének jelentett béremelkedést, míg szociális területen a felsőfokú végzettségűek pótlékemelkedése, valamint a bölcsődei dolgozók bérrendezése jelentett többletet. A kulturális területen dolgozók bérfejlesztése mellett pedig folytatódott a felsőoktatási oktatói, kutatói bérrendezés is. A rendvédelem és a honvédelem területén dolgozó hivatásosok életpályája újabb 5 százalékos bérnövekedéssel folytatódott. A köznevelés területén záró szakaszához ért az ötödik éve folyamatos bérnövekedést jelentő pedagógus-életpálya, működött a minősítési rendszer, megvalósult az öregségi nyugdíjkorhatár előtt álló pedagógusok, valamint a nevelő-oktató munkát közvetlenül segítő nem pedagógus végzettségűek bérfejlesztése, illetve a nemzetiségi pedagógusok pótlékemelése is. Tisztelt Ház! Tehát a korábbi években végrehajtott bérintézkedések hatása természetesen továbbra is érvényesül azokon a területeken, amelyeket 2017-ben már nem érintett újabb béremelés. Tisztelt Képviselőtársaim! 2010-es ígéretéhez hűen a kormány 2017-ben is kiemelt figyelmet fordított a nyugdíjasok erkölcsi és anyagi megbecsülésére. Szem előtt tartotta azon célját, hogy az időskori biztonság garantálása mellett az uniós átlag feletti gazdasági növekedésből minél nagyobb arányban részesítse a nyugdíjasokat is. Magyarország történetében először 2017 novemberében minden nyugdíjas és nyugdíjszerű ellátásban részesülő személy nyugdíjprémiumot kapott. Ezt a várakozásokat meghaladó gazdasági növekedés tette lehetővé az államháztartás stabilitásának megőrzése mellett. A nyugdíjprémium egy főre jutó maximális összege 12 ezer forint volt. A nyugellátások az 1,6 százalékos emelés és a novemberi 0,8 százalékos kiegészítés együttes hatásaként 2,4 százalékos mértékben emelkedtek. Mindemellett 2017 végén 2 millió 596 ezren 10 ezer forint összegű Erzsébet-utalványban részesültek. Itt szeretném megemlíteni, hogy az Idősügyi Tanács visszajelzése egyértelműen kedvező volt erről a támogatási formáról is, tehát visszajelzést kaptunk abban a tekintetben, hogy ez a fajta nyugellátás-kiegészítő támogatás is pozitív volt. 2011 és 2017 között a kormány átlagosan több mint 26 százalékkal emelte a nyugdíjakat, amelyek vásárlóereje a tartósan alacsony inflációnak köszönhetően mintegy 10 százalékkal javult. Mindemellett a nők családban betöltött szerepére is megkülönböztetett figyelmet fordított a kormány, ezért változatlanul biztosítottuk és biztosítani fogjuk, hogy a 40 év jogosultsági idővel rendelkező nők nyugdíjba mehessenek. Elnök Úr! Tisztelt Ház! A kormány kiemelt célja volt 2017-ben is a vállalkozások helyzetének javítása, versenyképességük erősítése, valamint a gazdaság fehérítésének elősegítése. Azt már említettem a korábbiakban, hogy a tavalyi év egyik legjelentősebb gazdaságpolitikai mérföldköve a hatéves béremelési és adócsökkentési megállapodás életbelépése volt. Ennek eredményeként megvalósult a minimálbér és a garantált bérminimum 15 százalékos, illetve 25 százalékos emelése, míg a munkáltatókat terhelő szociális hozzájárulási adó 27 százalékról 22 százalékra csökkent. Ez utóbbival összhangban az egészségügyi hozzájárulás mértéke is 22 százalékra csökkent. Egységesen 9 százalékra mérséklődött a társasági adó emlékeztetnék rá, hogy korábban az 500 millió forint árbevétel fölötti cégeknél ez 19 százalék volt, a kisvállalkozásoknál 10 százalék, ez egységesen 9 százalék lett , ezzel hazánk a nyereségadózás tekintetében Európa egyik legversenyképesebb tagállama, országa lett. A növekedési kilátások javítása érdekében új kedvezmények is bevezetésre kerültek, például az energiahatékonysági beruházások, illetve a startup vállalkozásokba történő befektetések után. Bevezettük, hogy a megbízható adózókra vonatkozó kiutalási határidő 45 napra csökkenjen, tehát megéri tisztességesen adót fizetni a vállalkozói szektorban is, mert ezzel az adóhivatal részéről is kedvezmények járnak. Jelentős könnyítéseken ment keresztül a kisvállalati adó szabályozása. 14 százalékra mérséklődött az adó kulcsa, kedvezőbbé vált az adónemre való áttérés és az adókötelezettség kiszámítása is. Pozitívan változtak a jogosultsági feltételek is. Az adó az eddigi 25 helyett 50 foglalkoztatottig választható, továbbá 500 millió forintról 1 milliárd forintra emelkedett az adóalanyiság megszűnésének bevételi értékhatára. A legkisebb vállalkozások versenyképességének ösztönzése érdekében pedig a kisadózók tételes adójának 6 millió forintos bevételi értékhatára 2017-től 12 millió forintra emelkedett. Az adóadminisztrációs terhek csökkentése érdekében részben a már említett értékhatár emeléséhez is kapcsolódóan 6 millió forintról 8 millió forintra emelkedett az általános forgalmi adó alanyi adómentességének értékhatára. Tisztelt Ház! A kormány gazdaság- és társadalompolitikai céljainak megvalósulását a költségvetés 2017-ben is érdemben tudta biztosítani. Az államháztartás pénzforgalmi hiánya 1314 milliárd forintban, a központi alrendszer hiánya pedig 1833 milliárd forintban teljesült. Ez utóbbi ugyan meghaladta a tervezettet, de ennek oka a kormánydöntés értelmében az uniós támogatások megelőlegezése volt a kedvezményezettek felé. Nem kívánunk változtatni azon a gyakorlaton, hogy ha az Unióból csak lassabb ütemben érkeznek a támogatások, akkor ezt a magyar költségvetés az érintett vállalkozásoknak, önkormányzatoknak, magánszemélyeknek hitelezze meg. Ez így volt 2017-ben, és így van 2018-ban is. A kormányzati szektor európai uniós módszertan szerinti hiánya ugyanakkor kisebb lett a korábbi kitűzött célnál, 2,4 helyett 2,2 százalék. A 2017. évi költségvetési törvény érdemben egy alkalommal módosult, 2017 májusában tett javaslatot a törvény módosítására a kormány, amelyhez a forrást a tervezettnél is nagyobb gazdasági növekedés, illetve az ennek következtében jelentkező magasabb bevételek teremtették meg. Ennek a módosításnak az eredményeképp gazdaságfejlesztési, közlekedésfejlesztési, oktatási, kulturális, szociális és egészségügyi célokra került pluszforrás biztosításra. Hadd emeljek ki néhányat ezek közül: a nyugdíjakhoz, nyugdíjprémiumhoz kapcsolódóan plusz 50 milliárd forintot, a beruházás-előkészítési alap létrehozására 26,6 milliárd forintot, a beszállítófejlesztési programhoz pedig 6 milliárd forint pluszt tudtunk ezeknek a döntéseknek a következményeként hozzátenni, biztosítani. 2017 végén a központi költségvetés kedvező pénzügyi helyzete arra is lehetőséget adott a kormánynak, hogy saját hatáskörében többletforrásokat csoportosítson át oktatási, szociális, családügyi, egészségügyi fejlesztések támogatására, kulturális célú támogatásokra, egyes sport, infrastruktúra-fejlesztési, turisztikai kiemelt beruházásokra, valamint sportcélú támogatásokra. Arra is tudtunk figyelmet fordítani, hogy civil és határon túli szervezetek, valamint hazai és határon túli egyházak kapjanak további plusztámogatást. Erdélyben megvalósuló programok és támogatások finanszírozására pluszforrásokat tudtunk biztosítani, és a nyugdíjasoknak a már említett Erzsébet-utalvány kifizetése szintén megtörtént. Tisztelt Hölgyeim és Uraim! Tisztelt Képviselőtársaim! Engedjék meg, hogy még néhány részterületét megemlítsem az államháztartásnak. A központi költségvetési szervek és fejezetek által kezelt különböző jogcímeken programok, feladatok kiadásai 2017-ben 10 258 milliárd forintban teljesültek, ez 1525 milliárd forinttal több volt, mint 2016-ban. [[9.30]] A többletek számos ágazatban jelentkeztek, oktatás, kulturális terület, vallási tevékenységek, honvédelem, jóléti szolgáltatások és a rendvédelem területén. A beruházások között, az előbb már szóltam erről, de itt külön kiemelném néhány felsőoktatási nagyberuházás megindítását és folytatását; többek között a Pécsi Tudományegyetem beruházását, a Testnevelési Egyetem új campusának kialakítását, a Moholy-Nagy Művészeti Egyetem beruházásának megvalósítását. A központi költségvetés szintén támogatta például a betegápoló Irgalmas rend projektjeinek finanszírozását, a Bethesda Gyermekkórház vagy a Budai Irgalmas Kórház közös fejlesztését. Arra is tudtunk forrást biztosítani, hogy a légi mentés működtetésével, az egészségügyi intézmények rendkívüli támogatásával, a rezidensi rendszer működésével, az Országos Mentőszolgálat mentő gépjárműveinek beszerzésével és az egészségfejlesztési irodák fenntartási költségeivel összefüggő kiadásokra is többletforrást tudjunk biztosítani. Változatlanul fennálló a migrációs nyomás kezelése, a magyar emberek biztonságának és az Európai Unió határainak védelme érdekében a kormány 2017-ben is hozott számos intézkedést. 2017-ben a tömeges bevándorlás okozta válsághelyzetre tekintettel jelentős, 155 milliárd forintos forrást tudtunk biztosítani. Ezzel párhuzamosan a terrorizmus elleni fellépés hatékonyságának növelése érdekében közel 93 milliárd forint állt rendelkezésre. Talán nem véletlen, az összeg nagyságrendjéből is láthatják, hogy a kormány erőteljes fellépésének egyik eredménye az, hogy hazánkat jelenleg is a világ legbiztonságosabb országai között tartják számon. Engedjék meg, hogy még néhány mondatot szóljak az uniós költségvetési támogatásról. 2017-ben 2571 milliárd forint ilyen támogatást tudtunk eljuttatni a kedvezményezettekhez, leginkább a 2014-20-as ciklus előlegkifizetései határozták ezt meg. Az előző időszak projektjei lényegében lezárultak már 2017-re. A kifizetéseket emelte a költségvetésen kívüli agrártámogatások összege, amely 362 milliárd forint közvetlen jövedelempótló juttatást jelentett a gazdák részére. Mindent egybevetve elmondható, hogy 2017-ben közel 2933 milliárd forint uniós támogatás nyújtására került sor. Tisztelt Ház! Az alrendszerek között a Nyugdíjbiztosítási Alap gazdálkodása 2017-ben is stabil, kiegyensúlyozott volt. Csak a bevételi főösszeget említem meg: 3200 milliárd forint bevételi és nagyjából ugyanennyi kiadási összegben teljesültek a mutatók. Az alap 12,8 milliárd forintos többletének befizetését követően egy szerény, elhanyagolható mértékű, 5 milliárd forintos deficittel zárt. A béremelési és adócsökkentési megállapodásból adódóan korábban soha nem látott mértékben, 5 százalékponttal csökkent az alap egyik fő bevételi forrását jelentő szociális hozzájárulási adó. A gazdaság élénkítésének e formája több mint 500 milliárd forintot hagyott 2017-ben a magyarországi vállalkozásoknál. Ezt fejlesztésre, beruházásra vagy éppen béremelésre fordíthatták, amint láthatták a számokból, ez meg is valósult, meg is történt. Az adóteher csökkenése nyomán kieső bevételeket a bővülő adóbefizetésekből a központi költségvetés 200 milliárd forint összegű támogatás formájában kompenzálta az alap számára. A kiadási oldalon a legnagyobb tételt nyilván a nyugellátási kiadások jelentették. 2 millió 164 ezer személy ellátására nyújtott ez fedezetet. Ezek közül még, a nyugellátási kiadásokon belül, hadd emeljem ki a „Nők 40” programra költött 225 milliárd forintot, év végén mintegy 150 ezer nő honfitársunk átlag 125 ezer forintos ellátással kapott lehetőséget arra, hogy segítse a fiatal szülők gyermekvállalással, gyermekneveléssel kapcsolatos feladatait. És megtörtént a nyugdíjprémium kifizetése is, ez 24 milliárd forintos összeg keretében történt a nyugellátási alapból. Az Egészségbiztosítási Alapra vonatkozóan azt tudom elmondani, hogy az Egészségbiztosítási Alap 2262 milliárd forint kiadása teljesült. Az alap kiadásának 27 százalékát pénzbeli ellátások, 72 százalékát pedig természetbeni ellátások finanszírozásának biztosítására használta fel az egészségbiztosítás. Itt a természetbeni ellátások közül a gyógyító-megelőző ellátás fedezete volt a legfontosabb. Béremeléseket tudtunk megvalósítani ’16 után ’17-ben is, az egészségügyi szakdolgozók bére 12 százalékkal, a szakorvosok és szakgyógyszerészek illetménye bruttó 100 ezer forinttal, a szakvizsgával nem rendelkező orvosok, gyógyszerészek alapbére pedig bruttó 50 ezer forinttal emelkedett. A háziorvosi szolgáltatóknál a rezsitámogatási díj havi összegének újabb 130 ezer forinttal történő növelése is megtörtént, a fogorvosi és védőnői ellátás, az otthoni szakápolás és a betegszállítás finanszírozását növelni tudtuk, és a háziorvosok mellett a fogorvosok részére is biztosítani tudtuk a letelepedési pályázaton elnyerhető támogatás duplájára emelését. Tisztelt Hölgyeim és Uraim! Egy dolgot még hadd említsek meg, hogy némi aktualitást is adjak ennek az expozénak: ez pedig az a mai hír, hogy a World Economic Forum a versenyképességi listáján Magyarország a tavalyi 60. hely után a 48. helyen zárt. Tehát egy jelentős változás következett be. Természetesen hozzá kell tennem, hogy ezek mögött a számok mögött a versenyképesség javulását tekintjük az egyik legfontosabb folyamatnak. Itt hadd mondjam el, hogy nyilván ez a mérés is egy a sok közül, és ezzel lehet mindig vitatkozni, Magyarország is megteszi sok alkalommal. Az a kedvező helyzet állt elő, hogy a mért 140 országból Magyarország a 48. helyet kapta, természetesen nem lehetünk ezzel elégedettek, szeretnénk, ha még tovább javulna a versenyképesség. Hozzá kell azt is tennem, hogy a WEF egy új számítási módszert alkalmazott, 98 indikátorral méri egy ország, egy gazdaság versenyképességét. Ezek kétharmad része új indikátor, amiket korábban nem alkalmaztak. Tehát a változás részben azért is következett be, mert olyan szempontokat is figyelembe vettek, amiket mi már korábban jeleztünk, amiket korábban nem mértek, de most bekerült a mérésekbe. Természetesen még itt is vannak azért szubjektív elemek, különböző kérdőívek, amelyek azért mindig vitára adnak okot. De örülünk annak, hogy ez a visszajelzés is azt mutatja, hogy a magyar versenyképesség azért tartósan tud javulni, hiszen, ahogy mondtam is, korábban talán kicsit alulmértek voltunk, és ez is hozzájárult ehhez a változáshoz. Hölgyeim és Uraim! Szeretném megköszönni az Állami Számvevőszék elnökének és munkatársainak az ellenőrzés során végzett munkájukat, hiszen ők hozzájárultak ahhoz, hogy pontos és világos képet kaphatnak arról, hogy mi is történt 2017-ben a központi költségvetésben, az államháztartásban. A Számvevőszék is kiemelte jelentésében, hogy 2017-ben a költségvetés végrehajtása a jogszabályi előírásoknak megfelelően történt, a törvényjavaslat valósághűen mutatja be a legfontosabb adatokat és információkat. Összefoglalva tehát azt mondhatom önöknek, hogy 2017-ben egy érdemi béremelkedés, adócsökkentés valósult meg, gyorsult a gazdaság növekedése. Ennek hatását a családok, a vállalkozások és minden magyar ember egyaránt érezheti, érezhette. Az előttünk álló időszak legnagyobb kihívásának azt tartjuk, hogy a családok támogatása, a foglalkoztatás további bővítése, az időskori biztonság, nemzeti identitásunk megőrzése és határaink védelme megtörténjen. Természetesen mindezt úgy kívánjuk megvalósítani, hogy azokból a legfontosabb célokból, amelyek az államháztartás stabilitására, a versenyképesség hatékonyságnövelésére, valamint a gazdasági növekedés fenntartására vonatkoznak, ne változzanak meg. Kérem tehát önöket, hogy a zárszámadási törvényjavaslatot megtárgyalni és elfogadni szíveskedjenek. Köszönöm a figyelmüket. [[Taps a kormánypárti padsorokban.]]"
7,u2017-05-18-67,Fidesz-KDNP,Fidesz-frakció,0.69677734375,2017-05-18,0.04200001060962677,"Köszönöm a szót, elnök úr. Tisztelt Elnök Úr! Tisztelt Országgyűlés! A kormány intézkedéseinek egyik alapvető fokmérője, hogy javul-e a társadalom életminősége. Szükség van az anyagiak terén való előrelépésre, a bérek, a jövedelmek emelésére, éppen ilyen fontos ugyanakkor az egészséges életmód, a testi, lelki, szellemi egészség feltételeinek, az egészséges és élhető környezetnek a biztosítása. Fontos eredménynek tartom a 2018-as költségvetési tervezetben többek között azt, hogy a munkából élők számára újabb béremelést tartalmaz, a hazai vállalkozók és a gazdálkodók lehetőségeit tovább javítja. Mindezt a makrogazdasági egyensúly fenntartásával, a gazdasági növekedés és a versenyképesség további fokozásával valósítja meg. Tisztelt Képviselőtársaim! Hazánk nemzetstratégiai céljai között kiemelt hangsúlyt kapott az egészséges élet feltételeinek megteremtése, ezen belül fontos szerepe van a sportnak. A szabadidősport és a minőségi sport egymással összefonódva, a sportéletet támogató beruházások a következő nemzedékek egészségéhez, neveléséhez járulnak hozzá. Az elmúlt esztendőkben a polgári kormány számos intézkedést tett és jelentős eredményeket ért ezen a területen, gondoljunk csak a következőkre. A nemdohányzók védelmében hozott intézkedések, a dohányzás, az alkohol- és a kábítószer-fogyasztás visszaszorítása területén elért eredmények, a szervezett egészségügyi szűrőprogramok a betegségek megelőzése és a korai felismerés érdekében, a kórházi infrastruktúra-fejlesztések, a környezetbarát közlekedési módok és infrastruktúrájuk jelentős támogatása, az iskolákban a mindennapos testnevelés bevezetése, az iskolai tantermek, tornatermek, sportpályák, tanuszodák fejlesztése, országos szemléletformáló akciók és kampányok, sportlétesítmény-fejlesztések és a tao-sporttámogatási rendszer. Tisztelt Képviselőtársaim! Egy forint sportra költött pénz négy forintot hoz vissza négy év alatt. 2018-ban kiemelt cél a folyamatban lévő fejlesztési programok továbbvitele. A 2018-ban tervezett jelentős sport- és köznevelési infrastruktúra-fejlesztések az alábbiak: a kormány elkötelezett amellett, hogy a köznevelésnek megfelelő infrastrukturális hátteret biztosítson, ehhez országszerte központi költségvetési forrásból iskolákat, tantermeket, tornatermeket létesítsen, valamint a mindennapos testnevelés oktatásának körében a gyermekek úszásoktatásához járásonként tanuszoda-hozzáférést tegyen lehetővé. 2018-ban folytatódik a nemzeti köznevelési infrastruktúra-fejlesztési program második üteme, amely során további tanuszodák, tantermek és tornatermek épülhetnek meg az országban. A tanuszoda-fejlesztésre a 2018-as tervezet mintegy 3 milliárd forintot biztosít. Kiemelkedő a nevelési-oktatási intézmények felújítása, beruházása soron található tanteremfejlesztési program, amelyre a 2018-as költségvetési tervezetben 3 milliárd forrás szerepel. Ennek keretében tantermek, egyes esetekben új iskolák és tornatermek valósulnak meg. A szükséges bútorok és berendezések finanszírozására a nemzeti sportközpontok soron további 3 milliárd forint áll rendelkezésre. Tornaterem-építési programra szintén 3 milliárd forint forrás jut. A 16 kiemelt sportág sportlétesítmény-fejlesztésének támogatása keretében elsősorban a hazai kiemelkedő, válogatottak felkészülését is biztosító központi intézmények színvonala emelhető. Emellett lehetőség nyílik olyan regionális sportközpontok fejlesztésére is, amelyek mint módszertani központok, a sportágak fejlődésében is segítséget nyújtanak. Ere a 2018-as tervezet mintegy 8 milliárd forintot biztosít. Tisztelt Országgyűlés! A kormány még 2010-ben, a lesújtó népegészségügyi helyzet, a sportolási szokások ismeretében döntött arról, hogy a sportolást, az egészséges életmódot és az élsportot nemzetstratégiai ágazattá nyilvánítja és kiemelten támogatja. A 2011-ben átalakult sporttámogatási rendszer sikeres formája a tao-, a társaságiadó-kedvezmény sporttámogatási rendszere, amelynek keretében a vállalkozások az őket terhelő adó meghatározott részét a sport támogatására fordíthatják. Ennek eredményeként a tao bevezetése óta a látvány-csapatsportágakban 260 ezerről több mint 350 ezerre emelkedett az igazolt versenyzők száma, és a növekedés elsősorban az utánpótláskorú sportolók területén jelentős. Hamarosan a röplabda is bekerül a taokörbe, így már hat sportágat lehet majd támogatni. Tisztelt Ház! Magyarország Alaptörvényében hangsúlyosan szerepel az ember testi és lelki egészségéhez, illetve az egészséges környezethez való joga. Az általam bemutatott intézkedések és azoknak a 2018. évi költségvetési tervezetben foglalt forrásai is ezt szolgálják. Kérem, támogassák Magyarország 2018. évi központi költségvetését. Köszönöm a figyelmüket. [[Taps a kormánypártok padsoraiból.]]"
7,u2015-02-18-13,Fidesz-KDNP,KNDP-frakció,0.69482421875,2015-02-18,0.04243800416588783,"Köszönöm szépen a szót. Tisztelt Elnök Úr! Tisztelt Országgyűlés! Kereszténydemokrata képviselőként hisszük és valljuk, hogy társadalmunk legfontosabb értékei, jövőnk zálogai nem mások, mint gyermekeink. Ezért minden eszközzel arra kell törekednünk, hogy biztosítsuk számukra az egészséges életmódhoz való feltételeket, hogy egészséges nemzedékek nőjenek fel egészséges fizikummal és szellemiséggel. Ennek egyik nagyon fontos eszköze nem más, mint a sport. Engedjék meg, hogy a ’20-as években kiadott Magyar sport című könyvből [[Felmutatja.]] idézzem Albrecht királyi herceget, aki úgy fogalmaz: „A magyar sport eredményei alapján már hosszabb idő óta nagyhatalomnak számít a sportvilág szemében. Ennek a nagyhatalmi állásnak elérése a múlt érdeme, megtartása a jövő feladata.” Tehát nagyszüleinknek, szüleinknek és nekünk, aztán gyermekeink feladata lesz. Úgy zárulnak a bevezető gondolatok, így szól szó szerint: „S a jelek, az egymást követő nagy nemzetközi események mind azt mutatják, hogy a magyar sport állja a harcot, bírja a versenyt. Ez a legbiztatóbb jele a jövőnek.” Ne feledkezzünk meg arról, hogy Trianon után vagyunk, amikor ez a könyv íródott, és valóban a jövő, a nemzeti egység, a nemzettudat megmaradásának egyik fontos eszközét is látták a sportban. Mindig erőt tudunk meríteni a nemzeti egység vonatkozásában a sport területéről. Mi volt a helyzet 2010-ben, amikor átvettük a kormányzást? Azt láttuk, hogy Magyarországon a népességnek mindössze 5 százaléka sportolt rendszeresen, azt láttuk, hogy a tanköteles korú fiataljainknak, gyermekeinknek mintegy 75 százaléka kizárólag a testnevelésórák keretében végzett bármilyen sportjellegű testmozgást. Ezek nagyon komoly gondok voltak, ezeken kellett változtatni. Ezért hármas célrendszert fogalmaztunk meg a sport területén. Az egyik, hogy minden magyar gyermek sportoljon, a másik, hogy minél több sportversenyt, nemzetközi versenyt hozzunk Magyarországra, a harmadik pedig, hogy az ehhez szükséges létesítményeket biztosítsuk, tehát a sportolás feltételeit ezen keresztül is megteremtsük. Ez a kormányzat feladata, nem más. Úgy látom, az elmúlt négy évben a kormány nagyon sokat tett annak érdekében, hogy előrelépés történjen. Bevezettük a mindennapos testnevelést, az idei évtől, szeptembertől elérjük azt, hogy közel 1 millió 200 ezer gyermek sportol 12 évfolyamon keresztül, minden tanítási napon. Ez egy fontos eredmény, ez egy minőségi áttörést jelent, ez egy mérföldkő a magyar sport vonatkozásában. Elértük azt, hogy 110 ezer fővel nőtt az igazoltan sportoló, többségében utánpótlás-korosztályú gyermekek száma. Ez egy óriási eredmény. Ez önmagában már nagyon komoly eredmény, 46,7 százalékos növekedést jelent a sportolói létszám vonatkozásában. A 16 kiemelt sportágat támogatjuk a MOB-bal közösen, ez azt jelenti, hogy ennek hatására az elmúlt másfél-két évben 20 százalékkal nőtt a sportoló fiatalok utánpótlás-korosztályú létszáma. Az edzői létszám 14 százalékkal növekedett, és az egyesületek, sportegyesületek száma pedig 5 százalékkal növekedett. A helyzet az, hogy szeretnénk ezen az úton további lépéseket tenni. Nyilván, a KDNP minden támogatást megad a kormánynak annak érdekében, hogy a sportban továbbra is sikereket tudjunk elérni. A létesítmények vonatkozásában tudjuk azt, hogy milyen komoly fejlesztési program indult meg, tanuszodák épülnek, tornatermek épülnek, kézilabdacsarnokok épülnek, hogy csak néhányat említsek. A versenyek vonatkozásában pedig ebben az évben 41 világversenyt rendezünk. Házigazdái leszünk többek között a felnőtt női kosárlabda-Európa-bajnokságnak, a budapesti dzsúdó Grand Prix-nek, a kajak-kenu maratoni világbajnokságnak, az öttusa-világkupának, 2015-ben szintén a nyíltvízi úszóvilágkupát rendezzük, hőlégballon-Európa-bajnokságot, rg-világkupát, vívóvilágkupát, hogy csak néhányat említsek a 41-ből. A KDNP-frakció vallja, hogy minden egyes forint, amit a sportba fektetünk, a nemzet jövőjének építését, gyermekeink egészségének, testi-lelki egyensúlyának megteremtését jelenti. A sport egyedülálló erőforrás, hiszen képes erősíteni a nemzeti identitást, összehozni a különböző világnézetű és gondolkodású embereket. Tudjuk, hogy a győzelem közös nevezőre hoz, tudjuk azt, hogy egy olyan nyelvet beszélünk, a sport nyelvét, ami fontos mindannyiunk számára. Azt hiszem, kereszténydemokrata politikusként nem lehet más feladatunk, mint ezt az erőforrást, a sport erőforrását, a sportot minél inkább a társadalom építésének szolgálatába állítani. Tudjuk, hogy a kereszténység egyetemes érték, a sport egyetemes nyelv. Amikor azt mondják egy sportolóra, egy játékosra, hogy sportszerű, az azt jelenti, hogy fair, azt jelenti, hogy jó. Mi ennek szellemében szeretnénk továbbra is a kormányban részt venni, és a munkánkat ennek szellemében szeretnénk ellátni. Ehhez kérjük valamennyi képviselőtársunk segítségét és támogatását, hogy a magyar sportot továbbra is erősíteni tudjuk a jövőben. Köszönöm szépen. [[Szórványos taps a kormánypárti padsorokban.]]"
7,u2020-06-12-73,Fidesz-KDNP,Fidesz-frakció,-0.88671875,2020-06-12,0.9909411668777466,"Köszönöm szépen a szót. Tisztelt Elnök Úr! Tisztelt Államtitkár Urak! Tisztelt Ház! Most már a 30. órájában tartunk a költségvetési vitának. Figyelve a baloldali felszólalásokat, szinte mindenkinek a retorikájában a bosszú költségvetése biztosan szerepelt. [[Dr. Lukács László György: Véletlenül sem mondtam ilyet.]] Az viszont, hogy ezt a szót megtalálták mint szerintük jellemzőjét ennek a költségvetésnek, egyiküknél sem derült ki legalábbis alátámasztást és érvrendszert nem véltem felfedezni a mondandójukban , hogy ez a költségvetés kin akar bosszút állni. Ugyanis a vitában elhangzott egészen a miniszteri expozétól kezdve államtitkár úr, államtitkár asszony, a többi államtitkár úr felszólalásából és a Fidesz-KDNP-frakció tagjaitól is, hogy ez a költségvetés egy gazdaságvédelmi költségvetés, ez a költségvetés a családokat védi a továbbiakban is, és ez a költségvetés a járványtól, a járvány következményeitől akarja nemcsak gazdaságilag, hanem egészségügyileg is megóvni, megvédeni a magyar embereket. Azt gondolom, hogy ez nem bosszú, ez segítség. Tisztelt Képviselőtársaim! Én a mostani hozzászólásomban a családpolitikai kiadásokról szeretnék beszélni. Amint említettem, a „bosszú” kifejezés semmiféleképpen nem alkalmazható a családpolitikai kiadásokra sem, hiszen azzal büszkélkedhetünk és azt gondolom, hogy ez nem dicshimnusz, hanem tény , hogy Magyarország fordítja a GDP arányában a legtöbbet Európában a családpolitikai intézkedésekre és a családok megsegítésére. Ez 5 százalék körül mozog, és nemcsak most, hanem már ezt az elmúlt néhány évben is közelítettük ezt az 5 százalékot. A jövő évi költségvetésben közel 2300 milliárd forintot fordítunk a családokra, 64 milliárd forinttal, vagyis 2,9 százalékkal többet, mint idén. Pedig már az idén is sok figyelmet fordítottunk anyagilag is a családok megsegítésére. 2010-ben egy súlyos pénzügyi válság kellős közepén volt Magyarország, de nem akartunk úgy válságot kezelni, mint ahogy azt a szocialista-liberális kormányok tették annak idején, akik minden terhet, ha baj volt, áthárítottak a családokra. Elvettek egyhavi nyugdíjat, egyhavi bért, adót emeltek, elvették a családtámogatási rendszert, és a devizahitelekkel adósrabszolgaságba kergették családok millióit. Ma nemcsak Magyarországot, de egész Európát sújtja a népességcsökkenés. Brüsszel és a magyar baloldal válasza erre ugyanaz: a bevándorlók betelepítése. Mi a Fidesz-KDNP-ben azonban a magyar családok megerősítésén dolgozunk. Segítjük őket, hogy saját otthonhoz jussanak, arra törekszünk, hogy a vágyott gyermekek mihamarabb megszülethessenek. Jövőre a családok támogatására fordított összeg a 2010. évinek közel két és félszerese: 239 százaléka, tisztelt képviselőtársaim, 1335 milliárd forinttal magasabb az akkorinál. 2011 és 2021 között, 11 év alatt összesen 18 400 milliárd forinttal támogattuk a családokat. A jövő évi költségvetés családtámogatási részének is fajsúlyos részét teszik ki a 2019 júliusában indult és idén januárban kiteljesedő családvédelmi akcióterv kiadási tételei. Az erre fordított összegek 2021-ben összesen 184 milliárd forintot tesznek ki. A családvédelmi akcióterv keretében két lépcsőben, 2019-ben és 2020-ban bevezetett intézkedések célja a gyermekvállalás minden eddiginél nagyobb mértékű ösztönzése, a fiatalok életkezdésének és otthonteremtésének támogatása, a nagycsaládosok erőfeszítéseinek elismerése, a családi élet és a munkavállalás közti egyensúly megteremtése, valamint a magyar kistelepülések megerősítése és modernizálása. A családi adókedvezmény mai formában létező rendszere a kormány egyik legemblematikusabb intézkedése, amely a fiatal, gyermeket vállaló pároknak komoly segítséget jelent. 2019-től a két kiskorút nevelő szülők összesen 40 ezer forintot, három vagy több gyermek esetében továbbra is gyermekenként 33 ezer forintot vonhatnak le a szülők az adójukból havonta. Az adókedvezmény mellett a csecsemőgondozási díj, a gyed, a gyes, a gyermeknevelési támogatás és a családi pótlék közös rendszere biztosítja azt. És itt a közös rendszeren hangsúly van, hiszen ez is a vitában számtalanszor előfordult, hogy emelni kell a családi pótlékot, és az már hány éve nem volt emelve? Tisztelt Képviselőtársaim! Ha önök észrevették, akkor a Fidesz-KDNP-kormány nemcsak a családi pótlékot nyújtja a családoknak, hanem ezt kiegészítve, sőt ma már eltörpül ez a tétel abban a segítségnyújtási csomagban, amelyet havonta kapnak a gyermeket nevelő családok. A fiatal családok gyermekvállalási támogatása a babaváró támogatás. Ez egy akár 10 millió forint összegű, kamatmentes, szabad felhasználású kölcsön, amelyre minden olyan házaspár jogosult, ahol a feleség 18 és 40 év közötti. A kamatmentesség akkor érvényesül a teljes futamidő alatt, ha a házaspárnak a kölcsön felvétele után öt éven belül legalább egy gyermeke születik. Ez további segítséget jelent a már gyermekes vagy még gyermekvállalás előtt álló fiatal pároknak. 2020-tól bevezettük a nagyszülői gyedet. Ha a kisgyermekes szülők így döntenek, akkor helyettük a még aktív munkaviszonnyal rendelkező nagyszülő maradhat otthon gyeden a két év alatti kisgyermekekkel. Az akcióterv zászlóshajója a babaváró támogatás, amelyről az imént már beszéltem, amelyre jövőre 68 milliárd forintot fordítunk, az idei évre szánt 26 milliárd forint és a 2019. évi 12 milliárd forint után. Ez a költség a kamattámogatásból és a megszületett gyermekek utáni tartozás-jóváírásból, valamint a hitelintézeteknek fizetett járulékból adódik. Eddig már 74 ezer család igénybe is vette a támogatást. [[13.30]] Szintén nagy népszerűségnek örvend a nagycsaládosok autóvásárlási támogatása, amelyre a tavalyi 8 milliárd és az idei az eddig ismert adatok szerinti mintegy 30 milliárd forint után jövőre 10 milliárd forintot tervezünk. A juttatás iránt eddig 27 ezer igénylés érkezett, és 31 milliárd forint volt a kiutalt összeg. A többgyermekes családok lakáscélú jelzáloghiteleinek csökkentéséhez nyújtott támogatásra 18,5 milliárd forintot fordítunk jövőre. Ezt a 2019-ben kibővített lehetőséget 12 ezren igényelték azóta, vagyis látható, hogy erre szükség van, és ezt igénylik a többgyermekes családok. A négy- és többgyermekes anyák szja-mentességére 2020-ban 22 milliárd forintot, 2021-ben pedig már 24 milliárd forintot fogunk fordítani. Idén eddig ez alatt a néhány hónap alatt 43 ezer anya tudott élni ezzel az új, januártól bevezetett lehetőséggel. A családok megélhetését szolgálja az is, hogy 2016 januárjától az önkormányzatoknak kötelező gondoskodniuk minden iskolai szünetben a hátrányos és halmozottan hátrányos helyzetű gyermekek étkeztetéséről. A kormány biztosítja az ehhez szükséges forrásokat. Ennek köszönhetően országszerte minden településen minden hátrányos és halmozottan hátrányos helyzetű gyermek részesülhet az iskolai szünetekben is napi egyszeri, ingyenes étkezésben, amennyiben szülei ezt igénylik. Ezt a támogatást 2010 óta 27 milliárdról 2021-re 86 milliárd forintra emeltük. A szünidei gyermekétkeztetés igénybevételének lehetőségéről a települési önkormányzat jegyzője írásban tájékoztatja a hátrányos és halmozottan hátrányos helyzetű gyermeket nevelő szülőt, továbbá a kérelem benyújtásához a helyi család- és gyermekjóléti szolgálat segítséget nyújt a szülő számára. Ezt is több képviselőtársam említette, hogy de vajon honnan tudnak róla. Tisztelt képviselőtársaim, innen. Kiemelendő, hogy a bölcsődei ellátás finanszírozására a működés, a bérek és a férőhelybővítés kiadásával együtt közel 46,5 milliárd forintot fordítunk, ebből 15 milliárd forintot szeretnénk bölcsődefejlesztésekre fordítani, harmadával többet, mint 2019-ben, és több mint négy és félszeresét a 2010-es összegnek. A „Nők 40” ellátás kiadási előirányzata 302 milliárd forint, ez még az ideinél is magasabb 5,6 százalékkal. Tisztelt Képviselőtársaim! A vitában számtalanszor elhangzott az is, hogy egy-egy költségvetés a mindenkori kormány, a beterjesztő, a kormányzó erő filozófiáját tükrözi. Ebben az egyben egészen biztos, hogy egyetértünk. Kiderül ebből a költségvetésből, hogy melyek azok a prioritások, amelyeket előtérbe helyezünk a költségvetésben: a gazdaságvédelem, a családok védelme és a családokba nemcsak a kisgyermeket nevelő családokat értem bele, hanem a gyermekvállalás előtt álló fiatalokat, a gyermeküket már tervező fiatalokat, házaspárokat, a gyermekeseket, az egy- és a többgyermekeseket, az egyedülálló anyaként vagy apaként gyermeküket nevelő családokat és a nagyszülőket is beleértjük , a harmadik nagyon fontos pillére pedig a költségvetésnek, ami szintén a filozófiánkat tükrözi, az a járványügyi védekezés és az egészség biztosítása. Én azt gondolom, hogy büszkén vállalhatjuk azt, hogy ez a költségvetés a kormány és a Fidesz-KDNP-frakciók filozófiáját is követi, ebben semmi szégyellnivaló nincsen, ez így van. A magam részéről támogatom a költségvetés elfogadását, és erre kérem majd minden képviselőtársamat. Köszönöm szépen a figyelmet. [[Taps a kormánypártok soraiban.]]"
7,u2019-06-19-87,Fidesz-KDNP,Fidesz-frakció,-0.9072265625,2019-06-19,0.40206870436668396,"Elnök Úr! Tisztelt Képviselőtársaim! Először is engedje meg, államtitkár úr, hogy önnek és a kormánynak gratuláljak. Kilenc éve ülök itt költségvetési vitán, de ilyen unalmas költségvetési vita még nem volt. Úgy látom, hogy az ellenzék belátta, hogy ez a költségvetés jó, hiszen a jobbikos képviselőkön kívül, akik ülnek itt hárman, és Tordai Bence jegyző úron kívül az összes ellenzéki képviselő már hazament, nem vesznek részt a vitában. Látszik, hogy belefáradtak ebbe a vitába. Úgy látszik, hogy bár vannak érveik, és nem értenek mindennel egyet, de mégis úgy látják, hogy ez egy jó költségvetés, és én ezt meg tudom erősíteni. Ez a költségvetés egy erős és jó költségvetés, amelynek van olyan sora, ami 30 éve másodszor fordul elő, ez pedig a magyar falvak programja, amiről majd beszélni szeretnék, de először még reagálnék két hozzászólásra. Az egyik Molnár Gyuláé, aki szintén nincs már itt, nagyon sajnálom. Azt mondta, hogy a tényleges tapasztalatokról beszéljünk, ami a településeken van. Én majd erről is szeretnék beszélni, de sajnos ő nem fogja meghallgatni, de én úgy készültem, hogy a körzetem tényleges életéről is beszélek. A másik pedig a volt miniszterelnök, Gyurcsány Ferenc volt, aki nagy sebbel-lobbal a vezérszónoki beszéde előtt három perccel belibbent a terembe, aztán itt egy nagy szociális demagógiát előadott kevéssé a költségvetésről beszélt , ahol arról beszélt, hogy vitatkozzunk egymással. Én itt vagyok, én vitatkozni szeretnék, itt ülök reggel 8 óra óta, Gyurcsány Ferenc körülbelül fél órát töltött ebben a teremben. Én szeretnék vele vitatkozni, de ahogy befejezte, megitta a vizét, fogta az üvegét, kiment, azóta sem látom. Sőt, a DK-sok sincsenek itt. Tehát így nagyon nehéz vitatkozni, nemcsak az ő szociális demagógiájáról, de egyáltalán az egész költségvetésről. Akkor tudunk vitázni, ha itt vagyunk egymással szemben. Jelen pillanatban úgy látom, hogy a jobbikos képviselőkkel tudunk esetlegesen vitázni, ha olyan téma merül fel, senki mással az ellenzékből. Ezt nagyon sajnálom. De rátérnék a mondandómra. Tehát 30 év óta másodszor fordul elő, hogy a magyar falvak külön soron bekerülnek a költségvetésbe, aminek én nagyon örülök. Külön az én szívügyem a magyar falvak ügye, hiszen ezeket a falvakat gyakorlatilag a kékcédulás választásoktól kezdve a bolsevikok és a liberálisok, később a liberálisokkal közösen először csak a bolsevikok megpróbálták eltörölni a föld színéről. Kezdte Rákosi Mátyás és a barátai, akik a téeszesítéssel, a tanyavilág megszüntetésével indítottak, majd rákövetkezőleg az ’56-os forradalom után, amikor föllélegzett a vidék, mindent elkövetett, hogy segítse a pesti srácokat, utána pedig megjött Kádár János, a hazaáruló, és megtette, amit tennie kellett őszerinte, megpróbált mindent megtenni azért, hogy a még megmaradt tanyák, falvak is elnéptelenedjenek. Ami nagyon sajnálatos volt, hiszen a településeket megpróbálta közös községekbe csoportosítani, nagyon kevés fejlesztést vittek a településekre, gyakorlatilag a kisgazdaságokat megszüntették, téeszesítést vezettek be, és arra kényszerítették az embereket, hogy lehetőleg a városokba költözzenek, és otthagyják a falvakat. Ezt kell nekünk rendbe tenni, azt gondolom, és 2010 után ehhez láttunk hozzá különböző fejlesztésekkel. Ennek az egyik lépése volt, azt gondolom, az, hogy azt az óriási adósságállományt, ami a falvakat is sújtotta, ami a Gyurcsány-kormány után, illetve a liberálbolsevik kormányok úgy mondom után a falvakon maradt, ezt a kormány egy lépésben elvitte a falvakról. Ez egy óriási segítség volt, hiszen ahhoz, hogy fenn tudják tartani az oktatási intézményeiket, bizony hitelt kellett fölvenni. Tévedés ne essék, nem fejleszteni próbáltak ezek a falvak a hitelből, hanem megpróbálták fenntartani az intézményeiket, megpróbáltak életben maradni a bolsevik kormány alatt, és szerencsére ez a legtöbb falunak sikerült. De hogy mit tettek még? Jött a Horn Gyula, aki szintén mindent elkövetett, hogy ne tudjanak fejlődni a falvak, aztán jött Gyurcsány Ferenc, aki először csak azzal kérkedett, hogy neki az a problémája, hogy a magyar fiatalok nem elég mobilak, és nem akarnak elmenni dolgozni külföldre ma már egészen mást beszél természetesen , majd később azt mondta, hogy el lehet innen menni, menjen mindenki innen el Magyarországról, mert neki ez nem jó, hogy itt vannak, és esetleg nem vele értenek egyet. Ezek után megtettek mindent azért, hogy a falvak elnéptelenedjenek, buszjáratokat, vonatjáratokat csökkentettek, és megvontak támogatásokat. Gyakorlatilag olyan iskolák voltak, ahol már az állam 25-30 százaléknyi támogatást adott, az összes többit a településeknek kellett összeszedni, ezért is volt az, amit mondtam, hogy hitelekből tartottuk fenn az iskoláinkat, én magam is a kétpói iskolát polgármesterként hitelből próbáltam meg fenntartani. Fontosnak tartom, hogy a hitelek elvétele után rendeztük az önkormányzatok költségvetését. Ez egy óriási lépés volt, hiszen a hitelektől megszabadítottuk és átalakítottuk az önkormányzatok támogatását. Ennek következtében az önkormányzatok fellélegezhettek, és ma már, ahogy Kovács Zoltán is mondta, nem azzal vannak elfoglalva, hogy hogyan finanszírozzanak egy-egy kötelező feladatot, hanem a fejlesztésekre tudnak a kistelepülések is koncentrálni. És a „Magyar falu” program pontosan ebben nagyon sokat segít nekik, hiszen több területen is próbál támogatást nyújtani. Ugye, az első terület, hogy egyáltalán meg tudjuk közelíteni ezeket a falvakat. Mintegy 50 milliárd forintot költünk az idei esztendőben is és jövőre is arra, hogy a falvakba vezető alsóbbrendű úthálózatokat felújítsuk, hogy egyáltalán meg lehessen közelíteni a falvakat. El tudom mondani, hogy az én körzetemben több olyan település is van, ahol az odavezető utak rossz állapotban vannak, de az idei esztendőben például Mesterszállás község esetében, ami egy zsáktelepülés, és ahova nagyon nehéz még busszal is bemenni, e község bevezető útjának is megtörténik a felújítása, mint ahogy, mondjuk, megtörtént a szelevényi bekötőút felújítása is, amely szintén egy másik zsáktelepülés. Ezek nagyon fontos felújítások, azt gondolom. [[18.30]] Aztán nagyon fontosnak tartom, hogy segítsük, hogy ezekben a falvakban megmaradjanak az emberek, és a fiatalok is ott telepedjenek le. Ilyen szempontból, azt gondolom, hogy az egyik legfontosabb lépésünk a falusi CSOK bevezetése. Én nagyon köszönöm ezt. Nagyon nagy az érdeklődés az én térségemben is a falusi CSOK iránt, és biztos vagyok benne, hogy sok fiatal fogja ezt igénybe venni, és sokan költöznek ki a falvakba a városokból, látva azt, hogy ma már a munkahelyeket nem olyan nehéz elérni. Hiszen eljutottunk oda, hogy az óriási munkanélküliség, amit megörököltünk, gyakorlatilag van olyan járásom, ahol ez a munkanélküliség gyakorlatilag nemhogy nullára csökkent, hanem nagyobb a munkaerőigény, mint amennyi munkanélküli van. Úgyhogy fontos, hogy ezen az úton menjünk tovább. Vannak a falvaknak igényeik. Amikor megtudták, hogy „Magyar falu” program lesz, akkor összehívtam a polgármestereket, és elkezdtünk beszélni arról, hogy melyik polgármester ugyan mit szeretne megvalósítani a településén a lehetőségek közül, hiszen lehet a felújított orvosi rendelőkbe eszközöket vásárolni, ugyanis a térségemben 18 település orvosi rendelője újult meg. Bizony ezekbe új eszközöket venni nagyon jó lenne, és bizony pályázhatnak most erre is. Ez nagyon fontos, és nagyon köszönöm ezt a támogatást. Lehet belterületi utakat felújítani. Lehet önkormányzati közösségi tereket megújítani, amire eddig nem nagyon volt lehetősége a falvaknak. Lehet orvosi rendelőket felújítani. Nagyon büszke vagyok rá, hogy az én körzetemben a falvakban már csak egyetlen orvosi rendelő nincs felújítva, és ez, ha minden jól megy, akkor az idei esztendei pályázatból meg fog történni. Ezt is fontos dolognak tartom. De számtalan oktatási intézmény újult meg a térségemben, óvodák, iskolák. Ebben a programban van lehetősége a településeknek ezeknek a megújult óvodáknak az udvarára óvodai eszközöket, játékokat vásárolni, amit szintén fontosnak tartok. Nagyon jó, hogy óvodákat újíthatunk fel még tovább, nemcsak eszközöket vehetünk, de óvodákat újíthatunk fel, illetve nagyon fontosnak tartom azt, hogy bölcsődék létesítésére is ad lehetőséget ez a pályázat, és élni is fognak vele a településeim nagy számban. A községházákat meg lehet újítani ennek a pályázatnak a segítségével, és szolgálati lakásokat tudunk megújítani. Ez egy fontos dolog. Sokan gondolnák, hogy miért kell az. Bizony falvakban nagyon fontos, hogy az ott dolgozó pedagógusok, orvosok le tudjanak telepedni, ott tudjanak lakni, még ha nem is állandó lakosként, és szolgálati lakásra van szükségük, vagy például a körzeti megbízottnak, és nagyon fontos, hogy meg tudjuk újítani. Ami a tanyaközpontokat, tanyákat illeti, fontos dolog a falugondnoki szolgálat, és ennek a megsegítésére van a tanyagondnoki busz rendszere, amelyre szintén tudnak pályázni a települések. Nem is mondtam el minden egyes ágát ennek, de azt gondolom, hogy az egész pályázat, mindaz a 150 milliárd, ami az idei esztendőben és ami a jövő évi költségvetésben is rendelkezésére áll a magyar falvaknak, azt tudja biztosítani, hogy a magyar falvak meg tudnak maradni. Én ezt nagyon köszönöm. Biztos vagyok benne, hogy ez a lépés is egy fontos lépés azon az úton, amelyért nekünk, képviselőknek, mindnyájunknak dolgozni kell, hogy a Kárpát-medence ezer esztendő múlva is magyar szótól legyen hangos, a magyar legyen akkor is a legnagyobb nemzet a Kárpát-medencében, és mi irányítsuk ezt a medencét. Köszönöm szépen. [[Szórványos taps a kormánypárti sorokból.]]"
7,u2017-05-16-115,Fidesz-KDNP,KNDP-frakció,-0.94970703125,2017-05-16,0.29748234152793884,"Köszönöm a szót, elnök úr. Tisztelt Államtitkár Úr! Tisztelt Ház! Ez az a törvényjavaslat, amikor a szocialista képviselők nagy bajban vannak, de ellenzéki képviselőként teszik a dolgukat, és a fehéret is megpróbálják fehérre maszatolni, de ez nem fog sikerülni. Miért baj - teszem fel újra a kérdést -, ha az átláthatóság és a tervezhetőség jegyében szakítottunk azzal a gyakorlattal, amit egyébként mi is sokáig gyakoroltunk, az önök kormánya meg mindig, hogy egy éves költségvetést valamivel karácsony előtt fogadunk el, amelyik heteken belül életbe lép? Miért baj, hogy szakítottunk ezzel a gyakorlattal, és a költségvetés előkészítése során képesek vagyunk ma már arra, hogy legalább fél évvel előbb elfogadjuk azt a költségvetést, ami majd fél év múlva lép életbe? [[Heringes Anita: Mert ez egy mese! Bangóné Borbély Ildikó: Mert mire bevezetik…]] Ezt a költségvetést, aminek a módosításáról most itt beszélünk, 2016 közepén fogadtuk el. Azóta eltelt háromnegyed év, a módosítás indokolt, de alapvetően és döntően pozitív irányú módosításokról van szó. Egyetlen megszorítás, egyetlen visszalépés nincs ebben a törvénytervezetben, csak pozitív dolgokról tudunk itt számot adni. Miért akarják ezt elhazudni az ország közvéleménye elől, tisztelt szocialista képviselők? Pont a mai napon, amikor a híradások arról szólnak, hogy a gazdaság növekedése az első negyedévben 4,1 százalékos volt. Nehéz szellemi teljesítmény lesz önöknek megint megmagyarázniuk [[Dr. Józsa István: Uniós pénz!]] , hogy ez miért hamis, miért illeg-billeg az egész, miért csak ideiglenes, miért nem lesz tartós és így tovább. Mert a sajtócikkeket olvasva látom, hogy ez a folyamat ilyen szempontból már elindult. De beszéljünk azokról a nagyszerű dolgokról, amik ebben a törvényjavaslatban vannak! Nézzük meg, hogy a bevételi oldalhoz, tehát a háromnegyed évvel ezelőtt elfogadott 2017. évi költségvetés bevételi oldalához miért vagyunk kénytelenek hozzányúlni, és ez miért örvendetes nekünk. Az első dolog, amit itt mindjárt rögzítenem kell, hogy akkor, amikor ezt a költségvetést megterveztük az óvatos tervezés jegyében, azzal kalkuláltunk, hogy 3,1 százalék lesz a növekedés 2017-ben. Most a miniszter úr és az államtitkár úr is azt rögzíti itt, hogy ennél is bátrabban gondolkodhatunk, mert mi azt gondoljuk, hogy ez a növekedés 4,1 százalékra is felmehet. De hogy 3,5 százaléknál nagyobb lesz a növekedés, ezt egészen biztosan gondoljuk, ezért a nyugdíjasoknak, akik hallgatják vagy nézik ezt a vitát [[Bangóné Borbély Ildikó: Nem nézhetik!]] tehát legalább eljut hozzájuk az információ, most már azt mondhatjuk [[Közbeszólás az MSZP padsoraiból: Vajon hol nézik?]] , hogy amit korábban valószínűsítettünk, azt most már a törvény értelmében is biztosra mondjuk, hogy sok év után először 2017 végén nyugdíjprémiumot fogunk fizetni a nyugdíjasoknak. És azt is reméljük, hogy ez majd 2018-ban is így lesz. Tehát, Józsa képviselő úr, nem is tudom, hogy fogalmazott, mert most már másodszor hozza ide a fasiszta gondolkodást. [[Dr. Józsa István: Fasisztoid…]] Számomra egyszerűen felfoghatatlan költségvetési pénzügyi törvények kapcsán fasizmust [[Dr. Józsa István: Elnyomás!]] meg elnyomást látni. Ahogy ön fogalmazott, novemberben majd hozzávágjuk a nyugdíjasokhoz ezeket az összegeket. [[Dr. Józsa István: Ezt mondtad!]] Nem, nyugdíjprémiumot fogunk nekik fizetni, úgy [[Dr. Józsa István: Ez a szocialista törvény! Mi hoztuk ezt a törvényt! Tessék elismerni!]] , ahogy az előreláthatóság jegyében ez egyébként törvényi kötelezettségünk. Mert úgy látjuk, hogy az inflációs számok és a növekedési számok úgy alakulnak, hogy képes lesz a magyar gazdaság nyugdíjprémiumot fizetni a nyugdíjasoknak. Hogy ez önnek miért ilyen tragikus, amit így kell hangoztatni, hogy hozzávágjuk majd a nyugdíjasokhoz… [[Dr. Józsa István: Kevés, azért!]] Ja, hogy kevés. Ja, hogy ez is kevés! De akkor legalább ne azt mondja, mert önmagának mond ellent, ha ez kevés. Akkor nem arról beszélne, hogy hozzávágjuk a nyugdíjasokhoz, hanem mondja azt, örömteli, hogy a magyar gazdaság ma már erre képes, de reméljük, majd lesz ez több is, mert akkor egyetértek önnel [[Bangóné Borbély Ildikó: Miért most? Mert jövőre választások lesznek! Azért. A választások előtt, csak akkor képes, a választások előtt.]] Beszéljünk azokról a további szomorú dolgokról, amiket ön kurtán-furcsán elintézett, a bérmegállapodásról. Hat évre előre sikerült, a törvény elfogadása után, bérmegállapodást kötnie a kormánynak [[Bangóné Borbély Ildikó: Kivel állapodtak meg?]] a gazdasági szektorral, tehát a munkaadók és munkavállalók képviselőivel. [[Bangóné Borbély Ildikó: Aha, hogyne!]] Erőteljes ütemben vagyunk képesek növelni a minimálbért [[Bangóné Borbély Ildikó: Az!]] és a diplomás-minimálbért, 15 százalékkal és 25 százalékkal. Ezeket az átvezetéseket tesszük meg a törvényben. [[Bangóné Borbély Ildikó: Zsebben mennyit visz haza, képviselő úr?]] Még egyszer mondom, ezt a megállapodást nem kormányzati kényszerből, mert akkor nem megállapodás, hanem diktátum lenne, hanem megállapodva azokkal a szociális partnerekkel, ezeket akkor fogadjuk el, amikor már élt a törvény, amikor már elfogadtuk a törvényt, most pedig ezeket a pozitív dolgokat átvezetjük ezen a törvényen. Ugyanakkor állapodott meg a kormány ezekkel a szereplőkkel arról, hogy ahhoz, hogy az ő terheiket csökkentsük, hiszen nyilvánvalóan nekik teher valahol, hogy a megállapodás értelmében növelniük kell a minimálbért vagy a diplomás-minimálbért, a járulékaikat, az ezután történő járulékbefizetéseket viszont csökkenti a kormány. A kormány ekkor állapodott meg velük arról is, hogy a társasági adó kulcsa is csökken, egységesen 9 százalék lesz. Itt térek vissza arra a vitára, ami köztem és Z. Kárpát képviselő úr, a Jobbik képviselője között képviselője között kialakulhatott volna, ha itt lenne. Most válaszolok arra, amit ő felvetett. Én azt mondtam az adótörvények kapcsán, hogy a magyar kormányra az volt jellemző, hogy nem mindig azokra terheltük a többletadókat - többletadók beszedésére voltunk kénytelenek, mint ahogy azt önök tették -, tehát nem a családokat terheltük. A családoknak kedvezményeket adtunk, elsősorban a gyermekvédelmi kedvezményen keresztül, és többletadókat áfaterületen szedtünk be, bár ott is visszavonulás van előterjesztve, hiszen nagyon sok tételt az alapvető élelmiszerek kapcsán már 5 százalékra vittük le 27 százalékról. Tehát én azt a gondolatot pedzegettem meg, hogy a családoknak kedveztünk, és más jövedelemtulajdonosokra, multikra, pénzügyi szektorra, kereskedelmi láncokra különadókon keresztül terheltünk többletadókat. [[16.50]] Ellenérvként az hangzott el, hogy micsoda hazugság, hogy én szégyelljem magam, hogy mi nem kedvezünk a multiknak, mert a társasági adót csökkentettük. Ezt én nem vitatom, csakhogy van egy sorrendiség. Volt egy gazdasági válság, önök csődbe juttatták országot. [[Zaj az MSZP soraiban.]] Ekkor hoztuk azokat az adókat, amiket hoztunk [[Dr. Józsa István: Elnök úr, ez hazugság!]] , és amikor a magyar gazdaságot talpra állítottuk, akkor már a versenyképesség növelése érdekében arra is képesek voltunk, hogy a társasági adót csökkentsük. Európában a legkisebb társasági adót kell így csökkenteni, mert többletmunkahelyeket remélünk azáltal, hogy kicsik és nagyok is kevesebb társasági adót fizetnek, tisztelt képviselőtársaim és tisztelt távol lévő jobbikos képviselő úr. Nem kívántam én ezt a tényt elhallgatni akkor sem, amikor azt mondtam, igaz az, hogy mi más jövedelemtulajdonosokra terheltünk akkor többletterheket, de semmiképp se a családokra, és semmiképpen se a gyermeket nevelő családokra. A bevételi oldal többletlehetőségeiről beszéltem eddig viszonylag hosszan, amiket most átvezetünk a 2017. évi költségvetésben. A bevételi többlet pedig arra is ad lehetőséget, hogy a kiadási oldalon is tegyünk korrekciókat. A kiadási oldal többletlehetőségeit fogalmazza meg ez a törvénytervezet. S mindezt persze úgy teszi, hogy egy pillanatra se mondunk le a stabil és kiszámítható költségvetési politikánkról, amit két cikluson keresztül folytattunk, amit a Költségvetési Tanács most is elismer, mert azt mondja, hogy a hiánycél semmilyen módon nem várható ezeknek a többletintézkedéseknek a teljesülése esetén se. Ezt azért fontos itt megjegyeznünk, mert a sajtón keresztül - s gondolom, holnap ezt már hallani is fogjuk - majd el fog hangzani, hogy választási költségvetést fogad el az ország. Hát, ha erre törekedtünk volna, akkor nem a 2018-as költségvetést kellene választásinak megterveznünk, mert mire az működni fog, addigra gyakorlatilag itt vannak a választások, hanem a 2017-est kellett volna választási költségvetésként elfogadni. De itt a bizonyítvány, mondja a Költségvetési Tanács, hogy erről nincs szó. Úgy tudunk többletforrásokról rendelkezni a többletbevételek eredményeként, hogy az egyenleg semmilyen módon nem változik, és reményeink szerint 2,4 százalékra fog teljesülni a hiánycél. Ezek után már csak arról érdemes beszélni, hogy azok a kiadási többletek, amiket megfogalmazunk, jó célok-e. Államtitkár úr kettő nagyon fontosat kiemelt, az egyiket azért említem meg, mert a Költségvetési bizottság ülésén visszatérően a gyermekétkeztetés ügye kerül elő. 74 milliárd van rögzítve ebben a törvényben erre a célra olyan forrásként, amit ráadásul másra felhasználni sem lehet. A nyugdíjprémium ügyéről már beszéltem. A nyugdíjasok hosszú évek után először fognak azzal találkozni, hogy az év végén a magyar gazdaság és ilyen szempontból a magyar emberek teljesítményének eredményeként nyugdíjprémium kifizetésére leszünk képesek. Ez egy 50 milliárdos tétel, ami a nyugdíjemelés mellett a nyugdíjasok jövedelmét, jövedelmi pozícióját fogja erősíteni. Államtitkár úr beszélt arról, s én is fontosnak gondolom megemlíteni, hogy 25 milliárdos beruházás-előkészítő alapot fogalmazunk meg ebben a költségvetésben. Ez megint egy előrelátó gondolkodás. Számtalan olyan projekt van a fejünkben, amelynek a megvalósítása azzal kezdődik, hogy ezt a beruházást legalább az álmok szintjén, a tervezés szintjén el kell indítani. Mohácsi képviselőként itt említek meg egy ilyent: remélem, hogy ebből a 25 milliárdos alapból a mohácsi Duna-híd további előkészítésére is jutnak források. Azért mondom, hogy a további előkészítésére, mert az előkészítések eddig is folytak, s most már ott tartunk, hogy kiviteli terveket tudunk majd készíteni, de ehhez források kellenek. Ez a 25 milliárdos alap egy ilyen nagy beruházásnak is megteremti a további előkészítési feltételeit. Útfelújítások. Jól tudjuk, hogy itt nem tudnánk annyi pénzt elkölteni, aminek értelme ne lenne. Autópálya-építés, tehát nagy infrastrukturális mellett utak felújítására is szükség van. Az eddigi 10 milliárdos keret mellett 50 milliárdot különítünk el ezekre a fejlesztésekre. Az egészségügy mindig vita, részben joggal kritika tárgya, ami az egészségügyben történik, bár az egészségügyi infrastruktúra ebben az országban eddig is izmosan fejlődött, talán a legkevésbé Budapesten. Most itt olyan beruházások vannak megcélozva, amik egészségfejlesztéseket szolgálnak elsősorban a fővárosban: kőbányai Egészségház, Református Egyház Bethesda Gyermekkórháza, Irgalmasrendi Kórház, Pestszentimre, és még sorolhatnám tovább a tételeket. Még egy dolgot hadd emeljek ki, s ezt a hírt is sokan várják. Az építési szabályok újraírása a településeknek feladatot adott, hogy valamilyen településképi elemzéseket kell készíteniük. Ez nyilvánvalóan költséget jelent. Itt megjelenik ez a tétel, ez a 2,7 milliárdos tétel, amin keresztül minden településre kellő forrás juthat el ahhoz, hogy ezen feladataiknak megfeleljenek. Az Országvédelmi Alapot 55,8 milliárdra emeljük, a rendkívüli kormányzati intézkedések tartalékát pedig 10 milliárd forintra. Tehát a kormány a növekvő és jól alakuló költségvetési bevételi számok ellenére is kalkulál kellő tartalékokkal ahhoz, hogy a költségvetést az elkövetkezendő időszakban kézben tudja tartani. Az óvatos tervezés és a költségvetés óvatos végrehajtása továbbra is jellemzi a kormányt. Én azt gondolom, tisztelt képviselőtársaim - ezt mindannyian tudják, még az ellenzékiek is -, hogy az itt bemutatott számok alapján ez a költségvetési módosítás támogatható, hisz a választóknak, a családoknak és a gazdasági szereplőknek csak pozitívumokat tartalmaz, amikor ezeket a számokat átvezetjük a költségvetésben. Köszönöm a figyelmüket. [[Taps a kormánypártok soraiban.]] [[Az elnöki széket Lezsák Sándor, az Országgyűlés alelnöke foglalja el.]]"
7,u2019-06-21-9,Opposition,MSZP-frakció,0.337158203125,2019-06-21,0.4520328640937805,"Köszönöm a szót, elnök úr. Tisztelt Ház! Tisztelt Képviselőtársaim! Az elmúlt közel harminc évben a költségvetési törvény és az azt megalapozó törvények nagyon világos képet tudnak mutatni az adott kormány gazdaság- és társadalompolitikájáról. Mivel előszeretettel 2010 és az azt követő közel most már kilenc év áll egymással viszonyban, ezért felszólalásomban arra vállalkoznék, hogy mind a gazdaság, mind pedig a társadalom elsősorban jövedelemalakulásában mutassam be, hogy hogyan és miképpen néz ki a valóság a számok tükrében, mindazokkal a szép politikai szólamokkal, amelyeket mind a kormányzati kommunikációban, mind a parlamenti vitában elmondunk. [[8.30]] Sikeres lennee az a gazdaságpolitika föltehetjük a kérdést , amely elértékteleníti a nemzeti forintunkat? 2010 májusában egy euróért 264 forintot kellett fizetni, ma ez 322 forint. Ez azt mutatja, hogy az euró vásárlóértéke, vagyis az euróövezet gazdaságainak anyagi javakra váltható teljesítménye 22 százalékkal jobb, és nagyobb ütemben emelkedett, mint a magyar nemzeti valutáé. A kormány nagyon büszke arra, hogy egyensúlyban tartja a költségvetést immáron hét éve, hetedik éve. A kormánynak az nem számít persze, nem kell róla beszélni, ez a dolga az ellenzéknek, de el kellene mondani , hogy milyen árat fizetett ezért a magyar társadalom, hogy önök egyensúlyban tudják tartani. 3000 milliárd forintot vettek el a magánnyugdíjpénztári tagoktól úgy, hogy a mai napig nem néznek szembe azzal a maguk ígéretével, hogy ezeket a pénzeket az állampolgárok egyéni számláját megnyitva, akár hozam ígéretét is megjelenítve… meg kell nézni a parlamenti jegyzőkönyveket, ezek eltűntek. 1200 milliárd forintot vontak ki az egészségügy, az oktatás és a szociálpolitika területéről. Amiről beszélek, ez az évekkel ezelőtti, 2014-es állapot, szeretném mondani, tisztelt képviselőtársaim. Ez azért különösen problematikus, mert az egészségügyi közkiadások vonatkozásában, valamint az oktatási kiadások a bruttó hazai termék arányában kifejezve jelenleg az Európai Unió átlagának éppen a kétharmadát érik el. Egészségügyre a GDP 4,9 százalékát, oktatásra 3,6 százalékát fordítja a költségvetés, ugyanakkor a tagországok átlaga ennek éppen a másfélszerese. A hazai gazdaság tartós növekedése büszkék lehetünk rá, hiszen önmagunkhoz képest igenis növekedésben vagyunk. Ha viszont megnézzük, és itt elhangzott, hogy a globalizált világ, a globalizált gazdaság arra kényszeríti a tagországokat, a nemzetállamokat, hogy a globális versenyben igenis nagyobb intenzitással vegyenek részt, akkor azt kell mondanom, hogy ha körülnézünk Magyarország határain túl Európában, akkor azt kell látni, hogy miközben a magyar gazdaság teljesítménye 2010 óta 23,1 százalékkal nőtt, az Európai Unió átlaga pusztán 12,2 százalék. Álljunk meg, tapsoljunk, nagyon jók vagyunk! Sőt, ha megnézzük, hogy az eurózóna országai önmagukban csak 10,6 százalékot tudtak növekedni, ez egyértelműen a hazai gazdaság felzárkózását jelenti, vitathatatlan tény. Ellenben, ha megnézzük, hogy a térségbeli országokhoz képest ez a folyamat nem fejlődést, hanem lemaradást eredményez, akkor azt kell mondjuk, hogy Észtország bruttó hazai terméke ugyanebben időszakban 35,2 százalékkal, Romániáé 35,1 százalékkal, Lettországé 33 százalékkal, Litvániáé 32,7 százalékkal, Lengyelországé 31,8 százalékkal, Szlovákiáé 25,8 százalékkal emelkedett, míg 72,1 százalékkal bővült ebben az időszakban az ír és 57-tel a máltai gazdaság. Különösen aggasztó ugyanennek a sikeres, gazdasági növekedésre alapuló politikának a jövedelemre való hatása. Hogyan alakult ugyanebben az időszakban Magyarországon a jövedelmi helyzet? Azt az állítást szeretném megfogalmazni, hogy az elmúlt kilenc évben sokkal többen lettek szegényebbek, mint 2010 előtt voltak. Elvesztették a reményt, és nem látják az esélyt ebben a költségvetésben sem, hogy az ő helyzetük érdemben változni fog. A kormányzati kommunikáció szerint az elmúlt három évben folyamatosan évi 10 százalékkal nőtt a keresetek vásárlóértéke, az egész évben egy átlagos alkalmazott havi bruttó keresete eléri a 350 ezer forintot. A valóság ezzel szemben más. Azon túl, hogy a hivatalos statisztikai adatok a kormányzati kommunikációban jelzettel szemben ’16-tól rendre 7,4, 10,3, 8,4 százalékos éves reálkereset-növekedést mutatnak, de ez az adat csak azoknak az alkalmazottaknak a keresetváltozását reprezentálja, akik a közszférában vagy a legalább öt főt foglalkoztató cégekben dolgoznak. Ők összesen 3,2 millióan vannak, miközben a foglalkoztatotti szám 4,5 millió. 1 millió 300 ezer ember dolgozik ebben az országban, és az ő jövedelemváltozásukat nem vizsgálja a KSH, minden ígéret ellenére nem közlik a mediánjövedelmeket. Ugyanis az 1 millió 300 ezer dolgozó átlagos bruttó keresete csupán a garantált bérminimummal azonos, azaz 195 ezer forint. Így az összes foglalkoztatottra jutó átlagos havi nettó kereset alig éri el a 200 ezer forintot. Ez az átlag ráadásul úgy jön ki, tisztelt képviselőtársaim, hogy a dolgozók több mint kétharmada az átlagos keresetnél kevesebbet vihet haza havonta, mert a jövedelmi rangsorba állított foglalkoztatotti kör 70 százalékánál van az átlag. Az az abszurdum van ma Magyarországon, hogy a jövedelmi átlag elérése a 70 százaléknál, a hetedik decilisben következik be először. Tessenek már végiggondolni, matematikailag azt tanuljuk, hogy az átlag valaminek a közepe, tehát valahol 50 százalék környékén kellene megjelennie az átlagnak! Ehhez képest ez 70 százaléknál jelenik meg. A Pénzügyminisztériumnak változtatni kellene a KSH úgymond politikai irányításának azon részén, hogy ha a valóságot szeretnénk tudni, akkor igenis a mediánjövedelmek közlésére azon foglalkoztatotti kör beemelését, akik öt főnél kevesebbet foglalkoztatnak, önfoglalkoztatottként dolgoznak ebben az országban, azoknak a jövedelemváltozását is az asztalra kellene ugyanúgy tenni, mint azokét, akik a közszférában vagy kis- és középvállalkozásokban dolgoznak. Van egy különleges eleme ennek a bérhelyzetnek. A közszférában szégyenteljesen alacsonyak a nettó keresetek, a nemzetgazdasági átlaghoz viszonyítva összességében 6,5 százalékkal, az oktatási ágazatban 2,8 százalékkal, a szociális és humánegészségügyi ellátásban 13 százalékkal maradnak el a nemzetgazdasági átlagtól, azaz a pedagógusok, az egészségügyi dolgozók, a szociális munkások, valamint a köztisztviselők jelentős része szégyentelenül alacsony, többségük szinte éhbérért kénytelen dolgozni. A kormány kilenc éve következetesen ez vitathatatlan visszaél a közalkalmazottak, köztisztviselők, tanárok, tanítók, orvosok, kisegítő személyzet, egészségügyi szakdolgozók, szociális munkások hivatástudatával. Hosszan sorolhatnám ezt a sort, el lehetne menni nagyon-nagyon messzire, nem az a kulcskérdés, hogy mindenkit fölsorolunk-e, hanem hogy jelezzük a számok nyelvén, hogy az, amiről önök beszélnek, az a valóság tükrében úgy néz ki, hogy pont az a szféra, amelyről beszél a kormányzati politika, jelen pillanatban nemzetgazdasági átlag alatt kapja meg a bérét. Többéves zuhanás után, el kell ismerni, az utóbbi négy évben érzékelhetően nőttek a reáljövedelmek, azok ugyanis éppenhogy meghaladják a 2008 előtti, válság előtti szintet. Emellett az emelkedés főként a magasabb jövedelemmel rendelkező rétegeket érintette, és jóval kisebb mértékben az egyébként is nehéz körülmények között élő családokat. Azaz a társadalmi különbségek nem csökkentek az elmúlt kilenc évben, hanem a magasabb jövedelműek javára elbillent, úgymond eltorzult a társadalmi egyenlőség kérdésköre. Különösen szomorú számomra, hogy a legveszélyeztetettebbek változatlanul a gyermekek és a fiatalok. Emellett továbbra is súlyosak a területi egyenlőtlenségek, és nagyon keveset beszél a vitában a kormánypárt arról, hogy Magyarországon a területi egyenlőtlenségek hogyan konzerválják és hogyan determinálják azt a jövőt, amelyben például az észak-alföldi régióban az átlagjövedelem mindössze 8,2 százalékkal magasabb a relatív jövedelmi szegénységi küszöbnél. 2017-ben az egy főre jutó éves bruttó jövedelem 1 millió 644 ezer forintot, a nettó jövedelem átlagosan 1 millió 300 ezer forintot tett ki. Az előbbi 9,3 százalékkal, az utóbbi 8,4 százalékkal haladta meg az egy évvel korábbit. [[8.40]] 2017-ben a fogyasztói árak 2,4 százalékkal emelkedtek. Így a reáljövedelmek jelentősen, 5,9 százalékkal nőttek. Ez a számottevő jövedelememelkedés egyben kompenzálta az előző évek komolyabb életszínvonal-zuhanását, így a 2017. évi átlagos nettó jövedelem reálértékben 19,8 százalékkal, tehát érzékelhető mértékben meghaladta a 2010. évit. Ha a jövedelmi különbségeket oly módon vizsgáljuk, hogy tíz egyenlő részre osztjuk mindazokat, akik ma a munka világában dolgoznak és a népességet teszik ki, akkor a képzett csoportok átlagos jövedelmét, a jövedelmi egyenlőtlenségek alakulását is meg tudjuk vizsgálni. A legalacsonyabb egy főre jutó jövedelemmel rendelkező közel egymillióra tehető csoport átlagos jövedelme a fent említettek szerint nem érte el az országos átlag egyharmadát sem, annak csupán 29,2 százalékát. E társadalmi csoport átlagos jövedelme az országos átlaghoz képest még jelentősen mérséklődött is. 2010-ben 31,8 százalék volt, 2,6 százalékponttal esett vissza, ráadásul a hét évvel korábbihoz képest ebben a csoportban a reáljövedelem az átlag kevesebb, mint felével nőtt. Csak érzékeltetőül: eközben a legmagasabb jövedelmű egymillió főre tehető személy egy főre jutó nettó jövedelme az országos átlagnak csaknem két és félszeresével, 239,4 százalékkal, az egyetlen csoport, amelynek relatív jövedelemátlaga számottevően, 8,3 százalékponttal emelkedett a 2010. évhez képest. A társadalomban, a társadalom szerkezetében drasztikus és egy vélemény, állító mondat is egyeben végzetesnek tűnő jövedelemátrendeződés és jövedelemkülönbségek alakultak ki Magyarországon. A legmagasabb és legalacsonyabb jövedelmű egymillió fős arány úgy néz ki, hogy 2010-ben a felső decilisbe tartozók átlag bruttó jövedelme és az alsó decilisbe tartozók változása 8,1-szeres volt, 2017-ben ez már tízszeres volt. Azaz jelentősen, 1,9 százalékkal nőtt. A legtehetősebbek nettó jövedelme az alsó decilisbe tartozókénak 2010-ben 7,3-szerese volt, 2017-ben 8,2-szerese. Azaz csaknem 1 százalékponttal emelkedett, amely szintén számottevő jövedelemarány-átrendeződést tükröz az alacsonyabb jövedelmű rétegekbe tartozók hátrányára. A torz jövedelemszerkezet kialakulását mutatja, hogy a nettó jövedelem országos átlagát csak a hetedik decilisbe tartozók érték el, tehát a társadalomnak csak kevesebb, mint egyharmada jutott el erre a jövedelmi szintre. Ennél is nagyobb aránytalanságot tükröz az a tény, hogy míg a kilencedik decilisbe tartozók relatív átlagjövedelme sem nőtt hét év alatt az országos átlaghoz képest, kizárólag a legfelső decilisbe tartozók országos átlaghoz viszonyított jövedelme emelkedik 8,3 ponttal. Tisztelt Képviselőtársaim! Nem sorolom tovább ez mind KSH-adat a 2010-től meglévő KSH-adatokat, sokkal inkább szeretnék még egy témára kitérni. Nevezetesen elhangzott tisztelt képviselőtársaim részéről, hogy a családok éve; és nem lehet olyan ember ebben az országban, aki felelősen bármely legkisebb településtől akár az Országgyűlés képviselőin át ne hinne abban, és ne akarná azt, hogy a magyar családok helyzete évről évre javuljon. Ebben nem lehet vita. Ellenben ha megnézzük, hogy hogyan is alakul a 2020-as költségvetésben ennek a politikának a lefordított, számszerűsített eszközrendszere, akkor azt látjuk, hogy a gyermekes családok egy főre jutó átlagos jövedelme 2017-ben 1 millió 42 ezer forintot tett ki, amely négyötöde, 80,2 százaléka volt az országos átlagnak. A gyermek nélküli családok egy főre jutó jövedelme 1 millió 549 ezer forint volt, az országos átlagot 19,2 százalékkal meghaladó módon. A különbség arra utal, hogy a családtámogatások a kommunikációban erőteljesebbek, mint a költségvetési gyakorlatban. Az eltelt hét évben a gyermekes családok egy főre jutó jövedelme 20,2 százalékkal, a gyermek nélküli családoké pedig 17 százalékkal emelkedett. Azaz a családi adókedvezmény javította ugyan a gyermekes családok jövedelmi pozícióját, de nem volt képes kompenzálni azt a veszteséget, amelyet egyéb családtámogatások, így például a családi pótlék tudatos elértéktelenítése okozott. Különösen kedvezőtlenül érinti ez a családpolitika az egyszülős családokat, amelyekben a vizsgált hét évben az egy főre jutó jövedelem vásárlóértéke 3,4 százalékkal visszaesett. Megjegyzendő, hogy ebben a jelentős társadalmi problémában van jelentősége annak, hogy e családok száma 2016-ban 155 ezer, 2017-ben 174 ezer, míg az érintett gyermekek száma több mint negyedmillió, 254 ezer, illetve 265 ezer volt. E családokban 2017-ben az egy főre jutó nettó jövedelem mindössze 829 ezer forintot tett ki, azaz az országos átlagnak kevesebb, mint kétharmadát, 63,8 százalékát. Az adatok szerint a kétszülős, három- és többgyermekes családoknak is csak részben segített a jelentős családi adókedvezmény, többségük legfeljebb részlegesen tudta igénybe venni azt, mivel a bruttó keresetük adó- és járuléktartalma alacsonyabb volt az adókedvezménynél. 2017-ben e családokban az egy főre jutó átlagos nettó jövedelem mindössze 855 ezer forint volt, az országos átlagnak nem egészen 65 százaléka. A jövedelmi különbségek folyamatos növekedése egész rétegeket fog kritikus helyzetbe hozni. De sajnos ennél rosszabbat szeretnék mondani. Ha konzerválódik ez a jövedelemkülönbség területileg és jövedelem vonatkozásában Magyarországon, akkor Magyarországon az a siker, amit önök most a gazdaság teljesítőképességében látnak, meg fog torpanni. Nem a külső gazdasági környezettől, hanem azért, mert képtelen lesz a belső fogyasztásra generált gazdaságpolitika támaszt nyújtani, minőségi szakképzést adni, minőségi tudással, minőségi versenyképességgel hazai piacon boldogulni családoknak. Ez a politika annyiban szorul változtatásra, hogy a mellé a gazdasági teljesítőképesség mellé hozzá kell rendelni azt az eltorzult jövedelempolitikát, amit a kormányzat képvisel, hogy a társadalmi egyenlőtlenségnek minimum a mérséklését de legyünk egy picit úgymond bátrak, ahogy itt az előbb megfogalmaztam, merjünk nagyot álmodni , az egyenlőségét próbáljuk meg elérni. Ez a költségvetés annyiban konzekvens, hogy az elmúlt kilenc évben a kormány ezen társadalompolitikáján nem volt hajlandó változtatni. Ennek a következményei viszont nem egy költségvetés megváltoztatásával, hanem hosszú távon határozza meg Magyarország egységes kulturális, értékalapú és élhető részét. Végezetül szeretném mondani, hogy ne csak megszületni legyen érdemes ebben a hazában, hanem olyan politikát kell csinálni, ahol élni is érdemes. Köszönöm szépen. [[Dr. Keresztes László Lóránt tapsol.]]"
7,u2015-05-27-116,Opposition,MSZP-frakció,0.273681640625,2015-05-27,0.05114111304283142,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Az első vitanap vége felé járva azt kell mondanom, hogy kiemelkedő volt a kormánypárti megszólalók közül Turi-Kovács Béla, aki említett olyan kérdéseket, részint kritikusan, részint megállapítva a tényeket, amelyek nem hagyományosak egy-egy kormánypárti felszólalásban a költségvetési vita során. Azt mondta, hogy a magyar GDP növekedése alapvetően a járműiparnak és az európai uniós beruházásoknak köszönhető, részint persze az agráriumnak, amellyel kapcsolatban megfogalmazott kritikákat is. Nyilván elgondolkodtatóak a szavai, és azt kell mondanom, hogy ennek szellemiségében mindannyiunknak érdeke lenne olyan típusú mondatokat is mondani ebben a vitában, ami nemcsak arról szól, hogy a jelenlegi kereteket hogy lehet újra elosztani, hanem arról is, hogyan nőhetnek a költségvetés forrásai, bevételei, és hogyan nőhet a magyar gazdaság. Öröm volt ezt a részéről hallani, és öröm volt ennek kapcsán kritikát is hallani, hiszen az agrárium kapcsán elmondta, hogy a földforgalmi törvénnyel nem elégedett, és azt is elmondta, hogy a vidék, a kistelepülések lakossága nem érzi a magyar gazdaság növekedését. De nem érzi Kelet-Magyarország sem, ha már a járműiparnál tartunk. Többször javaslatot tettem - és remélem, ez célt fog érni -, hogy Kelet-Magyarországon is jöjjön létre járműipari központ Miskolc székhellyel. [[18.40]] Tehát Miskolcon jöjjön létre járműipari központ, amely jelentős GDP-növekedést is okozhatna, és különösen élénkítő hatást okozhatna a térségben.Nem elégedhetünk meg azzal, hogy ha ugyan magas hatásfokkal, de felhasználásra kerülnek az EU-s beruházások, hiszen egyet nem említett, hosszú távon a hazai kkv-k erősödése jelentheti még egyébként a magyar gazdaság boldogulását, különös tekintettel arra, ha exportálni tudnak és exportpiachoz jutnak. Erről önök egyébként beszéltek sokat, ambiciózus céljaik vannak, egyelőre kevés eredménnyel. És ha már Palkovics államtitkár úr itt szót kért, említette a kkv-kat és említette a kutatás-fejlesztés-innováció kérdéseit, amellyel kapcsolatban azért kevés előrelépés történik. Sokkal komolyabb források kellenének a költségvetésben ilyen típusú célokra, olyan területeken is az országban, gondolok itt a kelet-magyarországi területekre, ahol ez igazán fontos volna. Ennek fényében, ezt kiegészítve megjegyezném, hogy az oktatás forrásai a költségvetésben gyakorlatilag stagnálnak. Tehát azt mondanám, hogy ha növeljük a kereteket, kkv-k, export, agrárium, akkor ezeknek vissza is kellene köszönni a költségvetésben.Először a költségvetés tervezéséről még itt néhány gondolatot. Nem gyakori ez a helyzet, hogy ilyen korán kezdi el tárgyalni az Országgyűlés a költségvetést. Egyszer már 2012 júniusában behozták önök korábban a költségvetést, igaz, akkor nem került elfogadásra, később került. Ez nyilván támadásoknak is teret engedett, hosszú ideig lehetett kritikával illetni ezt a költségvetést a későbbi elfogadás előtt, de hiába hozták be korán, azt követően még hétszer kellett módosítani. Európában is egyedülálló ez a helyzet, hagyományosan az a helyzet, hogy december végével érnek az országgyűlések az elfogadásához és november magasságában a kormányok az előterjesztéséhez. Tehát szerintem helytálló az a diagnózis, hogy másfél évet tulajdonképpen meg akar nyerni magának konfliktus nélkül a kormány ezzel az üggyel. Azt, hogy másfél év alatt mennyi minden történhet, azt el sem mondom önöknek egy olyan gazdasági környezetben, amivel kapcsolatban adott esetben Görögország kérdését hadd említsem ebben a pillanatban, a finanszírozásának a kérdését, vagy a németországi GDP alakulását, az infláció mértékét, hogy hogyan fog ez alakulni. Nagyon sok olyan bizonytalansági tényező lehet, ami miatt már most látható, hogy nagyon sokszor kell majd ezt a költségvetést is a későbbiekben módosítani. 2010 óta lévő folyamatokról sok mindent hallhattunk. Az államháztartási egyensúlyjavulás - sok ellenzéki képviselő elmondta, de én is így gondolom - látszólagos. Részint a 3000 milliárdnyi magán-nyugdíjpénztári vagyon elvétele kapcsán, hiszen ez a hiányt is csökkentette, csak szerény mértékben az államadósságot, hiszen valójában ez a forrás szőrén-szálán eltűnt, és nominálisan amúgy is jelentősen nőtt az államadósság, de azt gondolom, ezt a 3000 milliárdot, ha korrektül nézzük a számokat, hozzá is adhatjuk a szituációhoz, hiszen elköltésre is került ez a korábban meglévő forrás. A jövő nyugdíjai kerültek ebből a szempontból felélésre. Azt kritikaként el kell hogy mondjuk újra, hogy a szegénység nőtt az országban, számos statisztikai adat ezt bizonyítja. Alapvetően a társadalmi különbségek nőttek. Amikor az egyes felszólalóik azt mondják, mondjuk, az egykulcsos adó kapcsán, hogy mennyi kedvezményezettje van az egykulcsos adónak, valóban vannak olyan társadalmi csoportok, amelyek jobban jártak az egykulcsos adóval, természetesen, akik nagyobb jövedelemmel rendelkeznek; de alapvetően számos pontján alakították át a szociális ellátórendszert, a költségvetés forrásait átrendezték. Ennek az lett a végeredménye, hogy reálértéken nagyon sokan élnek ma rosszabbul, mint 2010-ben éltek, és több mint egymillióval nőtt a létminimum alatt élők száma. Ez nem elfogadható. A költségvetésnek az lenne részint a feladata, hogy ezeket a különbségeket csökkentse. A foglalkoztatási helyzet valójában kevéssé javult, ezt a közmunka javította jelentős részben, illetve a külföldön dolgozók beszámítása. Az elsődleges munkaerőpiacon szerényebb a javulás. Valóban van egy kis javulás, de jóval szerényebb, mint amiről önök beszélnek.A beruházási klíma változatlanul rossz. Erről Chikán Attila, az első Orbán-kormány egyik minisztere beszélt egy tegnap esti politikai műsorban a televízióban. Talán neki jobban hisznek, mint az ellenzéki képviselőknek. A meggyengült forintért is jórészt a kormány felelős. Itt mintegy 15 százalékos forintgyengülést tapasztalhattunk. És ha megfigyeljük a jóléti kiadásokat a költségvetésben, akkor gyakorlatilag, ha a nyugdíjakat nem vesszük, akkor stagnálnak. Sőt, a munkanélküli-ellátásokat visszanyesi a kormány, az egészségügyre fordított kiadásokról pedig Tukacs István már sok mindent beszélt. Beszédes az a szám, hogy például egy észak-alföldi régió, és mondjuk, a Nyugat-Dunántúl egészségi állapota között milyen drasztikus a különbség, milyen életszakaszban várható az első megbetegedés, komolyabb megbetegedés az embereknél, 9-10 éves különbség van. Tehát jól látszik, hogy továbbra is szakad szét az ország, ezt az egészségügy állapota is tükrözi. Az, hogy kevesebbet fordítanak a jövő évben a kórházak működésére, ezt a helyzetet csak rontani fogja. Néhány gondolat még a bérhelyzetről Magyarországon. Az szja egykulcsossá tétele rengeteget rontott a kiskeresetűek helyzetén. Érdekes, hogy Varga Mihály a társasági adónál pozitívként említette azt, hogy 19 százalék a nagyobb cégek társasági adója és 10 a kisebbeké. Ezek után nem értem, hogy az szja-t miért nem lehet úgy többkulcsossá tenni, hogy érdemi, érezhető reálbérjavulás álljon be a kiskeresetűeknél. Ennek kapcsán fontos az a javaslatunk, hogy a minimálbér azonnal érje el a létminimum szintjét. Nem tűrhető, hogy napi 8 órában dolgozó emberek nem érik el a létminimumot sem ebben az országban ma. Ennek kapcsán egyébként Turi-Kovács Béla is tett kijelentéseket. Változatlanul áll a javaslatunk, amelynek kapcsán több százezer aláírást is gyűjtöttünk össze az országban, hogy egyébként az alapvető élelmiszerek áfakulcsa 5 százalékra csökkenjen [[Az elnök a csengő megkocogtatásával jelzi az idő leteltét.]] , mert ez valóban azoknál az embereknél jelentene jelentős reálbérjavulást és életszínvonal-növekedést, akik igazán rászorulnak erre. Kérjük, támogassák a javaslatainkat. Köszönöm, elnök úr."
7,u2014-11-19-85,Opposition,MSZP-frakció,0.129150390625,2014-11-19,0.07900944352149963,"Köszönöm a szót, elnök úr. Tisztelt Képviselőtársaim! Mielőtt én is belekezdenék a témámba, egy-két dologra szeretnék reagálni. Elsőként Banai államtitkár úrnak szeretném felhívni a figyelmét, hogy vannak renitens önkormányzatok, tehát lesz olyan önkormányzat, amely a 2015-ös évet nem hitel nélkül kezdi meg. Hiszen a pécsi önkormányzat fideszes többsége az alakuló ülés napjának délutánjára összehívott első rendes közgyűlésén, illetve az alakuló közgyűlés utáni első közgyűlésen döntött arról, hogy 3,5 milliárd forint folyószámlahitelt vesz föl, és 9 milliárd forintot az Európai Beruházási Banktól. Tehát lesz olyan önkormányzat, amely nem nulla hitellel kezdi az évet. Nem tudom, hogy más önkormányzat esetében is ez így lesz-e. Azt gondolom és felhívom a figyelmét, hogy érdemes erre odafigyelni. A másik reakcióm pedig Vitányi István képviselőtársam hozzászólásával kapcsolatos. Szeretném kihangsúlyozni, hogy Gúr Nándor képviselőtársam és az MSZP-frakció nem a közmunkaprogramot, nem a közmunkásokat bántja, hanem a közmunkások kiszolgáltatott helyzetét nem hajlandó elfogadni. Nem hajlandó elfogadni azt a bérezést, amelyért ők dolgoznak, és nem hajlandó elfogadni ennek a kimenetét, amely konzerválja az ő szegény helyzetüket. [[Zaj, közbeszólások a Fidesz soraiból.]] Azt gondolom, hogy ezt jobb tisztázni. Önök mindig jó példákkal jönnek elő a közmunkával kapcsolatban. Ön is most említette, hogy tizenszáz métert építenek. Engedje meg akkor, hogy felidézzem egy ormánsági polgármesterrel folytatott beszélgetésemet, amely arról szólt, hogy ő a falujában látta az Ős-Dráva-program kapcsán a vízügynél dolgozó közmunkásokat vödörrel munkába menni. Megkérdezte tőlük, hogy figyeljetek ide, hova mentek vödörrel, hiszen most nincs szezon, nem tudtok mit gyűjteni, hová viszitek ezt magatokkal. Majd erre a válasz az volt, hogy azon ülünk. Tehát azért vannak rossz példák, nyilván vannak jó példák. Mi arra szeretnénk sarkallni a kormányzatot, hogy a közmunkaprogram értelmes részét erősítse, és szüntesse meg a közmunkások kiszolgáltatott helyzetét.Amit pedig szerettem volna felszólalásomban érinteni, az pedig a költségvetés egészségüggyel kapcsolatos fejezetei. Szeretnék egy idézetet önöknek felolvasni. „Új alapokra kell helyezni az egészségügyet. Az emberek más egészségügyi rendszert akarnak, mint amit a kormány próbál rájuk erőltetni. Az egészségügyet úgy kell megújítani, hogy ne káoszba vezessen, mint ma, hanem hogy jobban működjön. Úgy kell megújítani, hogy az emberek ne betegebbek legyenek, mint ma, hanem egészségesebbek. Az állam több felelősséget vállaljon, ne kevesebbet; több pénzt költsön az egészségügyre és az oktatásra, és ne kevesebbet.” Ugye, milyen aktuálisak ezek a szavak? Ezeket Orbán Viktor még 2008-ban mondta el. Magyarország feltűnően keveset költ az állami forrásokból egészségügyre. Az OECD-országokkal összehasonlítva 2010 óta egyre kevesebbet fordít a kormány ezekre a tételekre, kevesebbet, mint Szlovákia. Itthon az egy főre jutó egészségügyi közkiadások lényegében alig változtak az elmúlt években, 2010 után csökkent a kiadások reálértéke, egyes számítások szerint 2010 óta a kormány legalább 300 milliárd forintot vont ki az egészségügyből. A finanszírozás reálértéken egyáltalán nem javul, miközben a fenntartás költségei folyamatosan az átlagos inflációt meghaladóan drágulnak, ráadásul az egészségügyi technológia is döbbenetes mértékben fejlődik, és ennek költségei is vannak. Azt láthatjuk, hogy a várólisták még mindig nagyon hosszúak, a műtétre váró betegek száma majd’ 45 ezer fő, mint az egy nemrégiben adott válaszból kiderül. Csípőprotézis-műtétre jelenleg 7326-an, térdprotézisműtétre 8794-en, szürkehályogműtétre 18 401 beteg várakozik. Ezenkívül az orvosi elvándorlás sem csökken, a Rezidens Szövetség elnöke elmondta, humánerőforrás-bomba ketyeg az egészségügyben. A jelenlegi tendenciát alapul véve a 2013-as, már nagyon alacsony szakemberhiányos szintnek a 60 százalékára csökkenhet tíz év múlva ez a szám; tehát nem csökken, hanem növekszik a 25-29 éves orvosok szakvizsga megszerzése előtti távozása Magyarországról. Úgy tűnik, a kormány hiába adott az előző ciklusban ösztöndíjat a rezidenseknek, mert a szakvizsga megszerzéséig kapott plusz 100 vagy 200 ezer forintos állami támogatásnak a szakvizsgával vége, és az addig csaknem 300 ezer forintos jövedelem 160 ezer forintra esik. Tény és való, hogy a 2015. évi költségvetés az idei évhez képest több forrást biztosít az egészségügyi kiadásokra, de ez a szám még mindig nem éri el a 2013-as szintet, tehát még 2015-ben is kevesebbet költ a kormány az egészségügyre, mint 2013-ban. A Magyar Kórházszövetség elnöke szerint a jövő évi költségvetés ugyan valóban több pénzt szán az egészségügyre, ennek ellenére a dologi kiadások fedezetének inflálódására, a minimálbér emelésére nincs fedezet, a kórházi adósság újratermelődése ilyen módon pedig nem megakadályozható. Kiemelte, a béremelésre sincs fedezet, miközben a mozgóbérek és a túlórapénzek kritikusan alacsonyak, és semmilyen fizetésemelésben nem részesültek a gazdasági, műszaki területen dolgozók. Szeretném még a visszalévő időben felhívni a figyelmet az Egészségbiztosítási Alap bevételeinek alakulására. Ebből jól látható, hogy a költségvetési hozzájárulások lényegesen, közel 40 százalékkal csökkennek. Az önök által pár nappal ezelőtt megszavazott adóemeléseknek köszönhetően a termékadó jelenik meg az Egészségbiztosítási Alap bevételei között, a baleseti adót is magasabb bevétellel tervezik, a szociális hozzájárulási adóból is az egészségügyi alapnak nagyobb százalék jut, tehát ez a bevétel is emelkedik, míg ? ahogy említettem ? a költségvetés egyéb hozzájárulásai pedig csökkenni fognak a bevételi oldalon. Azt gondoljuk, a Magyar Szocialista Párt, hogy igenis lényegesen több forrást kell biztosítani az egészségügynek, és ahogy a Kórházszövetség elnöke fogalmazott, amennyiben száz forinthoz csak hatvan forint állami támogatást kapnak a kórházak, akkor nem a hatékonytalanságra kell hivatkozni, hanem az állami forrásokat kell bővíteni. Köszönöm szépen a figyelmüket."
7,u2017-05-15-5,Opposition,MSZP-frakció,-0.9296875,2017-05-15,0.02497444860637188,"Köszönöm a szót, elnök úr. Tisztelt Országgyűlés! Képviselőtársaim! Három héttel ezelőtt Japánban a fukusimai tragédia utáni újjáépítésért felelős miniszter mondott egy ostoba, bár korántsem vicces mondatot. Azt mondta, hogy még jó, hogy északkeleten történt a tragédia és nem Tokióban, mert ott sokkal nagyobb károkat okozott volna. Egy nappal később ez a miniszter bocsánatot kért és lemondott. Mindeközben Magyarországon Balog Zoltán egy eseményen azzal viccelődött, hogy a mentőszolgálatoknál dolgozóknak milyen alacsony a bére. Az az ember viccelődött ezzel, akinek a feladata lenne az egészségügy fenntartása és fejlesztése, és a feladata lenne az egészségügyben dolgozó munkatársak megélhetésének a biztosítása és fizetésének emelése. Ez nem vicces, hanem kifejezetten dühítő. [[13.20]] És Balog Zoltán nemhogy bocsánatot nem kért a mondataiért, hanem továbbra is teljes felhatalmazással rombolja az egészségügyet, az oktatást és a szociális ágazatot. Tisztelt Képviselőtársaim! Balog Zoltán jópofasága annak a cinikus pökhendiségnek az újabb példája, amelyet folyamatosan láthatunk Lázár „akinek nincs semmije, az annyit is ér” Jánostól, Rogán „helikopter” Antaltól vagy éppen Mészáros „nem stróman” Lőrinctől. Ez az a cinikus pökhendiség, amely igazságtalan Magyarországot eredményezett, ahol igazságtalan a közterhek elosztása és igazságtalan a közös torta újraosztása. Ezért mondjuk azt, hogy a Fidesz által benyújtott költségvetés az igazságtalanság és a korrupció költségvetése. Igazságtalan, mert a Fidesz a gazdagok adócsökkentését a kis keresetű dolgozókkal fizetteti meg. Igazságtalan azért, mert a gazdagoknak évente 400 milliárd forint adócsökkentést ad, miközben eltörölte a minimálbér adómentességét és 27 százalékra emelte az áfát. És igazságtalan, hogy a munkabérből élők és különösen a kisebb keresetű dolgozók adóterhei 2018-ban is az egyik legmagasabbak lesznek Európában. Ezeket az igazságtalanságokat meg kell szüntetni, a vagyoni különbségeket csökkenteni kell. Ezért mondjuk: tegyünk igazságot, fizessenek a gazdagok. Aki havi 1 milliónál többet keres vagy több mint százmilliós vagyona van, igenis vállaljon többet! Adja be a közösbe azt a kis többletet, hogy legyen miből fejlesztenünk az iskolákat, a kórházakat vagy éppen az idősotthonokat. Tisztelt Képviselőtársaim! Tudják-e, melyik az a három terület, amelyekre arányaiban kevesebbet költ a Fidesz 2010 óta? Elmondom: az oktatás, az egészségügy és a szociális szféra. Ennek eredménye pedig már megjelent a PISA-jelentésekben, megjelent a romló egészségügyi közszolgáltatásokban és a növekvő szegénységi mutatókban. Mindezt úgy hozta össze a Fidesz, hogy 2010 óta ezt az időszakot tekintve GDP-arányosan több adót fizetünk. Hét éve több adót fizetünk; természetesen a gazdagok kevesebbet, míg a kis keresetű dolgozók pedig többet. Az elosztható pénz több lett, de az állam a valódi feladataira mégis kevesebbet költ, hiszen önöknek fontosabb a stadion, fontosabb a propaganda vagy éppen egy meg nem térülő atomerőmű. Ez a korrupció költségvetése, hiszen az ezekre a projektekre elköltött százmilliárdok valahogy mindig Orbán, Rogán vagy kormánytagok ismerőseinél, rokonainál landol. Erre mondjuk azt, hogy elég volt. Stadionokban nem lehet gyógyítani, a propaganda nem pótolja a minőségi oktatást, az Orbán-Putyin-paktum pedig Oroszország érdekeit szolgálja, amit még az unokáink is fizetni fognak. Tisztelt Képviselőtársaim! Mi elutasítjuk a Fidesz társadalompolitikáját, elutasítjuk az igazságtalanság és a korrupció költségvetését. Abban hiszünk, hogy minden magyar egyenlő, és egyenlő esélyeket kell kapniuk, hogy a tehetség kibontakozását ne gátolja a család szegénysége. Ne feledjék, hogy ma egy volt Soros-ösztöndíjas, akinek a keresztneve Viktor, a Fidesz társadalompolitikája miatt soha nem jutott volna el egyetemre. Igen, arról a Viktorról beszélek, aki pincsikutyaként most kezelt le Erdoğannal, Putyinnal vagy Lukasenkával. Az a célunk, hogy felszámoljuk a létbizonytalanságot és a dolgozó emberek kiszolgáltatottságát. Az a célunk, hogy több pénz maradjon a kispénzű dolgozók, a közszférában dolgozók és az átlagemberek zsebében, és igenis a gazdagok vállaljanak többet, mert így lesz több pénz az oktatásra, az egészségügyre, a nyugdíjakra, a szegénység csökkentésére. Közös jövőnkért, egy igazságosabb Magyarországért! Köszönöm a figyelmet."
7,u2016-05-13-123,Opposition,MSZP-frakció,-0.93408203125,2016-05-13,0.9951649308204651,"Köszönöm szépen, elnök úr. Tisztelt Képviselőtársaim! Ennek az előterjesztésnek maga a ténye is azt mutatja, hogy nem igazából állja meg a helyét az a megállapítás, amit az államtitkár úr az előbb a tavaly tavasszal, illetve az idén, a tavaszi ülésszakban elfogadott költségvetési metódus helyességéről mondott, ugyanis nem lenne szükség erre a módosításra már most, a félév elérkezése előtt, hogyha nem próbálták volna unortodox módon még a költségvetés-készítést is úgymond megreformálni. Ez a reform, államtitkár úr, nemigen működik, tehát azon túl, hogy minőségileg ön azt mondja, hogy növeli a kiszámíthatóságot, semmi konkrétumot nem tudott mondani amellett, hogy milyen előnye volt annak, hogy tavaly a tavaszi ülésszakban el lett fogadva a költségvetés, illetve hogy az idén is a tavaszi ülésszakban el lesz fogadva. Lehet, hogy önök azt gondolják, hogy ez a részünkről csak ízlés dolga, én úgy gondolom, hogy ennek inkább szakmai okai vannak. Megalapozottabban lehetne az elmúlt év tényadatainak elemzését követően, az adótörvények kivitatását, elfogadását követően, a bevételeket komolyabb, pontosabb prognózisok alapján megszámolva a korábban elfogadott, és mondjuk, a más, Európában használatos metódusokhoz hasonlóan az őszi ülésszakban tárgyalni az ország következő évi költségvetését. Én tehát úgy gondolom, hogy - ahogy a bírósági gyakorlatban mondják - ez itt egy tárgyi bizonyíték arra, hogy ez a reform nem működik. Ez a megállapítás független attól, hogy az itt szereplő módosítás egy pozitív ténybeli változást tükröz, nevezetesen hogy 400 milliárd forinttal több bevételt prognosztizál most a kormány, mint tavaly ilyenkor tette, és ez valóban a kedvező gazdasági folyamatoknak az eredménye. Hozzáteszem, mielőtt Matolcsy Györgyöt meg az önök saját érdemeit túldimenzionálnák, hogy azért Európában is meg a világban is egy kedvező gazdasági klíma van, pénzbőség van. Az Amerikai Egyesült Államok bankja, a Fed nemrégen fejezte be a quantitative easing néven ismert mennyiségi élénkítési programját, aminek jótékony hatása volt a világ pénzügyi piacaira, így az európai pénzpiacon is pénzbőséget eredményezett; amikor ők abbahagyták, most az Európai Központi Bank folytatja, tehát pénzbőség van, ilyen körülmények között jobb a növekedésnek és a gazdálkodásnak a feltétele, az esélye. Ahogy az a Költségvetési Tanács véleményéből is látható, több mint 400 milliárd forinttal növelik meg a 2016-os költségvetés bevételi és kiadási főösszegét, azaz a hiánycélt nem emelik, viszont újabb 400 milliárd forinttal bővíti és ennyivel több forráshoz juttatja magát a kormány. Az indoklás szerint az adó- és járulékbevételek a terven felül folytak be eddig a büdzsébe, ebben nyilvánvalóan van igazság, de még így is vannak olyan tételek, amelyek kiemelkedő mértékűek, és megemlíteném a taót, illetve már a tervezés szakmai megalapozottságát is megkérdőjelező komoly eltéréseket, így például a társasági adó közel 290 milliárdos eltérését, az általános forgalmi adó 37 milliárdos eltérését, a jövedéki adó 29 milliárd forintos eltérését, a személyi jövedelemadó 30 milliárdos eltérését, a szociális hozzájárulási adó 86 milliárdos eltérését és a lakossági illetékek 16 milliárdos eltérését. [[17.40]] Hozzáteszem, hogy ez végül is többnyire pozitív tényként állapítható meg, bár az, hogy a lakossági befizetések ilyen mértékig nőttek, az nem biztos, hogy mindenkinek öröm. Mint ahogy önök észre is vették, a kis illetékeket lejjebb redukálták. Ez nagyon helyes; nem biztos, hogy mindenért, még az ajtónyitásért is pénzt kell szedni, hogyha valaki bemegy egy hivatalba.A tao esetében a növekedési adóhitelre hivatkoznak várhatóan a szakmai indoklásnál. Eszerint, ha egy gazdasági társaság az első adóévben 100 egységnyi, a második adóévben pedig 150 egységnyi nyereséget ér el, akkor az 50 egységnyi különbözet után nem kell a második adóévben még adót fizetnie, hanem választása szerint a harmadik és a negyedik adóévekben fizetheti azt be.Ez egy elég bonyolultnak tűnő, de azért a hazánkban is működő cégek piaci információi szerint külföldi székhelyű multinacionális vállalatoknak nincs ez ellenére; lehet, hogy pont az ő kezdeményezésükre hozta létre a kormány ezt a bonyolultnak tűnő, de amúgy alapvetően kedvező módosítást. Így ezek a cégek kedvezőbb adókulccsal adózhatnak a leányvállalataikon keresztül itt Magyarországon, mint odahaza.De ugyanakkor ennek természetesen a saját kormányaik valószínűleg nem annyira örülnek. Nem minthogyha erre Magyarországnak olyan túlzottan figyelni kellene, de ez is hozzájárul a „Magyarország adóparadicsom, nem offshore” felirathoz. Mi az Unió tagjaként igen kedvező adózási feltételeket tudunk teremteni.A pluszforrások allokálását tekintve, a pénzügyminisztérium oktatási célokra elég jelentős, több mint 90 milliárdos forrást biztosít. Ezzel kapcsolatban, hasonlóképpen az egészségügy finanszírozásához, az MSZP-nek az a kérdése, hogy miért csak most. Én megjegyeztem államtitkár úr előző zárszavát, amit a megalapozók végén mondott, hogy hazánk gazdasági teljesítménye teszi lehetővé ezt a 400 milliárdos emelést; ezt már én teszem hozzá, ön a hazánk gazdasági teljesítményét mondta kellően patetikusan, amire joggal lehet büszke. Én is büszke vagyok rá. Amire nem vagyok büszke, az az, ami az egészségügyben történik, és ami az oktatásban történik. Szintén ön volt az, aki elismerve, hogy szükség van többletfinanszírozásra mind a két területen, a költségvetési fegyelem betartására hivatkozott. Nos, államtitkár úr, itt jön a politika.Politikai döntés kérdése, hogy meddig hagyják lerohadni az egészségügyet. Meddig nézik el, hogy kevés az ápolónő, hogy a szükségesnek a harmadát használják fertőtlenítőszerből, mert nincs rá pénzük, hogy nem lehet találni olyan mellékhelyiséget egyetlen egészségügyi intézményben sem, ahol vécépapír vagy papírtörölköző lenne, amikor orvosok úgy tudják fenntartani magukat, hogy a hivatalos állásuk mellett számtalan mellékállást vállalnak vagy hálapénzt fogadnak el? Tehát mi azt vetjük a kormány szemére - és emögött, ha érzékelnék, komoly társadalmi nyomás is áll -, hogy nemcsak az oktatásra kell áldozni, ott is meg kell mondani, hogy mire, sokkal komolyabb elismerésben kell részesíteni a tanárokat és a technikai dolgozókat is. Bűnös módon kifelejtették az életpályaprogramból az oktatásban dolgozó technikai dolgozók jelentős létszámát, vagyis az összeset kifelejtették; csak azt akarom mondani, hogy az oktatási intézmények dolgozói között ők azért ilyen 20 százalék körüli arányt képviselnek. Tehát egy nagyon nagy rétegről feledkeztek meg a korábbiakban.Ezen előterjesztés szerint viszont úgy tűnik, hogy az egészségügyről meg teljesen megfeledkeztek.Tehát arra, hogy a szakképzés, felnőttképzés támogatására mit fog jelenteni ez a 17,7 milliárd, gondolom, hogy vannak hatástanulmányaik, bár a szakmai szervezetektől nem kaptunk erre visszajelzést, hogy tényleg látták volna.Az otthonteremtés elősegítése: szeretném visszautasítani, hogy mi ezt nem üdvözöljük. Üdvözöljük. A kapkodást tartjuk félelmetesnek és bántónak. Tehát amikor létrejön egy ilyen civil szervezet, hogy a CSOK-károsultak egyesülete, szövetsége, tehát amikor már olyan számosságú, akik befaragtak amiatt, hogy bíztak a kormányban, elindultak a családi otthonteremtési kedvezmény megszerzésének az irányába, kötelezettséget vállaltak, és utólag derül ki, hogy hiú reményeket tápláltak, szóval erre mondjuk azt, hogy felelőtlenség, hogy propagandaízű az egész. Dolgozták volna ki részletekbe menően, és azután induljanak el a gyakorlati megvalósítás felé!Hasonlóképpen említik, hogy jelentős mértékben, a javaslat szerint a tömeges bevándorlás kezelésének zavartalan finanszírozása érdekében a Belügyminisztérium fejezetében 1 milliárd forinttal bővítik az előirányzatot. A terrorellenes intézkedésekre pedig a BM fejezetében hoznak létre 10 milliárd forinttal egy fejezeti kezelésű előirányzatot, a terrorellenes intézkedések megvalósításához kapcsolódó kiadások elnevezéssel. A javaslat indoklása szerint ez a Belügyminisztérium és a Honvédelmi Minisztérium fejezetében megjelenő többletkiadások együttes fedezetére szolgál majd. Mindkét új fejezeti kezelésű előirányzat a kormány engedélyével akár túl is léphető.Ehhez szeretném megjegyezni, valószínűleg elkerülte a figyelmüket, pedig irományszáma is van, hogy a Magyar Szocialista Párt ez év február 15-én benyújtotta a T/9121. irományszámú törvényjavaslatát, amelyben ugyancsak 10 milliárd forintot javasoltunk előirányzatnak a terrorizmus elleni fellépés finanszírozására. Akkor a kormánypártok nem támogatták ezt a módosítást. Most szinte összegszerűen megjelenik.Az MSZP javaslata annyiban tért el, hogy nem fejezeti kezelésű előirányzatként, hanem céltartalékként irányozta elő a 10 milliárd forintos pluszforrást a terrorizmus ellen, pontosan meghatározva, hogy azt a kormány mire költheti el. A kormány által javasolt megoldással a Belügyminisztérium határozza meg a 10 milliárdos forrás felhasználásának szabályait. Mi úgy gondoljuk, hogy ez helyesebb lenne, hogyha kormányhatáskörben maradna.Végezetül a rendelkezésemre álló másfél percben - 15 perc a keretem? - szeretnék szólni arról, hogy ne feledkezzenek meg az egészségügyről. Tehát az, amit mondanak a jövő évi költségvetésről, arra szükség van, de kevés, az ez évi finanszírozás pedig egyenesen katasztrofális. Tehát az a leépülési spirál, ami az egészségügyben egyre gyorsul, azonnali intézkedést követel.Én szeretnék kiállni az orvosok fizetésemelése, az ápolók fizetésemelése és a gyógyítási feltételek azonnali javítása mellett. Nem tudom, miért nem látják be, hogy amikor van a kormánynak 400 milliárd forint pluszbevétele, akkor abból legalább 100 milliárdot azonnal az egészségügyre kellene fordítani, és nem hezitálni, hogy majd a jövő évi költségvetésben szerepel 173 milliárd forint. Nézzék meg, hogy milyen tragikus a kórházak eladósodottsága, milyen állapotban van a munkaerő-ellátottság, és milyen a hangulat az egészségügyben mind a dolgozók, mind az ellátottak területén! Én azt kérem, államtitkár úr és felelős képviselők a teremben, hogy ha van lehetőségük, akkor erre koncentráljanak. Nagyon szép, hogy világszínvonalú épülete legyen a Testnevelési Főiskolának, hogy a világ legjobb campusa legyen, de ha megengedik, az, ami az egészségügyben van, az sokkal sürgetőbb. Ebben lépjenek először! Köszönöm, elnök úr."
7,u2018-02-21-17,Opposition,MSZP-frakció,-0.95263671875,2018-02-21,0.036471590399742126,"Köszönöm szépen. Tisztelt Elnök Úr! Tisztelt Országgyűlés! Selmeczi Gabriellának csak annyit szeretnék mondani, hogy aki úgy védi meg a magánnyugdíjakat vagy az emberek nyugdíját, hogy kizsarolják tőlük a saját magántulajdonukat, azt hazudva, hogy majd egyéni számlára vezetik át, és azóta sem láttak semmit, szerintem jobb lenne, ha nem szólna egy szót sem e Ház falai között, mert a kupola fog ránk dőlni.Bánki Eriknek meg csak annyit mondanék, hogy Bajnai Gordont emlegette, akit egyébként pont 2010. november 11-én maga a miniszterelnök, Orbán Viktor dicsért meg a Frankfurter Allgemeine Zeitungban, szó szerint azt mondta: „A kontinens kalapot emelhet Magyarország előtt, mert Európában senki sem tett annyit az államháztartás egyensúlyának helyreállításáért, mint az egymást követő két magyar kormány”, tehát a Bajnai-kormányra és saját magára gondolt, és aztán felsorolta a szocialista kormány intézkedéseit. Jellemző, hogy szelektív a gondolkodás, ez jellemző az egész beszédére is. No de hát, tisztelt képviselőtársaim és tisztelt Országgyűlés, a kormány azt hangsúlyozza folyamatosan, és maga Orbán Viktor és Varga Mihály is folyamatosan azt mondja, hogy a válságból, egy mély válságból új, hosszú távon is fenntartható, növekedő pályára állította Magyarországot. Érdemes azonban megnéznünk a tényeket. Ha összehasonlítunk két, a világgazdasági válságtól mentes korszakot és időszakot, akkor bizony azt láthatjuk, ha a 2003 és a 2007, valamint a 2013 és a 2017-es időszakokat hasonlítom úgy össze, hogy a 2002-t, illetve a 2012-t tartom bázisévnek és száz százaléknak, hogy a Központi Statisztikai Hivatal 2017. szeptember végi adatai alapján azt mondhatjuk, hogy a baloldal vezette 2003 és 2007 közötti időszak gazdasági növekedése 18,7 százalék volt, miközben ezzel szemben a Fidesz vezette 2013-2017 közötti időszak túl a világgazdasági válságon csupán csak 16,9 százalék növekedés produkálására volt képes. Mindezt úgy azt is figyelembe véve, hogy egy jelentős európai uniós forrástöbblet mellett voltak képesek csak teljesíteni, amikor pénzbőség van a világgazdaságban; amikor lényegében egy laza monetáris, európai és magyar monetáris politika van, tehát nagyon kedvező világgazdasági körülmények között. Kijelenthető, és egyértelműen, világosan látszik, hogy a Fidesz jelentős európai uniós források mellett sem volt képes még azt a gazdasági növekedést sem elérni, amit korábban baloldali kormányok 2003-2007 között tudtak produkálni, lényegesen kevesebb európai uniós forrás mellett. Tehát nemcsak az a mítosz, tisztelt képviselőtársaim, hogy az országunk a saját lábán állna, de az az állítása sem állja meg a helyét, amit Varga Mihály és Orbán Viktor állít, miszerint hosszú távon fenntartható növekedési pályára állították volna a magyar gazdaságot, mert még egyszer hangsúlyozom jelentős európai uniós források mellett sem tudták produkálni azt, amit korábban egyébként Magyarország teljesíteni tudott. Sajnos elmondható, hogy a Fidesz kormányzása ebből a szempontból is elvesztegetett időszak Magyarország életében. Messze nem hozzák ki azt ebből az országból, ami egyébként ebben az országban van. És ha figyelembe vesszük azt is, hogy 2020 után jelentősen csökkenhet az európai források magyarországi áramlása, akkor bizony azt kell hogy mondjam: nem érdemes olyan emberekre és olyan kormányra bízni ezt az országot, akik még ilyen pénzbőség és kedvező gazdasági körülmények között sem tudják produkálni azt, amit korábban Magyarország produkálni tudott, és el tudott érni. Mert bizony nem tudták elérni azt a típusú gazdasági növekedést és azt a fajta jólétet, amit a magyar emberek nemcsak hogy megérdemelnének, de képesek is lennének rá. Mert igen, kedves fideszes képviselőtársaim, a jólét bizony politikai akarat kérdése is. Látjuk azt, hogy az elmúlt években mekkorára növekedtek a jövedelmi különbségek Magyarországon, és ez azt bizonyítja, hogy az ősbűn, amit elkövettek az egykulcsos adó nemcsak hogy számunkra, baloldaliak számára mérhetetlenül igazságtalan, de az előbb általam elmondott számok és adatok is azt bizonyítják, hogy azt a fajta növekedést, gazdasági növekedést sem tudta az egykulcsos adó produkálni, amit önök ettől egyébként elvártak volna. Természetesen adóemelésről szó sem lehet. Sőt, mi szocialisták azt mondjuk, hogy az átlagos jövedelműeknek és a kiskeresetűeknek végre önökkel szemben valóban és radikálisan csökkenteni kellene az adóterheit, és nem úgy, ahogy önök tették, hogy folyamatosan emelték. [[10.10]] A gazdasági növekedés forrását mi egy igazságosabb adórendszeren túl bizony az emberi erőforrásba, az emberi tőkébe és beruházásba fektetésben látjuk. Ezért beszélünk nagyon sokat az oktatásról és az egészségügyről. Ugyanis, ha a jólét és ez igaz sajnos politikai akarat kérdése, akkor itt is érdemes megnézni a számokat. Míg 2010-ben a költségvetési kiadások 61,5 százalékát tették ki a jóléti funkciókra fordított költségvetési kiadások, addig 2018-ban a kormány már csak a kiadások 54,2 százalékát fordítaná erre a célra. Nagyon fontos, hogy lássuk az oktatási és az egészségügyi ráfordításokat is. 2010 előtt oktatási tevékenységre a GDP 6,1 százalékát költöttük, 2018-ban a GDP alig öt, 4,9 százalékát költenék erre a területre; meg is látszik az eredménye. Az egészségügyben is tragikus a helyzet: 2010-ben a GDP 4,6 százalékát fordítottuk egészségügyi kiadásra, ezzel szemben jövőre béremelésekkel együtt is csak 4,1 százalékát szánják erre a területre. Továbbá, ha megnézzük azt, hogy az oktatás területén miközben az erős Magyarországról és egy erős nemzetállamról beszélnek 50 ezer gyermeket tettek ki az elmúlt hét évben nemhogy szakmai, hanem általános iskolai végzettség nélkül, tragédia. Ezek a gyerekek hogy fognak adófizető polgárokká válni; nemhogy polgárokká, egyáltalán emberhez méltó életet hogy fognak élni? De figyelhetünk más számokra is, például rohamosan nő a PISA-jelentések szerint is a funkcionális analfabéták száma, miközben drasztikusan csökkent Magyarországon az elmúlt hét évben a várható élettartam száma. Ha megnézzük azt, hogy duplájára nőtt a kórházi fertőzések száma, és bizony minden évben 30 ezerrel több embert lehetne, 30 ezerrel több ember életét lehetne megmenteni a magyar kórházakban és a magyar egészségügyben, ha önök nem finanszíroznák ennyire alul az egészségügyet. Ezek egzakt számok, nehéz ezzel vitatkozni, és sajnos napi szinten érzik az emberek a saját bőrükön. Hát, kérem, ha ilyen önöknek az erős Magyarország meg az erős nemzetállam, akkor valami egészen katasztrofális fogalmi zavarban vannak! Kérem, ez minden, csak nem fönntartható növekedési pálya. De továbbmenve, a Magyar Kereskedelmi és Iparkamara véleményem szerint karöltve tette tönkre a magyar iskola és oktatás ügyét a Fidesszel az elmúlt hét évben. Még inkább súlyos ez az állítás, ha figyelembe veszem a saját titkos tanulmányát, amit el akar titkolni, de bizony, mégiscsak ott van a honlapon, hogy a következő tíz évben több mint 500 ezer magyar munkahely fog megszűnni vagy átalakulni Magyarországon az automatizáció, a robotizáció és a technológiai fejlődés következtében, akkor az iparkamarának és a fideszes oktatáspolitikának még nagyobb a felelőssége. De ha ezt figyelembe veszem, akkor nemcsak azt állítom, hogy nem kell visszatérni Magyarországnak és a politikusoknak a 2010 előtti megoldásokhoz, hanem pont ezért mondom, hogy nem is lehet visszatérni a 2010 előtti megoldásokhoz, mert a világ megváltozik, a technológia fejlődik. Soha ilyen gyorsan nem alakította át az emberek életét, munkakörülményeit, mindennapjait a technológiai fejlődés. Mélyen hiszem ebből kifolyólag, hogy egy olyan országnak, mint a mi országunk, Magyarország, egy ilyen globális gazdasági környezetben, amilyenben helyt kell állnia, egy soha korábban nem tapasztalt rohamos technológiai fejlődés mellett valódi növekedést és az ország lakosainak valódi gyarapodást és jólétet a liberális demokrácián túl csak a szociális demokrácia képes biztosítani. Ha szabad ilyet ezen Ház falai között mondanom, Kéthly Anna azt mondta, hogy a mi demokráciánkban nem a szabadság kevesebb, hanem bizony az egyenlőség több. Igen, kérem, mi, szocialisták azt gondoljuk, hogy a szociális demokráciában sohasem a szabadság kevesebb, hanem bizony az igazságosság, a szolidaritás, az emberiesség és az elérhető biztonságos jólét minden egyes embernek. Mondhatnám, személyre szabott demokráciáról kell szólnia az ország következő 10-15 évének, ahol az emberek egészségébe, fizikai és mentális, szellemi egészségébe, tudásába, oktatására, a magas hozzáadott értékű tudására, a szakmai felkészültségébe kell minden erőforrását vagy legalábbis a legtöbb erőforrását fektetnie az országnak. Hadd mondjak önöknek még valamit: ha valahol hibázott szerintem a Fidesz az elmúlt időszakban, akkor az az, hogy azt az államot, amit minden nemzet közösen tart fenn a saját adóforintjaiból, ilyen az oktatás, az egészségügy, a szociális rendszer, azt az államot szembefordították az emberekkel. Ilyet korábban kormány, de mondhatnám még majdnem azt is, hogy szinte évtizedek óta rendszer sem csinált Magyarországon. Abszurd, már említettem az oktatási és az egészségügyi számokat, de hovatovább, amikor azt látják a magyar emberek, hogy a devizahitelesekkel szemben a fideszes államot védi az államtitkárságuk és a kormányuk, akkor azt hiszem, hogy bűnt követhet el a politikai elit, amikor a saját államát szembefordítja a saját népével és a nemzetével. Végezetül az utolsó perceimben hadd hívjam fel Magyarország figyelmét, mert mégiscsak itt vagyunk a ciklus végén, hogy annak a választásnak, amit most fognak, most fogunk rendezni Magyarországon, bizony óriási tétje, nemcsak hogy milyen lesz a jövő generációinak az élete, hanem bizony európai hatása is lesz, és bizony nagyon nagy európai tétje is van. Ha egy pillanatra rátekintünk Európából Európára és ennek a politikai térképére, akkor azt láthatjuk, hogy lényegében két irányzat harcol egymással. Az egyik a nemzetállami önzéshez való visszatérés irányzata, amely véleményem szerint egy erősen meghaladott irányzat. A másik a nemzetállami alapon szerveződő, de az európai egység megőrzését szorgalmazók képviselői. E két irányzat harcol egymással, sajnos a nemzetállami önzésnek is vannak szép számmal követői Európában. Tudnunk kell azt, hogy akik az európai egységet szorgalmazzák, azok a második világháború óta nem tettek mást, mint Európa népeinek a jólétét, gazdasági fejlődését és a békéjét őrzik. Önök nem tesznek mást európai uniós forrásokból is sajnos, mint ezt a békét és egységet próbálják minél jobban szétzilálni. Igen, sajnos vannak követőik is. Új jobboldali és szélsőjobboldali térnyerés Európában általános. Ezt sajnos látni kell. De az a fajta áttörés, amit Orbán Viktor a lázadás évének aposztrofált, és amelyet Kósa úr egyébként az ébredés évének várt már a szóhasználat is egyébként tragédia, hogy egy jobboldali, önmagát demokratának nevező ember ilyet mond , nem történt meg. Ez a lázadás éve elmaradt, az európai demokraták néha kínkeservesen, de választásról választásra tartották a frontokat, és ellenálltak a szélsőjobboldali illiberális előretörésnek. Igen, most Magyarországon a sor, Magyarország választás előtt áll. Igen, a magyar választók most abban a történelmi pillanatban és helyzetben vannak, hogy nemcsak a saját sorsukért dönthetnek, hogy milyen lesz a következő generációk élete Magyarországon, hanem egy magyar X és egy magyar szavazat egész Európában is megváltoztathatja a széljárást. Tiszta szívemből kívánom, hogy a magyar nemzetnek legyen ehhez ereje. Elnök úr, nagyon köszönöm."
7,u2014-11-21-117,OTHER,JOBBIK-frakció,0.57275390625,2014-11-21,0.01973361149430275,"Köszönöm szépen. A mindennapos testnevelés mellett vannak hosszú idő óta, több mint tíz éve futó sikeres programok. Magyarország és a magyar sport alapját az utánpótlás-fejlesztő programok határozták meg. A londoni nyolc aranyérmünkből hét versenyző volt részese a világhírű Héraklész-programnak. Úgy véljük, hogy e programok támogatása mindennél fontosabb, és a programban részt vevő sportágak kiterjesztése is szükséges lenne. Az utánpótlás-nevelési feladatokhoz a Jobbik további 231,1 millió forintot kíván hozzárendelni a költségvetésből. Kérem önöket, hogy majd nézzék át ezeket a módosító javaslatokat, és támogassák a Jobbik ezen törekvéseit.Most egy éles kanyarral még egy módosító javaslatra szeretném felhívni az önök figyelmét, vagy kérném a támogatásukat hozzá. Ez a módosító javaslat arról szól, hogy szeretnénk, ha a rendkívüli kormányzati intézkedésekből 2 milliárd forinttal az egészségügyi ágazati előirányzatoknál az asszisztált reprodukciót, az IVF-et támogatnák. Nem nagyon szeretem, hogyha a képviselők, mondjuk, behoznak a parlamentbe akár magánügyeket, magánpéldákat ? mindenkinek megvan a saját magánügye, és van egy privát szféránk ?, de most mégis engedjék meg, hogy saját példát hozzak föl arra vonatkozóan, hogy ezt a módosító javaslatunkat támogassák.Több mint 20 éve élek együtt a feleségemmel, van két szép kislányunk. Több mint 10 évet vártunk arra, hogy az első gyermekünk megszülessen. Amikor először szembesültünk azzal, hogy valami nincs esetleg rendben, akkor orvostól orvosig jártunk, hozzáteszem, nem tudták az orvosok megállapítani, hogy lenne bármilyen problémánk. Sem nekem, sem a feleségemnek nem volt semmi kimutatható problémája, azt mondták, hogy mind a ketten egészségesek vagyunk, és nyugodtan tudunk gyermeket vállalni. Ez mégsem sikerült, úgyhogy egy idő után belekerültünk ebbe a programba, és mind a két kislányom a lombikbébiprogram keretében született meg, istennek hála, így saját tapasztalatból tudom, hogy egy-egy házaspárnak, aki ezzel a problémával küzd, mit kell átélnie egy ilyen beavatkozás során. Csak hogy tudják, körülbelül egy ilyen beavatkozás olyan 1 millió forintba kerül az államnak, 1-1,2 millió forintba kerül egy ilyen beavatkozás. Ezt természetesen a tb öt próbálkozásig támogatja, de a támogatás azt jelenti, hogy ezeknek a pároknak önerőből körülbelül 300-400 ezer forintot kell fizetniük egy-egy ilyen beavatkozás során. Amikor legelőször elmentem a legelső injekciós dózist kiváltani, és azt mondták a gyógyszertárban, hogy 80 ezer forint lesz, akkor hirtelen megkérdeztem, hogy lehet-e bankkártyával fizetni ott helyben. Tehát nem egy olcsó dolog, és nagyon sok házaspár, aki pedig nagyon szeretne gyermeket, nem tud részt venni, mondjuk, ebben a programban, mert nincs 300-400 ezer forint önerő, nem áll rendelkezésre. Mi találkoztunk nagyon sok olyan házaspárral, akik vagy eladták az autójukat, vagy jelzáloghitelt vettek föl éppen, és megterhelték a házukat csak azért, hogy ebben a programban részt tudjanak venni, és nagyon sokan még ennek hatására sem tudnak részt venni benne. Tehát ez a 2 milliárd forint ? az előbb említettem, a Puskás Stadion tervezése került 2 milliárd forintba ?, úgy érzem, ez a 2 milliárd forint a költségvetéshez mérten nem egy olyan nagy összeg, ez körülbelül egy évben olyan 6-8 ezer családnak vagy házaspárnak tudna segíteni abban, hogy ha nincs pénzük, akkor is részt vehessenek ebben a programban. Én azt mondom, hogy egy olyan népesedési politikánál, amivel találkozhatunk akár a kormány részéről is, és kifejeződik az, hogy az lenne a szükséges, hogy minél több magyar gyermek születhessen, az olyan párokat és az olyan családokat, akik szeretnének és vállalnák ezeket a gyermekeket, sőt azt mutatja a példa, hogy általában, akiket az IVF-program keretén belül gyermekkel áld meg az isten, azok mindent megtesznek azért, hogy az a gyermek a legtökéletesebben betöltse az élete során, azt az életpályát írja le, ami neki megfelelő vagy ami a társadalomnak hasznára válik, én úgy érzem, hogy segíteni kellene ezeket a családokat. Tehát kérem önöket, hogy támogassák ezt a módosító javaslatot, 2 milliárd forinttal, az IVF-program keretében járuljunk hozzá ezeknek a családoknak ahhoz, hogy az álmuk teljesülhessen, és gyermekeket nevelhessenek az életük során. Köszönöm szépen, hogy meghallgattak. [[Szórványos taps.]]"
7,u2019-03-19-43,OTHER,LMP-frakció,0.488525390625,2019-03-19,0.02846691943705082,"Köszönöm szépen a szót. Tisztelt Elnök Úr! Tisztelt Képviselőtársaim! Államtitkár Asszony! Az egyértelmű, hogy mindig üdvözlendő, amikor a családok támogatásával kapcsolatban bármilyen pozitív intézkedés történik. Éppen ezért szeretném a vitában előrebocsátani, hogy az LMP frakciója támogatni fogja a benyújtott javaslatokat. Viszont azt szeretném kiemelni, hogy egy rendkívül fontos témáról beszélünk. A családok jövőjével kapcsolatos intézkedések ténylegesen generációk jövőjét határozhatják meg és nagyon fontos gazdaságpolitikai relevanciával is bírhatnak. Éppen ezért számomra az például egy kérdés, hogy államtitkár asszony itt négy pontot vázolt, és lényegében ezt látjuk a javaslatcsomagban is, holott egyébként hét pontról beszéltek. Tehát kérdés, hogy ez miért nem kerül egyben benyújtásra, illetve pontosan a javaslat fontosságára való tekintettel furcsálljuk, hogy lényegében végrehajtási rendeletekben szabályoznak olyan dolgokat, amelyeket egyébként adott esetben még törvényben is érdemes lenne deklarálni. Ez azért érdekes, mert nagyon sokszor egy fordított gyakorlatot látunk a kormányzattól: sok mindent szabályoznak törvényben, amit nem kellene, most meg előfordulhat, hogy amit kellene, az nem kerül be a törvényjavaslatba. Tehát úgy érezzük, hogy kicsit kapkodtak ezzel a dologgal. Pontosan ezért nagyobb körültekintésre lenne szükség, hiszen ténylegesen fontos dologról beszélünk, hiszen a magyar családok jövőjéről van szó. Az is egyértelmű, hogy demográfiai növekedésre is feltétlenül szüksége van országunknak. Az is tény, hogy az aktuális kormányzat mindenkori feladata az, hogy kellően előremozdítsa a népesedési folyamatokat, és hogy biztonságot adjon érdemben a családoknak. Éppen ezért olyan intézkedésekre van szükség, amelyek tényleg ezeket a célokat helyezik a középpontba, és az egy nagyon fontos elem, hogy ne a propagandára reflektáljanak ezek a javaslatok, hanem ténylegesen a magyar családok mindennapi élethelyzetére adjanak válaszokat, és a kitűzött terveket ezek alapján valósítsák meg, tehát lényegében a valóságra szükséges reflektálni. Nagyon fontos az, hogy a családot alapító, illetve családban élő emberek érezzék, egy tartósan támogató és hosszú távon kiszámítható jövőképet kapnak. Itt is a fenntarthatóság, a perspektíva, a kiszámíthatóság érdemben határozza meg, hogy egy országban milyenek a demográfiai folyamatok. Éppen ezért fontos, hogy olyan csomagok lássanak napvilágot, amelyek kellően kidolgozottak, és tényleg nem menet közben ad hoc módosításokat tartalmaznak, bizonytalanságban tartva a családokat, hanem ténylegesen egy kiszámítható perspektívát. Fontos azt látni, hogy milyen környezetben valósul meg ez a csomag, amit a Ház elé hoztak, és amiről ismét szeretném elmondani, hogy alapvetően üdvözlendő. Az is tény viszont, hogy sokan kimaradnak ezekből az intézkedésekből. Éppen ezért az LMP is benyújtja a saját javaslatcsomagját, amely kifejezetten arra reflektál, hogy melyek azok a társadalmi csoportok, melyek azok a mindennapos problémák a magyar családok életében, amelyek feltétlenül sürgős intézkedéseket kívánnak, és szeretném kérni, hogy támogassák majd ezeket a javaslatokat. Egyértelmű, hogy valódi védelemre van szüksége a magyar családoknak és emellett minőségi egészségügyre, hiszen az alapvető feltétele a biztonságnak, megfelelő színvonalú oktatásra és szociális hálóra, amire biztosan alapozhatják a jövőjüket. Azt világosan látjuk, hogy az önök kormánya egy nagyon is tudatos társadalompolitikát folytat. Ez is egy lehetőség. Mi ezzel alapvetően, komplexen nem értünk egyet. Annak örülünk, amikor ilyen jellegű pozitív javaslatokat letesznek az asztalra, amiket most megismerhettünk, bár, mondom, egy kicsit részletesebben kellett volna kifejteni minden javaslatot. Mi egy sokkal komplexebb gazdaságpolitikában és társadalompolitikában gondolkodunk, amely jóval igazságosabb, és a társadalom sokkal több csoportjának kínál fenntartható lehetőséget és hosszú távú megoldási javaslatokat. Tehát alapvetően itt két nagyon különböző vízióról van szó, nagyon különböző gazdaság- és társadalompolitikáról. Az LMP az ökopolitikai megoldásokat képviseli ebben az ügyben. Az viszont, azt gondolom, egy hiba, hogy az elmúlt kilenc évben önöknek lehetőségük lett volna arra, hogy nekilássanak az érdemi, nagy ellátórendszerek átalakításához, reformjához, mert erre égető szükség lett volna. Ezek az intézkedések elmaradtak, és azt gondolom, ez hatalmas hiba. Itt érdemi átalakításokra lenne szükség, és ezekkel az átalakításokkal lenne biztosítható egy ténylegesen fenntartható családtámogatási rendszer. Éppen ezért a javaslatunkban benne foglaltatik majd amihez kérjük egyébként az önök támogatását, pontosan a téma fontosságára tekintettel, ahogy államtitkár asszony is ezt helyesen elmondta , hogy a családorvosi és gyermekorvosi hálózatot át kell alakítani, hiszen elképesztő szakemberhiány van most ezen a területen is. Jelenleg több mint 350 a betöltetlen felnőtt- és gyermekorvosi praxisok száma országszerte, tehát ennyi körzetben nincs maximum helyettesítéssel megoldva az alap orvosi ellátás. Azt gondolom, nem lehet köztünk abban vita, hogy a gyermekvállalás, a családalapítás szempontjából létkérdés az, hogy megfelelő egészségügyi ellátásban tudjanak részesülni a gyermekek is és természetesen a szülők is. A vidéki, de a fővárosi kórházak is egyértelműen szakemberhiánytól szenvednek, erről is szót kell ejteni, és vidéken is nagyon sok osztály bezár szakemberhiány miatt. Éppen ezért sok olyan család van, akiknek akár órákat kell utazni azért, hogy megkapják a szükséges egészségügyi ellátást. Arról is szót kell ejtenünk, hogy lényegében mára egy gondoskodási válság alakult ki, és annak nagyon örültünk, hogy mind a civilek, mind pedig a képviselők és a társadalom nyomására történtek előrelépések például az otthonápolási díjjal kapcsolatban, de az is tény, hogy még mindig nem fenntartható az a megoldás, amit önök vázoltak, még mindig nagyon sokan kimaradnak ebből a támogatásból. Éppen ezért az otthonápolókat érdemben meg kellene becsülni, az intézményeket megfelelő minőségre kell fejleszteni, a szükséges férőhelyeket biztosítani és a hozzátartozókról igenis le kell venni a terhet. Számos ponton beadtuk a javaslatunkat az otthonápolási díj emelésével kapcsolatban és a pontozási rendszer átalakításáról. Kérjük, hogy ezeket a javaslatokat ne csak megfontolják, de támogassák is. A konkrét csomaggal, például a gépjárművásárlással kapcsolatban meglehetősen furcsa az, hogy százalékos arányban határozzák meg az autóvásárlási támogatást. Sokkal fenntarthatóbb és igazságosabb lenne, többeket tudnának kedvezményezni akkor, ha egy fix összegben állapítanák meg ezt a támogatást, illetve akár egy maximum kétéves használt gépjárművet is lehetne vásárolni. Így már akkor a valóságra reflektálna az a javaslat, amelyet benyújtottak. [[13.10]] Emellett a mai fiataloknak hatalmas probléma az, hogy hogyan juthatnak lakáshoz, és ennek egy része az, hogy bérlakásprogramra van szükség, amely egyrészt szociálisbérlakásprogram-elemeket is tartalmaz, és az albérletáraknak a kordában tartását: mind a főbérlőknek, mind az albérlőknek a megfelelő jogbiztonság biztosítását tartalmaznia kell. Ám legalább ennyire fontos elem egy érdemi béremelés végrehajtása, amely egyrészt vonatkozik a piaci bérekre, tehát a multinacionális cégek kedvezményezése és a túlóra kiterjesztése helyett érdemi béremelésre van szükség, illetve a közszférában dolgozók esetében számtalanszor elmondtuk, hogy a köztisztviselői illetményalapot 38 650 forintról 60 ezer forintra szükséges emelni. Ez is több százezer család jövőjét határozza meg. Itt szeretnék szót ejteni az egyszülős családokról. Őket a kormány érdemben nem kedvezményezi. Létrehozásra került egy egyszülős központ, de azon túl, hogy ott valamennyi jogi tanácsadáshoz juthatnak esetleg az érintettek, vagy egymással talán könnyebben kommunikálhatnak, érdemi előrelépés nem történt. Arra van szükség, hogy a családi pótlékot, amely tíz éve nem emelkedett, 45 százalékkal, azaz 20 ezer forintra emeljék meg az egyszülős családok esetében, emellett pedig a nem egyszülős családok esetében is egy 30 százalékos emelést javasolunk. Szükséges továbbá a családi adókedvezmény igénybevételének a biztosítása az egyszülős családokra is, hiszen ők jóval kisebb jövedelemmel rendelkeznek, és nem tudják úgy kihasználni ezt az adókedvezményt, mint mások, illetve, hogy részesüljenek az összes nagycsaládos támogatásban. Most, jelen pillanatban Magyarországon 1,3 millió embert érint ez a kérdés. Ők élnek egyszülős családban, több mint 500 ezer gyermekről beszélünk, és azt gondolom, hogy ezt az élethelyzetet senki nem jókedvében választja. Ráadásul óriási szegénységi kockázat fenyegeti az egyszülős családokat, és nagyon sokszor beszélünk az egyedül álló édesanyákról, de itt meg kell említsük azt is, hogy sok édesapa is egyedül neveli a gyermekét. 70 ezer család érintett ilyenformán. Tehát szükséges akár a tartásdíjak megállapításának a rendszerét újragondolni, illetve egyébként akár az igazságügyi eljárások tekintetében is, akár a gyermekelhelyezésekkel kapcsolatban is sokszor segítségre és iránymutatásra lenne szükségük. Egy dolgot engedjenek meg még, hogy kiemeljek: ez pedig a lombikprogram, ahol igen, adott a kormányzat valamivel több pénzt erre, közel 5 milliárd forinttal, de egyáltalán nem foglalkoztak a mentálhigiénés felkészítéssel és segítségnyújtással, a családterápiával; és ami rendkívül fontos lenne még, az pedig a szűrővizsgálatok megerősítése. Tehát mi mindezt a javaslatot be fogjuk nyújtani a Ház elé, mi támogatni fogjuk azt, amit önök idehoztak, hiszen a magyar családokról van szó, viszont sokan kimaradtak ebből a támogatási csomagból és abból, hogy érdemi perspektívát kínáljanak számukra. Mi ezt meg fogjuk tenni, és ehhez kérjük majd az önök támogatását."
7,u2021-05-20-21,OTHER,LMP-frakció,0.469970703125,2021-05-20,0.4015164077281952,"Köszönöm a szót, elnök úr. Tisztelt Képviselőtársaim! Én most a költségvetést inkább a környezetügy oldaláról fogom értékelni, és elmondani az LMP észrevételeit és javaslatait ezzel kapcsolatban. Tudjuk azt, hogy a központi költségvetés, annak a tervezési módja, értékrendje, koherenciája egyértelműen bemutatja, hogy a kormány a köz pénzének a felhasználására tude olyan javaslatot kidolgozni, amely a társadalom egészének a jólétét szolgálja, méghozzá úgy, hogy eközben ennek a környezeti és gazdasági feltételeit is a fenntarthatóság jegyében biztosítani képes. Ez, tudjuk, hogy nem egyszerű feladat, tekintettel a sokrétű igényekre, a korlátozott forrásokra, a rövid és hosszú távú érdekek összehangolásának a szükségességére, és különösen nem egyszerű, amikor a Covid-járvány már csaknem egy éve megbénítja az ország normális működését, és amelynek a kihatásait a társadalomra és a gazdaságra még igen nehéz megbecsülni. Ugyanakkor egy ilyen járvány, éppúgy, mint a gazdasági és a pénzügyi válságok, egyfajta sokkterápiaként hatnak. Végig kell gondolnunk, hogy mely okok vezethettek el ide, jól tudtuke kezelni a helyzetet, illetve hogy mindezekből milyen tanulságot lehet a jövőre nézve levonni. Az elmúlt időszak nyomán gyakorlatilag olyan következtetésekre lehetett jutni, amelyek a zöldpolitikának már több évtizede alapelvei, hogy csak egy egészséges, alkotóképes társadalommal lehet a változó körülményekhez alkalmazkodni, a működésünket helyreállítani, a jövőt építeni. Ezért mindent meg kell tenni az oktatás, az egészségügy, a szociálpolitika, a lakhatás, megélhetés, az élhető tájak és élhető települések érdekében, felkészítve a társadalmat az előttünk álló különböző kihívásokra, mint például az éghajlati változásokra, hogy egy hosszú távon fenntartható és a tényleges szükségleteket kielégítő, önellátó, a kor kihívásaihoz alkalmazkodó gazdaságra van szükség, mert ezzel ki tudnánk iktatni számos, az egészséget és a környezetet terhelő, egy fenntartható zöldgazdaságot korlátozó és egyben az országot kiszolgáltatottá tevő tényezőt. De már most késésben vagyunk, ráadásul a kormány elhibázott politikája miatt rossz úton is járunk. És igen, már világszerte felismerték, hogy tulajdonképpen a természeti környezet és a természeti erőforrások adják létezésünk alapját, és be kell végre látni, hogy a természet és környezet védelme a számtalan és pótolhatatlan ökoszisztéma-szolgáltatás megőrzésével valójában az emberi élet védelme, egyet jelent a családi ezüst védelmével. Az LMP már tavaly is valós zöldfordulatot sürgetett, ehelyett egy fekete, vészjósló fordulatot kellett elszenvednünk, de nemcsak a járvány miatt, hanem azért is, mert a kormány öncélú, saját célú és sokszor értelmetlen dolgokra fecsérelte el a rendelkezésre álló forrásokat, ahelyett, hogy a legsürgetőbb problémákat igyekezett volna megoldani, és egy közjólétet szolgáló jövőbe fektetett volna be. Ennek a kormánynak, sajnos azt tapasztaltuk meg, és ezt nagyon jól láttuk az elmúlt hetekben, hogy igazában a lenyúláshoz van stratégiája, az országépítéshez nincs, és itt utalok a közérdekű vagyonkezelő alapítványok létrehozására is. Ez a költségvetés akár az elvárhatóhoz képest, akár az előző évekhez képest, amely évek költségvetése ugyancsak rosszul tervezett volt, ha lehet, még kevésbé tölti be a valós funkcióját. Ezt a költségvetést elrejtett, hiányzó vagy a felismerhetetlenségig összevont, az érdemi tartalmat elfedő fejezetcímek és több száz oldalon magyarázkodó indoklások jellemzik. Még véletlenül sem lehet kiolvasni belőle, hogy honnan hová lesz képes az ország előbbre jutni általa. A kormány arra játszik, hogy az Országgyűlés e költségvetés megszavazásával egy biankó csekket adjon a kezébe. Ez különösen veszélyes most, amikor láthatóan bizonytalanok a központi költségvetés bevételei, elszabadulni látszik az infláció, az államadósság pedig a 2010-es évek magasságát idézi. A költségvetési dokumentumokban eddig legalább viszonylagos részletezettséggel bemutatták, mire tervez költeni a kormány a központi költségvetésből. Most legfeljebb találgatni lehet, ugyanúgy, ahogyan majd a költségvetés zárszámadásakor is, hogy vajon mire ment el ennyi pénz, hol, milyen célból és kinél hasznosult. A kormány taktikát váltott, legjobb, ha szinte senki semmit nem tud átlátni a pénzügyi manőverekből. Még véletlenül sem áll össze egy nemzeti helyreállítási, alkalmazkodási, a fejlődést átfogóan és kiegyensúlyozottan szolgáló elképzelés, különösen, mert a kormány csak ötletszerűen, világos jövőkép nélkül gyárt terveket a hazai éves központi költségvetés felhasználásához, az ötéves helyreállítási és alkalmazkodási tervhez és a hétéves EU-támogatási kerethez. Tisztelt Képviselőtársaim! Nem a célokhoz rendelik a forrásokat, hanem a források öncélú felélésének a legkönnyebb módját keresik meg. No, akkor fordítsunk egyet a dolgon! Ha már nem írták le, nem kötik orrunkra még nekünk, választott képviselőknek sem az apró részleteket, sem azt, hogy milyen konkrét intézkedések vannak egy-egy fejezeti címsor mögött például a környezet-, természetvédelem egésze egyetlen címsorban jelenik meg , sem azt, hogy azokra konkrétan mennyi jut majd, akkor kénytelenek vagyunk itt és most rákérdezni. [[10.10]] Mi lesz a ketyegő vegyi bombaként működő környezetszennyezések kármentesítésével, az emberéleteket követelő épületek azbesztmentesítésével, a kidolgozott, de a kormány által kiüresített országos levegőterhelés-csökkentési program érdemi végrehajtásával, a környezet-egészségügy felkészítésével az éghajlatváltozás következtében fellépő újabb kockázatok kezelésére, a várható rendkívüli időjárási helyzetek kezelésével? Mi van az alkalmazkodó mező- és erdőgazdálkodással, a talajvédelemmel, amikor pontosan tudni lehet, hogy a magyar mezőgazdaság jelen termelési szerkezete tarthatatlan, a meglévő erdeink pusztulnak, újak telepítésére csökken az esély a szárazodás miatt, és hogy a termőterületeink a rossz irányba támogatott gazdálkodás miatt évről évre csak veszítenek a termőképességükből. Mi van a domb- és síkvidéki vízvisszatartási projektekkel, amelyek helyett a kormány csak az oligarchák öntözési igényeit igyekszik közérdeket sértően kielégíteni? Hol késik a fenntartható tájgazdálkodás ösztönzése? Hol lesznek élhetőbb településeink, ha a kormány inkább elvesz, mint ad ahhoz, hogy megküzdjenek az éghajlatváltozás következményeivel, és hogy emiatt évről évre a mostani járvány áldozatainál még sokkal több, bár a kormányzati statisztika által elhallgatott számú hozzátartozóinkat veszítjük el, például a légszennyezés vagy a kezelhetetlen és a tartós hőhullámok miatt? Messze nem arányos a tervezett ráfordítás például a vízi közművek rekonstrukciója terén, ahol középtávon mintegy 1500-3000 milliárd forint hiányzik. Mikor, miből jön össze időben ez a pénz? Ráadásul a kormány még arra sem hajlandó most sem, hogy megszüntesse a szolgáltatókat sújtó víziközmű-adót. Miközben egy sor halaszthatatlan intézkedésre volna szükség, a kormány megint Paks II. támogatására, tőkeemelésére fordít 270 milliárd forintot. A Központi Nukleáris Pénzügyi Alap megfelelő szintű feltöltése érdekben viszont évek óta nem tesz semmit, így például a kis, közepes és nagy aktivitású hulladék ártalmatlanítása megint csak a közpénzek terhére történik majd. És álljunk meg egy pillanatra! Milyen költségvetés az, ahol 14 milliárd forint jut az autó-motor sport támogatására akkor, amikor a térségi fejlesztési feladatok címen összesen 10 milliárd, energia- és a klímapolitikai modernizáció címen pedig 35 milliárd forint forrást tervez a kormány? Egyszerűen elfogadhatatlan és megdöbbentő! Az is nehezen érthető, hogy miközben fokozott figyelmet kellene fordítani a klímaváltozás által veszélyeztetett természeti értékeink védelmére, a nemzeti parkok, igazgatóságok költségvetési támogatása csökken. Önök beszélnek a biológiai sokféleség megőrzéséről, fontosságáról, de akkor, amikor forrásokat is kellene erre áldozni, akár európai uniós forrásból, akár hazaiból, akkor az ott nem jelenik meg. Ez a veszély. Ez is mutatja, hogy önök csak zöldre festik magukat. Talán az sem véletlen, hogy a környezetügyet nagyon sokszor maga alá gyűrő Agrárminisztérium támogatása az összes tárca közül az egyik legalacsonyabb. Akkor gondolkodjunk el azon, hogy vajon mennyi jut ezen belül a környezetvédelemre nagyon kevés. Mindezek persze csak a legalapvetőbb kérdések voltak, amire gyakorlatilag semmilyen választ nem kaptunk a tervezetből. Márpedig egy ilyen költségvetési tervezet mindig mindent elmond egy kormány gazdaság-, társadalom- és környezetpolitikájáról. De a fő táblák mellett nézzünk néhány érdekes példát is, amelyek szerepelnek nevesítve az indoklásban! Miközben a kormány most már mind a felszín alatti, mind a felszíni vizek nagymértékű öntözési célú megcsapolására adott szinte korlátok nélkül zöld utat, a tervezet a másik oldalon tehát ennek mi a megvalósítási gyakorlata büszkén tartalmazza, hogy a 17. cím Nemzeti Földügyi Központ keretében a mezőgazdasági öntözési célú vízi létesítmények engedélyezésével kapcsolatos szakhatósági feladatok ellátásához 4-, azaz négyfős létszámot rendel. Gondoljuk már végig, hogy az a négy fő majd mire lesz képes, és mennyire tudja valóban ellenőrizni, hogy megfelelő vízi jogi engedélyeket adjanak ki. Ez gyakorlatilag semmire nem elég, önök ezzel mindent elmondanak. És évek óta ismételten elmondjuk, hogy a nemzeti parki igazgatóságok által működtetett 262 fős ezt jegyezzük meg, 262 fős természetvédelmi őrszolgálat kapacitása kevés. Hiszen a területi illetékességük kiterjed az ország teljes közigazgatási területére. Dolguk többek között közel 850 ezer hektár egyedi jogszabállyal létesített, országos jelentőségű védett természeti terület, az ezzel átfedésben lévő 2 millió hektár Natura 2000 terület őrzése, megóvása, károsításának, veszélyeztetésének megelőzése. Tisztelt Ház! Kérdezem: erre miért nincsen forrás, ha szükségesnek és fontosnak tartjuk a természeti értékek megőrzését? Tisztelt Ház! Ez a költségvetés azt mutatja, hogy a kormány nemhogy zöldfordulatot nem akar venni, hanem egyszerűen hátraarcot mutat a fenntarthatósági, éghajlatvédelmi, környezetvédelmi kérdésekben. Ez a fajta értetlenség, érzéketlenség és cinizmus méltatlan a magyar néphez. A magyar embereknek alkotmányos joga, mondhatnánk jussa van az egészséges környezethez, a természeti erőforrások és értékek jelen- és jövőbeni megőrzéséhez. Ez a költségvetés viszont mindezt semmibe veszi, ezáltal Magyarország érdekeit sérti. Az LMP ezért ezt a megalapozatlan, átgondolatlan és felelőtlen tervezetet nem fogja tudni támogatni. Köszönöm a figyelmet."
7,u2021-05-19-93,OTHER,DK-frakció,-0.98828125,2021-05-19,0.9928188920021057,"Köszönöm szépen. Nagyon tanulságos így hallgatni az egymást követő kormánypárti hozzászólásokat, kevés kivételtől eltekintve ugyanis önök nagyon keveset beszélnek erről a költségvetésről, nagyon keveset beszélnek erről az évről, és nagyon sokat beszélnek 2008-ról meg ’94-ről vagy ’95-ről azt hiszem, ’95-ről , akkor volt a Bokros-csomag. Azt kell mondanom, hogy ez mutatja azt, hogy önöknek nincs mondanivalója a jelennek, és nem mernek beszélni arról, hogy mi van igazából ebben a költségvetésben. Nem mernek beszélni arról, hogy ez a költségvetés valójában csak keveseknek, az önök holdudvarának, a barátaiknak, a rokonaiknak és üzletfeleiknek hoz jót, és nem az országnak. Tudja, államtitkár úr, itt Dudás képviselő úr kis falvakba invitálta önöket, de én György államtitkár úrnak azt mondom, hogy nem kell kis falvakba menni, üljön föl a metróra, menjen el a végállomásra Kőbánya-Kispesten, és mondja el ott az embereknek, hogy nem került válságba a munkaerőpiac, csak átalakult. Mondja ezt azoknak az embereknek, akik fél évet vagy egy évet voltak munka nélkül, akiket részmunkaidőben foglalkoztattak töredék pénzért, akik a korábbi biztos állásuk helyett most feketén vagy szürkén vannak foglalkoztatva pizzafutárként. Mondja meg nekik, csak utána gyorsan szaladjon, mert nekik is lesz véleményük. Tudja, ha megkérdezzük az embereket és nem ezeket a statisztikákat használjuk, amikből nyilván önök korlátlan számban tudnak hamisítani és előállítani, ha erre szükség van , akkor el fogják mondani azt, hogy milyen azokban a panelházakban élni, és nemcsak panelházakban, de régi társasházakban, amiknek a felújítására nem jut forrás, nem kérik rá az uniós forrást, és nem biztosítanak hazai forrást, milyen élni azokban a házakban, ahol az utcát fűtik drága pénzen, ahol rossz a lift, rossz a szemétledobó, ahol tönkremennek a lakások, merthogy ők valahogy nem férnek bele az állami támogatásokba, vagy ha bele is férnek, nem tudják megfizetni a sokmilliós önrészeket. Menjenek el azokhoz az emberekhez, és mondják el nekik, hogy minden rendben van, akiknek műtétekre kell várniuk fél évet, egy évet, akiknek vizsgálatokra kell várni 2-3 hónapot, akik sorban állnak a rendelőintézetekben, akiknek nem jut orvos és ápolónő, mert önök olyan jól menedzselik az egészségügyet. Mondják el a nyugdíjasoknak, akiket egyébként a svájci indexálás megszüntetésével sok százezer forinttal vertek át az elmúlt években, amikor sokkal magasabb volt a béremelkedés, mint az infláció. Mondják el, hogy most azzal, hogy kétheti nyugdíjjal többet adnak jövőre, megoldották minden problémájukat, meg a mai 800 forintos nyugdíjemeléssel minden gondjukon túl vannak. Mondják el azt azoknak az embereknek, akik nem tudják befizetni a villanyszámlát meg a gázszámlát, mert dönteniük kell, hogy számlát fizetnek vagy esznek, hogy egyébként önök a rezsicsökkentéssel mindent megoldanak. Vagy mondják el azoknak a családoknak, akiknek miközben a miniszterek fizetése kétszeresére nőtt 2008 óta, azóta a családi pótlékukat egy fillérrel nem emelték meg, hogy nekik aztán minden problémájuk meg van oldva. Önöknek más dolgok fontosak: a vadászati világkiállítástól Mészáros Lőrinc szállodáiig, nekünk viszont ők fontosak: a nyugdíjasok, a családok, a nehéz sorban élő emberek, a társasházakban és panelházakban élők. Mi olyan módosítókat fogunk benyújtani, amik nekik segítenek. Újra be fogom nyújtani a Kőbányát és Kispestet érintő módosító indítványaimat is. Lesöpörték őket az előző években. Mondjanak rájuk nemet! Mondjanak nemet arra, ha mernek, hogy nem kell felújítani a Kőbánya-Kispest vasútállomást, mondják ki, ha merik, hogy nem kell felújítani a Kőrösi Csoma Sándor Művelődési Központot, mondják ki, ha merik, azt, hogy nincs szükség arra, hogy egyébként nagy forgalmú városi főutak Kőér utca, Ady Endre út, Üllői út ne sorompóval, felszíni kereszteződéssel menjen át a vasúton, és ne álljanak ott órás dugók időnként. Jöjjenek oda, és mondják el ezt az embereknek! Mondják el azt, hogy nincs szükség Kispesten az egészségügyi központ további felújítására, ennek a folytatására! Mondják ki, hogy önök elveszik a pénzt az önkormányzatoktól, és ezért nem jut az utakra. Ezt mondják ki, de álljanak eléjük! Itt a parlamentben könnyű a statisztikák mögé bújni. Ott az emberek Kőbányán és Kispesten tudják, hogy az ő életük milyen, és tudják azt, hogy ettől a kormánytól milyen segítséget kapnak. Megmondom: semmilyet. Köszönöm szépen."
7,u2017-10-19-28,OTHER,JOBBIK-frakció,-0.990234375,2017-10-19,0.07468786090612411,"Tisztelt Elnök Úr! Tisztelt Ház! Voltak illúzióim arról, hogy egy szakmai alapú vita fog folyni arról, amiről a zárszámadás egyébként szólna, az érintett költségvetési időszak számainak megvalósulásáról, valamint annak mikéntjéről. De a helyzet az, hogy egyrészt az előterjesztő sem tisztelte meg ezt a vitát olyan szinten, ahogy kellett volna, és a kormánypárti képviselőtársainktól valami elképesztő tervezési jelentéseket meg pártértekezleti kiszólásokat hallottunk. Én nem szimpatizálok az MSZP-vel, a gazdaságpolitikájával pláne nem, de tőlük nem hallottam a parlamentben az utóbbi években ilyen szintű pártbizottsági ülésekre illő felszólalásokat. Egészen elképesztő! Tehát ha bárki itt azt meri mondani, hogy ennek a kormánynak a gazdaságpolitikája a társadalom minden szegmense számára érzékelhető módon teljesen rendben volt, az egyszerűen hazudik! Tehát, képviselőtársam, ön nem mond igazat. Kiindulhatunk alapokból, statisztikai adatokból: amíg Magyarországon a demográfiai tél ennyire sötét és mély, mint most, tehát ameddig a fogyatkozásunk ilyen szintű, mint jelen pillanatban, addig eleve megmosolyogtató bármiféle társadalmi, gazdaságpolitikai vagy akár csak politikai sikerről beszélni. De a helyzet az, hogy ha a társadalom minden szegmense érzékelte volna az önök csodálatos jótéteményeit, akkor vélhetően nem szavaztak volna a lábukkal több százezren, nem hagyták volna el ezt az országot. Egyáltalán nem kalandvágyból tették mindezt, de egészen elképesztő, hogy a kormányzatnak semmiféle válasza nincsen erre a brutális kihívásra. Tehát jelen pillanatban ott tartunk, hogy a magyar informatikai piacról tízezrével hiányoznak munkavállalók, az egészségügyből tízezrével hiányoznak olyanok, akik vagy ott dolgoznak, vagy pedig a bedolgozói láncnak valamelyik részén helyet foglalnak. Most már azt is látjuk, hogy stratégiai ágazatokból hiányoznak az emberek, azért, mert ők elmentek Magyarországról, mert az önök által keltett és teremtett gazdasági és politikai klímában egész egyszerűen nem tudtak megmaradni, akaratuk ellenére sem. Értem én az izzadtságszagú próbálkozásaikat, hogy visszamutogatnak a 2010 előtti időszakra, de ez már-már röhejes. Könyörgök, hét év telt el azóta, egész egyszerűen hiteltelen erre hivatkozni! [[11.50]] Az előttünk fekvő zárszámadásból is alapdolgok nem derülnek ki. Alapfeladataikat nem látták el bizonyos szervek, hiszen sajátos magyar gyakorlat, hogy ilyenkor a kormányzat gazdaságpolitikájáról szoktunk beszélni. Egyértelműen annak értékelésére kerül sor a zárszámadás alkalmával, de itt lenne azért a kormánynak egy számviteli és jogi felelőssége; annak megítélése, ugye, elsősorban a Számvevőszék jelentésére tartozna. Ez lenne a legfontosabb produktuma, de itt nagyon erőteljes hiányosságokat vélünk felfedezni. Ugyanakkor muszáj pár szóban kiutalnom a gazdaság növekedési ütemére, hiszen ez a korábbi évekhez képest egyértelműen megtorpant - már a növekedés üteme. A GDP 2015-höz és az előirányzott 2,5 százalékhoz képest csak 2,2 százalékkal nőtt, és persze mondták, hogy ezt ne említsük, hogy mindez elmarad a régió országainak növekedési ütemétől, de nemcsak a régió országainak növekedési ütemétől maradt el, hanem a hasonló cipőben járó országokétól. Nyilván nem Németországhoz hasonlítjuk, nem Franciaországhoz hasonlítjuk magunkat, de a különböző bázis okán arra is dőreség hivatkozni, hogy ez a növekedési ütem adott esetben magasabb, mint a fejlett nyugat-európai gazdaságoké. Sőt, én az önök helyében már Csehországhoz sem mérném magunkat e tekintetben, hiszen ott is annyiban más a gazdasági szerkezet, annyival fejlettebb a gazdaság, hogy tulajdonképpen ez az összehasonlítás elveszítette létjogosultságát. Érdemes lenne megvizsgálni ezt az adatsort az uniós források, az uniós forrástömeg nélkül. Hiszen mondhatják itt, hogy gyakorlatilag lehozott Magyarország egy olyan évet, amikor az uniós források hatása alig érvényesült. A helyzet az, hogy a számok mást mutatnak. Az érintett időszakot is vizsgálva az európai uniós statisztikák számai szerint az uniós támogatások Magyarországon mintegy 80 ezer fejlesztéshez járultak hozzá. Órákig tudnék kötözködni, hogy ezek közül mennyi volt a teljesen értelmetlen, mennyi volt az, ami értelmes, produktív munkahelyeket nem teremtett. Nagyon sok kritikám van ezen a területen az önök irányába is. Példának okáért az otthonteremtés tekintetében, tehát mondjuk, egyszerű polgárok számára a lakások felújításához miért nem nyitottak meg uniós forrásokat, miközben ezt megtehették volna, de önök csak a közintézményekre korlátozták ezt a rendszert, de akkor is meg kell hogy jegyezzük: az uniós köldökzsinór nélkül sajnálatos módon - mert nem vagyok ellendrukker, de - a magyar gazdaság nem áll meg a lábán. Itt azt is látjuk, hogy az előrejelzések 4,1 százalékos, jövőre 4,3 százalékos növekedésről szólnak. Ennek az alapjai nemcsak a letett anyagból hiányoznak, de abból a statisztikai sorból is, amit ha 2010 óta vizsgálunk, azt látjuk, hogy 3,7 százalékos növekedés talán a legmagasabb. Ezt is nagyon komoly kipörgő hatások alapozták meg, de szerencsére volt egyszer ekkora növekedésünk. A jellemző viszont a 2-vel, az 1-gyel kezdődő, sőt mínuszos adatokat is találunk. Tehát ezen optimista várakozásokat nem biztos, hogy a tények és a valóság alátámasztják. Ami ugyanakkor a növekmény tekintetében még nagyon furcsa, az egy főre jutó GDP alapján számított rangsor. Itt ugyanis azt látjuk, hogy 11 kelet- és közép-európai ország közül már csak a 2004 után csatlakozott Romániát, Bulgáriát és Horvátországot előzzük meg, tehát egy újabb olyan rangsorral szembesülünk, ahol Magyarország nem tudta érdemben javítani a pozícióit. Ami viszont számomra hosszú távon sokkal inkább aggasztó, az a beruházási hányad tekintetében mért mutatószámok összessége, hiszen itt ismét 20 százalék alá kerültünk, államtitkár úr. Ön egy hozzáértő államtitkár, aki tisztességesen válaszol a tisztességesen feltett kérdésekre, hozzáteszem, ezzel kisebbségben van, kisebbségben van az államtitkárok között, de én nagyon tisztelem a munkásságát, ezért várok el öntől egy szakmailag megalapozott választ, hogy az alábbi dicshimnuszok fényében hogyan értékelhető az, hogy 19,2 százalék az előirányzott 20,6 százalék és a 2015. évi 21,9 százalékkal szemben a GDP beruházási hányada. Tehát milyen folyamatok indokolják ezt? És főleg a következő évek tekintetében mire számíthatunk, ha a beruházási hányad tekintetében újfent csökkenés mutatkozik? Azt is látnunk kell, hogy az államadósság menedzseléséről már sokkal szerényebben beszélnek kormánypárti képviselőtársaim, mint 2010-ben, 2011-ben. Pár székkel arrébb ugyanitt ültem az előző ciklusban is, és emlékszem azokra a dicshimnuszaikra, hogy most fejlődő pályára áll a gazdaság, ki fogjuk nőni az államadósságot. Ezt szocialisták és önök is mondták körülbelül hasonló retorikai elemek használatával. Kiderült, hogy ez a kinövés tulajdonképpen lehetetlen, és azóta is évente átlagosan mintegy 1000 milliárd forinttal tovább nő az államadósság. Erre szoktuk kapni a riposztot, hogy ezt GDP-arányosan érdemes nézni, hiszen a piaci szereplők többsége ez alapján vizsgál, és ez alapján hozza meg ítéletét. Ez igaz lehet, én el tudom fogadni. Csak amíg azt látom a mindenkori költségvetésben - és most ennek számainak megvalósulását vizsgáljuk -, amíg azt látom, hogy éves szinten ezermilliárdos teher fölött van csak a kamattörlesztés minden egyes évben, addig azt kell hogy levonjuk következtetésként, hogy az államadósság-kezelés menedzsmentje tekintetében nem változott semmi, tehát nem igazán látjuk a folyamat végét. Államtitkár úr, adódik a kérdés, hogy mikor nőhetjük ezt ki. 120 év múlva? 160 év múlva? Fel lehet rajzolni játékból a folyamatábrákat, hogy ilyen, mondjuk, GDP-arányos csökkenési ütem mellett mikorra képzelhető el az, hogy mondjuk, 500 milliárd forint alá csökken évente csak a kamatkiadások volumene. De azt látjuk, hogy szinte esélytelen megszabadulni ettől a tehertől. Tehát lehet, hogy az államadósság-menedzsment egy másfajta módját kellene választani, vagy legalább végiggondolni ezt, vagy legalább szakmai vitákat folytatni a kérdésről. Ami viszont felháborított kormánypárti képviselőtársaim szavaiban, az a foglalkoztatottság szintjének javulására utaló kiszólások egymás utáni tömege, hiszen itt önök nettó hamisítást követtek el. Tehát hamisították a statisztikát, a mai napig ezt teszik. Tegnap már szó volt erről. Még arra a gyalázatra is képesek voltak, amelyekre az általam egyáltalán nem tisztelt szocialista gazdaságpolitika sem volt képes, hiszen a szociálliberálisnak nevezett évek során sem követték el azt a pofátlanságot, hogy a diákmunkásokat teljes értékű adófizető munkaerőként beleszámították volna a statisztikába. A diákmunkásokat, kérem szépen! Önök ugyanebbe a statisztikába beleértik azokat is, akik hetente adott esetben csak egy órát dolgoznak. Ugyanazon a soron említik őket, mint a naponta 8 órát a munkahelyükön töltő adófizető honpolgárokat. Nem baj, hogy ezek az emberek legalább 1 óráig megfogják azt a kapát vagy a munka végét, ezt bátorítani kell és erősíteni, de hazudni nem kell. Nem kell azt mondani, hogy ezek egyenértékű, a társadalom produktív szférájában adót befizető, a költségvetés bevételi oldalát nagymértékben duzzasztó munkahelyek, mert nem azok, tehát igazat kellene mondani. Ugyanezen statisztika jórészt tartalmazza még mindig a külföldre vándorolt magyarok egy részét is, tehát ha ezt a három manipulatív tényezőt összeadjuk, akkor azt látjuk, hogy több százezres különbség jön létre, és ez a több százezres különbség már nem támasztja alá a kormányzat azon kiszólásait, miszerint itt a termelő, produktív szférában munkahelyek tömege jönne létre. Azt is látnunk kell, hogy látszik az, hogy a foglalkoztatottak állományát a közfoglalkoztatással hígították fel, hiszen a munka társadalmi termelékenysége egyértelműen csökkent, és nem szerintem, hanem a mutatószámok alapján. A termelékenység növekedési üteme 2016-ban egy könnyen tetten érhető szám, mínusz 1,1 százalék. Tehát a termelékenységi mutatók jegyében csökkent Magyarország teljesítménye, és hosszú távon ez az, ami a leginkább befolyásolja majd mind a gazdaságpolitikánkat, mind a fejlődési kilátásainkat, attól függetlenül, hogy a reálkeresetek hogyan alakultak, mert én nagyon örülök annak, ha ezek növekednek. Tehát nemhogy ellendrukker nem vagyok, de bátorítok minden olyan kormányzati lépést, ami efelé mutat. Viszont azt is látnom kell, hogy míg a kormányzat örül annak, hogy fogyasztási típusú adókat pörget fel elképesztő módon, addig az adócsökkentési szándékait nagyon nehéz komolyan venni, hiszen a 27 százalékos világrekorder áfa olyan nemzetstratégiai ágazatok cikkein is szerepel, mint adott esetben a gyermeknevelési cikkek vagy olyan alapvető fogyasztási cikkek, amelyek nem kerültek be ebbe a szűk körbe, ahol az alapvető élelmiszerek áfája tekintetében legalább némi engedmény történt. Ez még mindig a fogyasztói kosár egy számjegyű százaléknyi részére korlátozódik.Tehát még mindig elmondhatjuk azt, hogy mondjuk, egy nyugdíjas fogyasztói kosár tekintetében érdemi engedményt az alapvető élelmiszerek áfacsökkentése nem tudott hozni, tehát ezt teljes körben kellene megvalósítani, nem csak kozmetikai jelleggel. De azt látjuk, hogy a 27 százalékos áfa egyébként nemcsak különböző csalási formák melegágya, de pontosan a gazdaság kifehérítése ellen hat, ellen mutat, a szürkegazdaság bizonyos formáit is fenntartja, ugyanakkor elképesztő terhet jelent főleg a szegényebb, nehezebb sorban élő családok számára. És azt is látjuk, hogy amikor az otthonteremtés szempontjából dícséri saját magát a kormány, megint csak tévedést követ el, hiszen azt látjuk, hogy a gazdagabb, szerencsésebb társadalmi osztályok tekintetében, mondjuk, a CSOK lehet, hogy jól kihasználható forma, lehet, hogy ilyen volt a végtörlesztés is kedvezményes, 180 forintos árfolyamon, amit a mai napig nem tudtak megindokolni, hogy egyes devizahitelesek miért 180 forinton végtörleszthetnek, mások, a szerencsétlenebbek pedig miért majdhogynem piaci árfolyamon, tehát 256 forint körül, akkor is, ha mondjuk, 155-ön vették föl az úgynevezett hitelüket. Tehát ide is egy indoklás azért ennyi év után már illene, hogy mégis mi indokolta ezt a különbözőséget. [[12.00]] De azt látjuk, hogy a devizahitel-károsultak tömege Hargitai képviselőtársamnak azzal a kijelentésével biztosan nem ért egyet, hogy a társadalom minden szegmense előreléphetett egyet. Szilágyi György barátom volt az, aki azt mondta, hogy igen, előreléphettek azok is önöknek köszönhetően, akik a szakadék szélén álltak, a devizahiteleseket ugyanis ott hagyták az út szélén, átverték a Bankszövetséggel lepaktálva. Miközben minden környező országban elindult a folyamat, szerintem nem vicces ez annyira, de ahogy gondolják, tehát elindult a folyamat minden országban a felvételkori árfolyamon történő átváltás felé, egyedül Magyarországon fordult elő az a gyalázat, hogy ezermilliárdos tömeget vontak el a tulajdonosoktól és írtak jóvá az érintett kereskedelmi bankok számláin. Nyilvánvaló módon az évszázad pénzügyi átveréséről beszélünk. Én nagyon sajnálom, hogy ez a kormányzat még mindig asszisztál mindehhez, vagy legalábbis megpróbál nem tudomást venni erről. Ennek nyilván meglesz a következménye, a választópolgárok ezt nem fogják elfelejteni. Azt is látjuk ezen papirostömeget vizsgálva, hogy leginkább az állami vagyonnal való gazdálkodás kapcsán tehetünk még észrevételeket. Itt látunk olyan hiányosságokat, amelyek értelmében egész egyszerűen az állami vagyon változásáról a zárszámadás nem mond eleget, vagy éppen nem mond semmit. Mondhatnám azt, hogy hiányzik az ország leltára. Évek óta mondjuk, hogy tulajdonképpen a családi ezüst összetételéről nincsen semmilyen tudomásunk, pedig ez egy régóta megtett, ha jól emlékszem, 2010-ben megtett vállalás. Egész egyszerűen azt látjuk, hogy az állami vagyonnal való gazdálkodás egy-egy tényszáma látható, rendszerben, táblázatban, összefüggő módon mindez nem; idézek: „Az állami vagyonnal való gazdálkodás kapcsán a 2016. évre a költségvetés 231,2 milliárd forint összegű bevételt tartalmazott, amelynek nagyságrendjét az értékesítésekből eredő befizetések határozták meg.” Mindannyian nagyon jól tudjuk, hogy ez mit jelent, vagyonelemek eladását, értékesítését jelenti. Ezek kifejtése, alátámasztottsága, gazdasági megtérülési mutatói, adott esetben alternatívák felvázolása viszont szinte tökéletesen hiányoznak. Amit viszont látunk, hogy a kiadási főösszeg tekintetében sem volt annyira pedáns és annyira szigorú magával szemben a kormányzat és az őt vizsgáló szervek sem. Azt látjuk, hogy a kiadási főösszeg az idézet szerint 421,7 milliárd forinttal növekedett. Ehhez képest további 2067 milliárd forinttal, példátlanul nagy összeggel lett több az összkiadás. Azt látjuk, hogy költségvetési jogi szempontból ez brutálisan nagy probléma, hiszen ezt az összegtömeget önök parlamenti felhatalmazás nélkül költötték el. Látjuk azt, hogy a maga idejében nem hoztak be még egy költségvetési módosítást azt illetően, hogy van egy ekkora maradvány, azt el szeretnék költeni erre vagy arra, kérik az Országgyűlés hozzájárulását ehhez. Nem, önök ezeket a százmilliárdokat az Országgyűlés felhatalmazása nélkül verték el ilyen vagy olyan célokra. Azt is látjuk, hogy egy német parlamentben egyszerűen nem fordulhatna elő, a parlament felhatalmazása nélkül ugyanis ott a szövetségi kormány egyetlenegy centet sem költhet el az államkasszából. Megint csak egy olyan hungarikumot találtunk, amely elképesztő módon károsan hat a magyar gazdasági folyamatokra, a közbizalomra egyaránt. Azt is látjuk, vannak elképesztő túlköltések. Például a Külgazdasági és Külügyminisztérium 1-7. címének módosított kiadási előirányzata majdnem 120 milliárd forint, a tényleges kiadás pedig 162,9 milliárd forint volt. Tehát ez a 43,5 milliárd forinttal történő túllépés egyáltalán nem tudjuk, hogy milyen felhatalmazás alapján történt meg. Azt is látnunk kell, hogy a minisztérium egyes címeinek módosított előirányzatai esetében ezek a tételek egyeznek, a tényleges kiadások esetében viszont nem. A számviteli fegyelmet sem sikerült annyira komolyan venni, mint egyéb korábbi esetekben egyébként igen. Pontosan az ÁSZ szemére vethető az, hogy a közpénzek kezeléséről, a költségvetési kiadásokról szóló kormányzati számadás észszerű részletezése egész egyszerűen nem történt meg. Az ÁSZ-szal kapcsolatban már régóta vitákat folytatunk. Az előző ciklusban még Nyikos László képviselőtársam volt az, aki nagyon-nagyon sokszor felvetette önöknek azt, hogy tulajdonképpen az ÁSZ csak egyfajta megfelelőségi ellenőrzést végez, tehát a nemzetközi gyakorlatnak megfelelően bizonyos ellenőrzési típusokat egész egyszerűen kihagy a tevékenységéből, nem alkalmazza a klasszikus értelemben vett pénzügyi ellenőrzést, amit nyugati piacokon megszoktak, alkalmaznak. Ezen megfelelőségi ellenőrzéseik definíciója is legalábbis homályos, vagy mondhatjuk, szakmai viták folynak erről. Arra ki sem térek, hogy több száz olyan magyar helyhatósági önkormányzat van még mindig, amelyet senki semmilyen szempontból nem ellenőriz a pénzügyi teljesítések tekintetében. De itt a konkrét kérdéseket illetően azt el kell hogy mondjuk, az ellenőrzés típusa, annak következtetései legalábbis kérdőjeles szakmai alapon történtek. Egy utolsó nagyon kemény pont az, ami szintén megmagyarázhatatlan, hogy az állam mind 2015-höz képest, mind pedig a költségvetési törvényben előirányzotthoz képest sokkalta többet költött saját magára. 2010-ben itt divatos toposz volt az, hogy le kell építeni a bürokráciát, csökkenteni kell az önök apparátusában részt vevők számát, adott esetben a terhelésüket növelni, nyilván ez ugyanazt jelentette volna, de a valóság ezzel szemben azt mutatja, hogy Magyarországnak sohasem volt ennyi, a minisztereken kívül további 200 fő hivatalnoka, akiket titkárságok, kabinetek, külső megbízottak egészítenek ki. Ki kell jelenteni most már ennyi év távlatából, hogy a kormány elvesztette azt a harcot, amit a bürokrácia leépítése ellen hirdetett. Nem biztos, hogy ez baj lenne. Tehát ha meg tudnák indokolni azt, hogy ez a hatalmas apparátus milyen teljesítmény érdekében van itt, milyen mutatószámok alapján, mennyit hozott Magyarországnak, mennyit hozott az államkasszának, akkor ez egy indokolható, racionális döntés is lehetne, de ilyesmire még csak kísérletet sem tettek. Addig azt látjuk, hogy a főhivatalnokok és az alkalmazottak tömegein keresztül a magyar bürokrácia horrorisztikus méretű, mindez természetesen a hatékonyság ellen hat. Azt kell hogy mondjuk, ez az egész kaotikus ábra, ami kirajzolódik mind a zárszámadásból, mind pedig az ÁSZ dokumentumából, arra enged következtetni, hogy érdemi elmozdulást, rendszerszintű változást ez a kormányzat nem tudott elérni. De én még ezt az egészet el tudnám fogadni egy esetben, ha a nemzetstratégiai céljainkat, a legmélyebbeket teljesítettük volna, tehát adott esetben az egészségben várható módon eltöltött évek száma gyarapodott volna a magyar emberek esetében, ha az élve születések száma nagymértékben nőtt volna. Itt nem az 1,25-ről 1,43 százalékra való elmozdulásra gondolok a termékenységi rátában, hiszen ahogy a Ratkó-unokák korosztálya és ahogy a várhatóan még utolsó nagyobb méretű korosztály kipörög abból a korból, amikor még gyermekvállalásra nagy eséllyel adja a fejét, akkor ezek a mutatószámok is éles zuhanásba fognak kezdeni. Remélem, hogy nem így lesz, de a statisztika makacs dolog; még ha meghamisítják, akkor is enged következtetéseket levonni. Amikor az élve születések száma, mondjuk, elhagyja a százezret, vagy legalább tendenciaszerűen kirajzolódik az, hogy Magyarország felfelé indult ezen a legeslegfontosabb területen, vagy a kivándoroltak közül sikerül hazacsábítani értelmes motivátorokkal és tényezőkkel, mondjuk, százezres nagyságrendű embertömeget, akkor azt mondom, hogy bizony ez a költségvetési politika, bár olyan, amilyen, a végeredményét tekintve legalább pár területen sikeres. Sajnálatos módon ezt nem mondhatom, és csak a reményemet oszthatom meg arra nézve, hogy az összes képviselőtársam egyetért abban, hogy Magyarországon a legfontosabb problémánk a népesedési katasztrófánk. Ennek elhárításának kellene alárendelnünk lényegében mindent, valamint a kivándorlási spirál lassításának. Ha már itthon vagyunk, akkor nyilván az egészségben várhatóan eltöltött életévek számának növelése lehetne az a másik motivátor, amelyet ha sikerül elérnünk, akkor le tudunk tenni a magyar honpolgárok elé az asztalra annyit, hogy legalább reményt adunk számukra a jövőt illetően. Köszönöm a figyelmet. [[Taps a Jobbik padsoraiból.]]"
7,u2020-06-10-51,OTHER,DK-frakció,-1.0,2020-06-10,0.9902585744857788,"Köszönöm, elnök úr. Államtitkár Úr! Tisztelt Ház! Képviselőtársaim! A kormány a 2021-es költségvetés tervezése során igen kevés szempontot vett figyelembe, így marad gyakorlatilag a gyávaság és a gyengeség költségvetése. Nem mer szembenézni a tényekkel és gyáván az út szélén hagy rengeteg embert.Az egész járvány- és veszélyhelyzethez hasonlóan a költségvetés is kicsinyes politikai bosszúállás eszköze lett. Nem tanult 2019 őszéből, és azt gondolja tévesen, hogy további bekeményítéssel a hatalmának idejét ki tudja nyújtani. Ennek érdekében az Orbán-kormány az önkormányzatok mozgásterének durva korlátozását tervezi. Mindezt akkor, amikor az önkormányzatok fokozott terhet vállaltak a járvány elleni küzdelemből, közvetlen segítséget nyújtva a bajbajutottaknak, bevásároltak, gyógyszereket váltottak ki az idős lakosok számára, fizetési moratóriumot hirdettek a tulajdonukban levő üzlethelyiségek bérleti díjára, az állásukat vesztettek számára anyagi támogatást nyújtottak, a kórházakból hazazavartak, hazaküldöttek hozzátartozóit ápolási díjban részesítették, és még napestig lehetne sorolni az önkormányzatok áldozatvállalását a polgáraik egészsége és anyagi boldogulása érdekében. Niedermüller Péter, Soproni Tamás éjt nappallá téve küzdött Erzsébet- és Terézváros lakóiért. Ezért cserébe mit kaptak a kormánytól? Semmit. Sőt, még ettől is kevesebbet, mert a meglévő bevételeiket is kurtította a kormány. S ha már ez olyan jól sikerült, akkor felmerült benne, hogy miért ne lehetne ez a forrásmegvonás folyamatos, nemcsak erre vagy a jövő évre. Ez a költségvetési tervezet erre is választ adott. A kormány állandósítani akarja az önkormányzatok megsarcolását, a végletekig ki akarja véreztetni a településeket és a kerületeket. A kormány egyfolytában arra hivatkozik, hogy az önkormányzatoknak szolidárisnak kell lenniük, és hozzá kell járulniuk a járvány elleni védekezéshez. Ezt a hazug érvelést két dolog azonnal leleplezi. Egyrészt még ebben a nehéz helyzetben is több tíz milliárd forintot szór szét focistadionok építésére, egyházi épületek felújítására, másrészt az önkormányzatoktól történő elvonásokat nemcsak ebben a járvány sújtotta évben, hanem egészen 2024-ig kívánják fenntartani. Van itt pénz, kérem, a költségvetésben, csak a fontosabb célokra kell ezt a fideszeseknek felhasználni. Ez az oligarchák hizlalása, és ennek árát az önkormányzatok és az ott lakók fogják kifizetni. Terézvárosban… [[Pillanatnyi szünetet tart és lapoz a jegyzetei között.]] Kifizetni. Bocsánat! [[Font Sándor közbeszól.]] Akkor lenne ilyen bátor, amikor a saját önkormányzata érdekében feláll, és azt mondja a kormánynak, hogy fizessen már valamennyit [[Font Sándor: Megtettem!]] [[Font Sándor: Megtettem!]] , de ezt nem teszi! (Font Sándor: Megtettem!) Melyek ezek a tételek? A gépjárműadó. A kormány az önkormányzatok által felhasználható gépjárműadó-bevétel teljes összegét elvenné a településektől 2021-ben is, miközben a beszedés feladatát és költségeit náluk hagyja. Az általam képviselt két budapesti kerület közül Erzsébetváros példáján látszik az, hogy a már elvont 110 millió forint gépjárműadó mellett a parkolási díjak és a közterület használatáért járó díjak kormányzati elengedésével megfosztotta a kerületet további 190 millió forint bevételtől. Összességében tehát Erzsébetváros csak a közvetlen kormányzati elvonásoknak köszönhetően elesett mintegy 300 millió forint bevételtől, de hasonló a helyzet Terézvárosban is. Szolidaritási hozzájárulás. Míg 2020-ra még csak 43 milliárd forintot irányoztak elő erre a tételre, 2021-re már 160 milliárd forint szerepel ezen a soron. Budapestnek lényegesen többet kell fizetnie szolidaritási hozzájárulásként. Mára mindenki számára nyilvánvalóvá vált, hogy nemcsak egy évre tervezi a kormány a hozzájárulás megemelését, hanem 2024-ig. Ez az önkormányzatok számára teljes mértékben elfogadhatatlan. Erzsébetvárosban a járvány miatt mintegy 200 millió forintos többletkiadás merült fel, de az önkormányzat idei költségvetési egyenlege összességében 2,5 milliárd forinttal romlik. Még egyszer mondom: 2,5 milliárd forinttal. Terézvárosban a „Terézváros melléd áll!” koronavírus-vészhelyzeti szociális program költségeinek megtérítése 300 millió forint plusz költségvetési kiadást igényel. Annak érdekében, hogy az önkormányzatok visszanyerjék a tényleges cselekvőképességüket, a kormánynak haladéktalanul meg kell térítenie a járványügyi vészhelyzet miatt felmerült rendkívüli kiadásokat, vissza kell adnia az elvont bevételi forrásokat, mindenekelőtt a gépjárműadót, gondoskodni kell az alulfinanszírozott és/vagy pazarló állami fenntartású intézményrendszer megfelelő gazdálkodásáról, ugyanis az önkormányzatok jelentős forrásokkal segítik a területükön működő ilyen intézményeket, miközben azok működésébe semmilyen érdemi beleszólásuk nincs. Az önkormányzatoktól történő forrásmegvonásokon túl több, évek óta sürgető feladat elvégzéséhez is szükségesnek látjuk többletforrásokat biztosítani. [[15.00]] A teljesség igénye nélkül a következő területeken szeretnénk, ha a fideszes képviselők is támogatnák az önkormányzatokat. Külön kell szólni az egészségügyi ellátás önkormányzatokat érintő anomáliáiról. A kormány költségvetési tervezetében a 2020-as tervben gyakorlatilag azonos színvonalon tervezi a háziorvosi és a háziorvosi ügyeleti ellátást, holott épp az elmúlt időszak bizonyította, hogy nem elegendőek a rendelkezésre álló források. Az egészségügy állapotára szintén választókerületemből hozok egy példát. Évek óta rendszeresen kezdeményezem az általam képviselt területek ellátásáért is felelős Péterfy Kórház intézetfelújítását. Az új önkormányzat vezetése a megalakulást követően szinte azonnal levelet írt Kásler Miklósnak, és elhívta egy kórházbejárásra, érdemi válasz azóta sem érkezett, a miniszter nem mer elmenni egy állami fenntartású intézménybe. Mégis, mire számíthatunk egy olyan tárcavezetőtől, aki holmi politikai feladatot teljesítve elfelejti, hogy valaha orvosként dolgozott, és képes olyan kijelentésre mondja Kásler Miklós , hogy szerinte nincs következménye az elhalasztott mellrákszűrésnek? De térjünk vissza a Péterfy Kórházra, melynek épület-korszerűsítésére 25 milliárd forintra lenne szükség, míg 8 milliárd forint értékben modern orvosi műszerek vásárlása is nélkülözhetetlen lenne az itt élők számára. Mindezt külön indokolja, hogy a Péterfy Kórház a járvány idején az egyik kiemelt védekező intézmény volt, országosan szállítottak oda koronavírusos betegeket. Terézvárosban és Erzsébetvárosban ezenfelül 600-600 millió forint szükséges a házi- és gyermekorvosi rendelők fejlesztésére. A koronavírus okozta járvány rámutatott arra, hogy az országban már a gyermekek között is óriási digitális szakadék tátong. A diákok akkor tudnak bekapcsolódni otthonról bármilyen digitális oktatásba, ha az internet mellett megfelelő számítógéppel is rendelkeznek. Ennek értelmében szorgalmazzuk, hogy a kormány juttasson minden hátrányos helyzetű családba legalább egy darab laptopot, hogy segítse annak működtetését, a gyermekek tanulását. A járvány után is biztosítani kell minden gyermeknek a világhálón található információkhoz való egyenlő hozzáférést, ezért javasoljuk, hogy minden olyan háztartásnak, amelyben iskoláskorú gyermek él, és szociális helyzete indokolja, jusson államilag támogatott kedvezményes internet-hozzáférés. Terézvárosban és Erzsébetvárosban a digitális tantermek kialakítása, a távoktatás feltételeinek megteremtése 300-300 millió forintos pluszforrást igényel a költségvetésből. Javasoljuk továbbá, hogy a kormány különítsen el 500 millió forintnyi forrást digitális tananyagok gyártására, valamint egy adatbank létrehozására, ahol a digitális oktatási tananyagokat egy helyen, mindenki számára hozzáférhetően lehet tárolni, utóbbit külön 300 millió forint értékben kellene a kormányzatnak megsegíteni. Korábban is jeleztük azt a tarthatatlan állapotot, hogy a kormányzat az egyházi iskolákban tanulóknak sokkal nagyobb támogatást biztosít, mint a KLIK-es diákok számára. A mi álláspontunk az, hogy az oktatásban minden gyermek legyen egyenlő. Ennek ellenére évről évre nő az egyházi és az állami fenntartású iskolák finanszírozása közötti különbség. Ezért azt javasoljuk, hogy az állam költsön ugyanannyit minden KLIK-es diák dologi kiadására, mint amennyit egy egyházi iskolában tanuló diák kap. Köztudomású, hogy a parlagfű miatt Magyarországon sok százezer allergiás van. A korábbi években többször is szorgalmaztam a parlagfű elleni védekezés hatékonyságának a növelését, eddig hasztalanul. Most is azt javaslom, hogy fontolja meg a kormányzat, a parlagfű elleni védekezés költségvetési támogatását 5 milliárd forinttal emelje meg. Ennél sokkal többet fog az állam megtakarítani, ha végre hajlandó lesz valódi tevékenységet végezni a parlagfű elleni védekezés terén. [[Az elnöki széket Lezsák Sándor, az Országgyűlés alelnöke foglalja el.]] Társasházak felújítása. Nagyon-nagyon fontosnak tartom az általam képviselt Erzsébetvárosban és Terézvárosban a társasházak homlokzatának, illetve tetőszerkezetének pályázati úton való támogatását. Azt javasoljuk, hogy ne az önkormányzatoktól való forráskivonást erőltesse a kormány, hanem támogassa a több mint százéves belvárosi épületek állagmegóvását, felújítását. Önerőből a társasházak közösségei nem képesek felújítani házaikat, ehhez külső segítségre van szükségük. Mind az erzsébetvárosi, mind a terézvárosi önkormányzat biztosít ehhez a forrást, a kormányzat semmilyen hazai forrással nem áll rendelkezésre. Kérjük a kormányt, hogy a költségvetésben 3-3 milliárd forintot biztosítson társasház-felújításra Erzsébetváros és Terézváros számára, illetve a többi budapesti kerületet is támogassák. Erzsébetváros és Terézváros területén kialakult az úgynevezett bulinegyed. Sokan nem szeretik ezt a szót valójában, hisz ez egyfajta minősítés, és az ott lakók számára gyakran elviselhetetlen életkörülményeket teremtett. Ennek enyhítésére a kormányzatnak eddig semmilyen intézkedése nem volt, hiába folyik be sok-sok milliárd forint pluszbevétel a bulinegyedből. A Demokratikus Koalíció eddig is többször kezdeményezte, és most is kezdeményeznénk, hogy adjanak ebből vissza az ott lakóknak. Ennek a célnak az eléréséhez Erzsébetváros és Terézváros részére is évente 1 milliárd forintot biztosítson a költségvetés a befizetett adók terhére. Plusz a kormány különítsen el 100-100 millió forintot a két kerületben egy-egy turisztikai információs központ létrehozására, ahol az idelátogatók segítséget kaphatnak a tájékozódásban. Továbbá kérjük a kormányt, hogy különítsen el további forrást a turistaszezon alatt a fokozott rendőri jelenlét megteremtésére. A kisföldalatti szerelvénye és maga a pálya is már annyira elavult, hogy elengedhetetlen a felújítás, ezért Terézváros önkormányzatának képviselői kezdeményezik, hogy a költségvetésben mintegy 10 milliárd forint támogatást nyújtsanak erre a célra. Ahhoz, hogy élhetőbbé váljon ez a terület, szükség lenne mélygarázsok építésére, ezért mélygarázs-finanszírozásban kormányzati segítségre van szükség, hisz önök lecsupaszították az önkormányzatot. Erzsébetvárosban 5 milliárd forint két mélygarázs támogatása, Terézvárosban egy mélygarázs támogatása 2,5 milliárd forint lenne. Azt kérjük, hogy támogassák önök azt, hogy minél inkább, minél többen biciklizzenek Budapesten, és ez akkor lehet sikeres, ha például az egész Nagykörút területén kisebb mélygarázsokat biztosítanak, akkor a parkolást meg lehetne szüntetni, és a mostani parkolósáv helyén lehetne megoldani a biciklisávot. Alapvető emberi jog a tisztességes lakhatás biztosítása, ezért javasoljuk, a kormány különítsen el mindkét kerület számára 1-1 milliárd forintot szociális bérlakásprogramra. A Nyugati pályaudvar mögötti Podmaniczky-rozsdaövezetet rendbe kell tenni. A kérdéses terület leromlott állapotú, a felújítása sokat javítana Terézváros és Budapest városképén. Sokat beszéltek a „Liget 2.” projektről, ami azóta már 42-szer meghalt, de önök folyamatosan beszélnek még ilyen projektekről. Magának a felújításnak az előkészítése 100 milliárd forintba kerülne, ugyanakkor a területen szükség van földcserére, közműfejlesztésre. Javasoljuk, ehhez a kormány különítsen el 10 milliárd forintot a központi költségvetésben. Terézvárosban és Erzsébetvárosban is elengedhetetlen a két kerület állami fenntartású oktatási intézményeinek felújítása. Kérjük a kormányt, hogy ezek korszerűsítését is fontolja meg, és különítsen el rá forrást. A Terézvárosi Család- és Gyermekjóléti Központ épületében mind több tevékenység kapott helyet, ennek következtében a központ kinőtte épületét. Szükségessé vált a bővítés, amit emeletráépítéssel szeretnének megoldani. Javasoljuk, hogy a kormány erre a célra különítsen el 200 millió forintot a terézvárosi önkormányzat számára. Budapesten nagy hiány van a fogyatékossággal élő gyermekek játszóterei tekintetében. A kormány különítsen el 300-300 millió forintot egy Terézvárosban és Erzsébetvárosban létesítendő játszótér kiépítésére, amit fogyatékossággal élő gyermekek is igénybe tudnak venni, ezenfelül szintén a két kerületben létesülhessen egy-egy olyan multifunkcionális mozgásközpont, ami a fogyatékossággal élő gyermekek rehabilitációját segítené. A kormányzat az Operaház felújításakor megfeledkezett arról, hogy az épület felújítása nem lehet teljes, ha az azt körülvevő közterületek állapota elhanyagolt, ezért Terézváros önkormányzata szükségesnek tartja az Operaház mellett a környező közterületek felújítását is, amelyre a kormány különítsen el megfelelő költségvetést. A Hunyadi téri vásárcsarnok felújítása a tervezéstől a teljes felújítás kivitelezéséig igen jelentős forrásigényt támaszt a terézvárosi önkormányzattal szemben, ehhez kérnénk a kormányzati költségvetés módosítását a Hunyadi téri vásárcsarnok teljes felújítására. A terézvárosi és erzsébetvárosi házak falainak növényekkel való befuttatása hozzájárulhat a kerület zöldítéséhez, ami mind az itt élők, mint az idelátogatók komfortérzetét jelentősen javítja, a program forrásigénye 300 millió forint. A VI. kerületi utcafásítás sokszor a közművek által gátolt, hisz a felsővezetékekbe, a földben lévő vezetékekbe, csatornákba ütközik a fásítás. Ennek megoldása 500 millió pluszforrást igényel. A kormány budapesti szinten közösségi kertek létrehozására biztosítson 2 milliárd forintnyi pályázati alapot, javasoljuk továbbá, hogy minden környezetvédelmi beruházás kerüljön az 5 százalékos áfakörbe. [[15.10]] Terézvárosban és Erzsébetvárosban számos olyan épület található, melyek műemlékvédelem vagy helyi védelem alatt állnak. Ezen épületek hőszigetelése nehezen oldható meg úgy, hogy az épületek ne veszítsék el műemlék jellegüket, ugyanakkor a mai, szélsőséges időjárási körülmények között elengedhetetlen a megfelelő hőszigetelés, ezért javasoljuk, hogy a kormány különítsen el a költségvetésben külön összeget ezen műemlékvédelem vagy helyi védelem alatt álló házakra. Az elmondottakhoz kérem tisztelt képviselőtársaim támogatását a terézvárosi és erzsébetvárosi lakók érdekében. Köszönöm szépen. [[Szórványos taps az ellenzéki pártok soraiban.]]"
8,u2021-11-15-221,Fidesz-KDNP,Fidesz-frakció,0.94482421875,2021-11-15,0.9946730136871338,"Köszönöm szépen a szót, elnök úr. Tisztelt Országgyűlés! Dunakeszi, Fót, Göd, Csomád, Csömör, Erdőkertes és Veresegyház olyan közösségeket alkotnak, amelyek igen erős közösségek, kiváló emberekből állnak ezek a közösségek, és hozzájárulnak ahhoz, hogy ez a térség az ország egyik leggyorsabban fejlődő térsége, ha nem a leggyorsabban, legdinamikusabban fejlődő térsége, hozzájárulnak ahhoz, hogy ez a térség biztonságos térség, az ország legbiztonságosabb térségeihez tartozik, erős a fejlődés, amint mondtam erre egyébként már korábbi felszólalásaimban is kitértem , és ezeknek a településeknek erős a jövőképük is. A jövő rendkívül fontos, mert a jövő a fejlesztésekről is szól, azokról a fejlesztésekről, amelyek az embereket érintik. Ebben a körzetben, ezen a környéken nagyon odafigyeltünk arra, hogy olyan fejlesztések valósuljanak meg, amelyek az embereknek, az ott élő embereknek a közvetlen érdekeit szolgálják. Ezért valósultak meg komoly közlekedésfejlesztési beruházások, ezért valósultak meg komoly iskolaépítések, iskolafelújítások, óvodaépítések, óvodafelújítások, és ezért valósultak meg ebben a térségben komoly egészségügyi fejlesztések is. Az elmúlt időszakban, mióta én országgyűlési képviselő vagyok, 2014 óta 15 nagyobb beruházás valósulhatott meg, ami az egészségügyi fejlesztéseket illeti, és több kisebb beruházás. Ezek a beruházások azért is fontosak, mert az egyik legfontosabb dolog a legfontosabb dolog! az emberek egészsége. Itt ki kell térnünk arra is, hogy nemcsak a közvetlen gyógyításról van szó, hanem bizony a szemléletről is a szemléletről! , hiszen ezen a területen nagyon sok fiatal él, és bizony sok sportos fiatal él; a sportberuházások is mind az egészség fejlesztését és az egészség megőrzését segítik. Ha most kifejezetten egészséget közvetlenül megőrző vagy pedig egészséget fejlesztő beruházásokról beszélünk, akkor bizony Dunakeszi, Fót, Göd, Csomád, Csömör, Erdőkertes és Veresegyház fejlesztéséről is kell néhány szót beszélnünk. Engedjék meg azt, hogy a teljesség igénye nélkül felsoroljak néhány olyan beruházást, amely ezen a területen megvalósulhatott. Csomádon például, amely a választókerület legkisebb települése, egy új egészségház jöhetett létre, és ez az egészségház nemrégiben újabb eszközökkel, korszerű eszközökkel is kiegészülhetett. Csömörön is megvalósult egy régi elképzelés, egy régi álom, ott is új egészségház épülhetett. Dunakeszin pedig egy komoly összefogás valósult meg, hiszen Dunakeszi egy nagyobb térségnek az egészségügyi központja is. Polgármester úrral és Erdész Zoltán alpolgármester úrral tettünk egy komoly vállalást, ami azt jelentette, hogy szinte az összes orvosi rendelőt meg fogjuk újítani, illetve, ami nagyon fontos ott, az egészségügyi központot, a szakorvosi rendelőt is fel fogjuk újítani. Ez a felújítás megtörtént, mind kívülről, mind belülről megvalósulhatott, megújulhatott a szakorvosi rendelő Dunakeszin, és ezenkívül Dunakeszin még a pszichiátriai gondozó is megújulhatott. A Liget utcában két újabb rendelő jött létre, és ezen a területen egyébként a mentőállomás is megvalósulhatott, sőt még új mentőautója is van a városnak. Emellett Dunakeszi-alsón is orvosi rendelő újulhatott meg, és a Fóti úton is megvalósulhatott az a felújítás, amit már régóta szerettünk volna elérni. Megújult a Széchenyi utcai orvosi rendelő is. És ha nemcsak Dunakesziről szeretnénk beszélni, hanem más városokról is, meg kell említenünk egy gödi komoly beruházást is, hiszen itt is új egészségház valósulhatott meg a termálfürdővel szemben, ahhoz egészen közel. Természetesen vannak előttünk álló beruházások is, amelyekről nem szabad megfeledkeznünk, hiszen Veresegyházon egy nagyon komoly és nagyon jó szaktudással rendelkező rendelőintézet, a Misszió Egészségügyi Központ működik, amelynek a megújítása régóta tervben van. [[16.00]] Elindulhat most már ez a felújítás is. Most van folyamatban a közbeszerzési eljárás, ennek lezárását követően ez a régi tervünk is megvalósulhat, megújulhat ez a rendelőintézetünk is. Ezenkívül még Fóton tervezünk egy komolyabb beruházást. Ott a tervezés már megvalósult, ott is szeretnénk egy új egészségházat építeni. A választókerületet egyébként szűrőbuszok is folyamatosan járják, ezért szeretnék mindenkit felhívni arra, hogy aki teheti, az egészsége megőrzése érdekében, a megelőzés érdekében keresse fel ezeket a szűrőbuszokat is. Köszönöm szépen, elnök úr. [[Taps a kormánypártok soraiból.]]"
8,u2019-07-02-60,Fidesz-KDNP,Fidesz-frakció,0.80126953125,2019-07-02,0.9945690035820007,"Tisztelt Elnök Úr! Köszönöm szépen a szót. A térségünket már sokfajtaképpen mutattuk itt be az Országgyűlésben, most egy új pontot szeretnék kiemelni, amelyre méltán büszkék vagyunk. Veszprém megye 1-es számú választókerületéhez 25 település tartozik, Veszprém mellett 24 kistelepülés lakóinak érdekeit képviselem. A 24 kistelepülés közül nagy büszkeség, hogy a települések több mint fele igazi sváb, német nemzetiségi gyökerekkel rendelkezik. Nagyon fontosnak tartom kiemelni, hogy az ott élők büszkén és aktívan őrzik és ápolják hagyományaikat. Magyarországon az 1990-es évek közepén alakultak meg a nemzetiségi önkormányzatok. A választókerületben Bakonynánán, Bándon, Csehbányán, Hárskúton, Herenden, Kislődön, Lókúton, Márkón, Úrkúton, Városlődön, valamint Veszprémben működik német nemzetiségi önkormányzat. Ez fontos lépés volt, hiszen létrejött a magukat nemzetiségieknek vallók választott, legitim intézménye, amely a kultúra, a nyelv, a hagyományok és az identitás őrzője, ápolója lett. A kormány nyújtotta lehetőségeknek és támogatásoknak hála, ma már sokkal több hagyományőrző csoport tud aktívan működni a közösségekben. A településeken nemzetiségi önkormányzatok segítenek abban, hogy az érdekképviselet a lehető legmegfelelőbben legyen ellátva a helyi önkormányzatoknál. A polgári kormány az elmúlt években megtöbbszörözte a nemzetiségi támogatásokat, amelyből a nemzetiségi önkormányzatok újra tudnak működtetni óvodákat, iskolákat. Jó látni és tapasztalni, hogy a választókerületben élő nemzetiségi csoportok működnek, ápolják hagyományaikat, őrzik európai és keresztény kultúránkat, hiszen a sváb kultúra gazdagítja a magyar kultúrát, gazdagítja a keresztény európai kultúrát. A választókerület tíz településén működik nemzetiségi óvoda, hét településen pedig nemzetiségi iskola, ahol a gyermekek már egészen kis kortól megismerkednek a nemzetiségi tradíciókkal. A hagyományőrzés nemcsak az oktatás terén mutatkozik meg, hanem népdalkörök, néptánckörök, valamint hagyományőrző nemzetiségi csoportok, civil egyesületek működnek minden településen. Kiemelt szerepe van a pedagógusoknak, hagyományőrzőknek, hiszen az ő munkájuk az egyik záloga annak, hogy évek múltán is fennmaradnak a tradíciók, népdalok, táncok. Folklórrendezvények tárházából válogathatunk, melyek hangulatát különleges családi légkör járja át. Ilyen például a teljesség igénye nélkül a bándi „ősök napja”, a bakonynánai gombócfesztivál, a márkói nemzetiségi nap, a csehbányai sváb nap, a hárskúti „szomszédolás”, az úrkúti nemzetiségi kórustalálkozó, a kislődi nemzetiségi és falunap, a városlődi sváb bálok. Utóbbi akkora népszerűségnek örvend, hogy évente több alkalommal is megrendezésre kerül. Előfordult, hogy a választókerületemben egy napon akár három-négy német nemzetiségi rendezvényre is hivatalos voltam. Nem megterhelő, hanem felemelő volt. Minden egyes rendezvény egy örömünnep volt, amely feltöltött. Egy-egy ilyen esemény alkalmával már azt is érzem, hogy a szívem velük tiszteletbeli svábként dobban. Olyan büszke szeletei ők a térségnek, akik színesítik, nemzetiségi öntudatukkal erősítik azt. A települések német nemzetiségi vezetőinek köszönettel tartozunk, hiszen az ő munkájuk is hozzájárul ahhoz, hogy a Bakony amúgy is színes kulturális tárháza még bővebb lehet. Megérdemelnek hát minden segítséget és támogatást ahhoz, hogy a nemzetiségi hagyományok ápolása minél tovább maradhasson fenn, minél többen megismerhessék azt. Nagy öröm, hogy a kormány lehetőségéhez mérten példátlan támogatásban részesíti mind a 13 magyarországi nemzetiséget, köztük a német nemzetiséget is a 2020-as költségvetésben. Köszönöm, hogy meghallgattak. [[Szórványos taps a kormánypártok soraiban.]]"
8,u2019-10-28-197,Fidesz-KDNP,Fidesz-frakció,0.80078125,2019-10-28,0.28330114483833313,"Köszönöm szépen. Tisztelt Elnök Úr! Tisztelt Ház! Az első szó a köszöneté, köszönet mindenkinek, aki részt vett az október 13-ai önkormányzati választáson. Külön köszönöm a nyíregyházi választópolgároknak, hogy meggyőző többséggel a Fidesz-KDNP-pártszövetségnek szavaztak bizalmat.A város egyéni országgyűlési képviselőjeként is hangsúlyozom, hogy elkötelezettek vagyunk városunk fejlesztésének folytatásában, és érdemes felidézni a teljesség igénye nélkül, hogy milyen fejlesztések valósultak meg az elmúlt időszakban és milyen előttünk álló feladatok vannak, amelyek megvalósításához bizalmat kértünk és kaptunk a nyíregyháziaktól. Az elmúlt esztendőben befejeződött a nyíregyházi szabadtéri színpad rekonstrukciója 1,2 milliárd forint forrásból, és felújításra került a Benczúr, a Bessenyei tér, amellyel egy vonzó, modern és korszerű park létesült. 32 önkormányzati fenntartásban lévő óvoda, 9 bölcsőde teljesen megújult, és új óvoda is épült, amellyel nőtt a férőhelyek száma. 14 Ovi-Sport pálya került átadásra, valamint az önkormányzat támogatja a gyermekek úszás- és korcsolyaoktatását is. A városi rendelőintézet két program keretében teljesen megújult, és az elmúlt időszakban a Jósa András Oktatókórház sürgősségi osztálya 1400 négyzetméteren új épületet kapott. Valamint a fejlesztések között új parkolóházzal is gazdagodott a megyei kórház. Az elmúlt esztendő végén a nyíregyháziak birtokba vehették az új multifunkcionális jégcsarnokot, amellyel a versenysport és a szabadidősport mellett lehetőséget kaptak a testnevelő tanárok, hogy a jégcsarnokban is megtarthassák a testnevelésórájukat. Mindemellett a Vasvári Pál Gimnázium, a Zrínyi Gimnázium, a múzeum és az önkormányzati épületek energetikai korszerűsítése is teljes mértékben megújult. Emellett megújult Nyíregyháza tömegközlekedése is, amelyhez környezetbarát technológiai megoldásokat alkalmazhattunk, ehhez kiszolgáló létesítmények, utak, településhelyek épültek meg, és 41 modern buszt tudtunk megvásárolni, mindezt 7 milliárd forint értékben. A közelmúltban a nyugati elkerülő út teljes mértékben megújult és átadásra is került, a barnamezős területek rehabilitációja keretében megújultak a Tiszavasvári úti laktanyák, ami növeli a gazdasági fejlődés lehetőségét, az üzleti park és a technológiai központ kialakítását. Átadásra került a Pangea Szálloda, amely a „Modern városok” program keretében 1,6 milliárd forint támogatásból valósult meg, és megépült egy négycsillagos hotel Sóstógyógyfürdőn, valamint felújításra került az Ózon Hotel és a Bencs Villa épülete a turisztikai és a kulturális örökségünk megőrzése érdekében. A nyíregyházi lakók életminőségét növelve útfejlesztések, körforgalmak, parkok és sétányok valósulhattak meg, ligeteket és területeket, tereket építhettünk és újíthattunk fel. Az elmúlt években átadtuk a Sóstói Múzeumfalu fejlesztésének keretén belül a rendezvényházat is, valamint megvalósult a Nyíregyházát Tokajjal összekötő biztonságos kerékpárút, amellyel a város kerékpárút-hálózata elérte a 71 kilométert. Mindezen túlmenően folyamatban van a régi Kállay-kúria felújítása. Hamarosan átadásra kerül a nyíregyházi városi fedett uszoda és a Kisfaludy-program keretében megújuló Fürdőház, a Svájci Lak, valamint tervezzük a Krúdy Szálló és a park teljes megújítását. Folytathatjuk az orvosi rendelők felújítását, a helyőrségi művelődési ház fejlesztését, zajlik a nyíregyházi atlétikai centrum fejlesztése és építése is, és egy új, modern stadionaréna fejlesztése is hamarosan elindul, amellyel egyidejűleg megújul a stadion teniszpályaközpontja is. Mindemellett új ipari parkot alakítunk ki a nemzetközi versenyképesség előmozdítása érdekében. Mindezen fejlesztések eredményezik, hogy a város munkanélküliségi rátája mára 4 százalékra csökkent, ami óriási eredmény, hiszen a 2010-es években ez a mutató 8,5 százalékos volt. Befejezésül, még egyszer köszönöm a nyíregyháziak bizalmát. A jövőben is felelősséggel és elhivatottsággal fogjuk szolgálni tovább a városunkban élőket, és azt, hogy Nyíregyháza még élhetőbb és a XXI. század kihívásainak megfelelő, csodálatos és vonzó városunk legyen. Köszönöm szépen. [[Taps a kormánypártok padsoraiból.]]"
8,u2020-02-25-159,Fidesz-KDNP,Fidesz-frakció,-0.927734375,2020-02-25,0.9942042231559753,"Köszönöm a szót. Tisztelt Elnök Úr! Én azon gondolkoztam, hogy irigylem az önök problémáját. Én egy olyan vidékről származom, ahol bármely polgármester, bármely önkormányzati vezető [[Molnár Gyula közbeszól.]] ha leég egy kórház, egy iskola, egy kollégium, és az állam és a közadakozásból az emberek odaadják rá a pénzt, és azt mondja az önkormányzat, hogy elengedem, mert kérik, elengedem a közterület-használati díjat, a két kezüket összeteszik, hogy csak építsék meg azt az épületet. Én ezt mohóságnak tartom, egy olyan mohóságnak, hogy egy tragédián is hasznot húzni, egy tragédián is pluszbevételt kell szerezni. [[Z. Kárpát Dániel közbeszól.]] Most gondoljanak bele akár a konkrét esetbe, hogy itt volt ez a tűzeset, ez a tragédia, az emberek a saját adózott pénzükből több mint százmillió forintot adakoztak ennek a kollégiumnak az újjáépítésére. Mit csinál az önkormányzat? Ezt a százmillió forint körüli összeget közterület-használati díjban beszedi saját magához, hogy elköltse propagandára, elköltse fizetésekre, elköltse bizottsági helyekre. Hogy fognak ezután az emberek adakozni ilyen célra? Azt fogják mondani, hogy miért adakozzak az én adózott jövedelmemből, amikor ezeket elveszik. Én azt látom, hogy kérik egyrészt azt, hogy a kormány építsen közfeladatokat ellátó intézményeket Budapesten, majd ezeknek az intézményeknek az építéséből sápot szednek le, nem arra költik, hogy szebb és jobb legyen. Mondhatná ez az önkormányzat, a ferencvárosi önkormányzat, hogy elengedi az építményadót, de ennek fejében kéri, hogy parkosabb, szebb legyen a kollégium környezete, vagy kérhet ezért valamit. Nem! Pénzt akar beszedni, teljesen anyagi okokból. Köszönöm szépen. [[Taps a kormánypártok soraiban.]]"
8,u2015-04-13-173,Fidesz-KDNP,Fidesz-frakció,-0.96435546875,2015-04-13,1.0,"Köszönöm a szót, elnök úr. Tisztelt Országgyűlés! Tisztelt Képviselő Úr! Jászberénynek ez az esete egy elég szomorú iskolapéldája annak, hogy hogyan lehet egy városvezetésnek felelőtlenül dönteni, döntések sorozatát hozni, majd azt követően mindazt az utódokra hagyni és utólag azokat megvádolni, akiknek az a feladat maradt, hogy eltakarítsáka romokat, amelyeket az előző városvezetés otthagyott. Köttetett egy szerződés, amely tulajdonképpen megkezdte a privatizációt a jászberényi kórházban. A működtetés kiszervezése elindult, majd azt követően 2008-ban nemcsak a működtetés kiszervezésére tettek kísérletet, hanem az egészségügy teljes privatizálására, a kórház üzemeltetésének privatizálására tettek kísérletet, miközben a megkötött szerződések kötelezettségeivel nem foglalkoztak. Valóban ennek következménye az, hogy a szolgáltató beperelte az önkormányzatot, azt az önkormányzatot, azon polgármester által vezetett önkormányzatot, amely minderről az előzetes esetről nem tehetett, és amikor a pervesztés bekövetkezett, amikor kiderült, hogy Jászberénynek fizetnie kell, valóban megpróbálják azt a látszatot kelteni, hogy a mostani önkormányzat a felelős mindezért. A kormány megvizsgálta, mit tehet Jászberény érdekében, megvizsgáltuk, hogy milyen lehetőségek vannak. Valóban, egyfelől egyezkedni kell a Dalkiával, másfelől a fizetési kötelezettséget teljesíteni kell. A kormány döntést hozott, amely szerint a maximum 750 millió forintnyi támogatást biztosítani fogja Jászberénynek, Jászberény nem kerülhet a működésképtelenség állapotába. Jászberény működni fog."
8,u2020-06-10-77,Fidesz-KDNP,Fidesz-frakció,-0.9853515625,2020-06-10,0.07063034176826477,"Köszönöm szépen a szót. Tisztelt Elnök Úr! Tisztelt Képviselőtársaim! A bennünket néző vagy hallgató választópolgárok bizonyára elbizonytalanodnak abban, hogy kinek van igaza. Az egyik oldalon átláthatóságot hallanak, a másik oldalon államtitkár úrtól annak pont az ellenkezőjét. Az egyik oldalon az önkormányzatok hogy is mondják önök? kifosztását, a másik oldalon gigantikus önkormányzati fejlesztéseket. Nehéz választópolgári szemszögből eligazodni abban, ami itt, ebben a Házban elhangzik. De mindenki teszi a dolgát, lelke rajta annak, aki félre akarja vezetni a választókat.Én tényeket szeretnék mondani egy választókerületi szemszögből egy speciális állami programon keresztül, amit „Modern városok” programnak hívnak, és akkor mindenki eldöntheti, hogy most akkor az önkormányzatokat sanyargatja ez a kormány vagy segíti. Kaposvár megyei jogú város „Modern városok” programját szeretném önöknek nagyon röviden vázlatosan bemutatni, és akkor a bennünket nézők is és talán még az ellenzéki oldalon ülők is néhányan felkapják a fejüket, hogy akkor most mégsem sanyargatásról van szó, hanem, mint ahogy Kaposvár esetében, az évszázad fejlesztési programjáról. Szóval, tisztelt képviselőtársaim, jó döntés volt, hogy itt a Házban mi támogattuk a kormányt abban, hogy elindította a „Modern városok” programot. Beszámolni, tájékoztatni, talán egy kicsit rovancsot készíteni szeretnék, és egyúttal lobbizni is a program folytatása mellett. Az első és legnagyobb beruházás arra mifelénk a 67. számú főút kétszer kétsávos megépítése, aminek az első üteme, a forgalomba helyezése meg is történt. Jöjjenek arra, nézzék meg, jó rajta utazni. 33 kilométerről beszélünk, ami 96 milliárd forintba került, de éppen építési engedély áll már rendelkezésre, és kiviteli tervek is elkészültek a folytatásra, az úgynevezett második és harmadik ütemre, amikor is a Kaposfüredet elkerülő és a Látrányt elkerülő szakasz is elkészülhet, így a három ütem hossza 46 kilométer, és a bekerülési összege pedig 135 milliárd forint lesz. Ez nyilvánvalóan növeli a közlekedés biztonságát, segíti az út menti önkormányzatokat, segíti a megye összes önkormányzatát, csökkenti a meglévő közutak forgalmát, csökkenti a negatív környezeti hatásokat, növeli a versenyképességét a térségnek, javul a mobilitás, értelemszerűen nő a foglalkoztatás, tehát bővül a foglalkoztatás is. Intermodális közlekedési csomópontot épít Kaposvár 16,1 milliárd forintból. A kivitelezés zajlik, most a tervezett ütemben halad. [[17.40]] Valamikor szeptember végén tudjuk műszakilag is az átadás-átvételt megcsinálni. Hozadéka: a közutak terheltségének csökkentése, a balesetek számának csökkentése, a tömegközlekedés jobb kihasználtsága, a tömegközlekedési cégek gazdaságosabbá tétele, a fejlesztés javítja a gyalogos és közúti közlekedés biztonságát, és környezetvédelmi szempontból is javulnak a város mutatói, tekintettel a zaj- és levegőszennyezettség csökkentésére, nem beszélve arról, hogy a projekt keretében parkolók is épülnek. Helyiautóbusz-telep került kialakításra több mint 5 milliárd forint összegben, ennek az átadása tavaly augusztus 15-én egyébként meg is történt. A telephelyen elhelyezésre kerülő buszoknak telephelyen belüli üzemanyagtöltő állomások létesültek, mind a dízelüzemű, mind az elektromos, mind a CNG-töltőhelyek elkészültek. A projekt része egyébként a „Zöld Kaposvár” programnak, és a város tervei között szerepel további elektromos autóbuszok beszerzése. Tisztelt Képviselőtársaim! Egy régi adósság: egy több mint százéves színház, a régió egyetlen kőszínháza, a Csiky Gergely Színház régóta várt rekonstrukciója és felújítása majdnem 10 milliárd forintba került. Az épület felújítatlansága a folyamatos működés akadályává vált már. Műemléki felújítás történt, színpadtechnika, fénytechnika, hangtechnika, mindez egyébként alternatív energia felhasználásával. A kórház északi tömbjében megcsináltuk a póluskórházat, a déli tömb felszabadulásával egy gazdaságfejlesztést szolgáló projektet, egy inkubátorházat és sok-sok mindent, parkolót és parkot alakítottunk ki, alakított ki Kaposvár önkormányzata, több mint 5 milliárd forint értékben. Készült itt egyébként egy bábszínház, egy figurás játszótér, készült egy sétány, 196 parkolóhely, a Civilek Háza. A teljes projekt zárása egyébként csak jövőre, annak is a második félévében készül el, még egyszer hangsúlyozom, több mint 5 milliárd forint bekerülési összegben. Elkészült a Kaposvár Aréna. Több mint 4 ezer férőhelyes új sportcsarnok valósult meg tavaly májusban, körülbelül ilyenkor, kicsit korábban, mint most vagyunk, ünnepélyesen át is adtuk, több mint 6 milliárd forint értékben. Több sportág otthona is lesz ez, és nemzetközi szintű sporteseményeket lehet benne szervezni. Miközben egyébként a baloldal amióta mi kormányzunk, csak támadja a sportot és az ilyen és hasonló infrastruktúrák létesítését, szeretném mondani már annyiszor elmondtam, de sosem volt foganatja , hogy már most látszik, hogy a kulturális rendezvények is fontos szerepet töltenek be az Aréna életében, hiszen eddig nem volt olyan rendezvényhelyszín, fedett terem, amely egyszerre 3 ezer fő befogadására alkalmas lenne. A következő fejlesztésünk egy tízpályás versenyuszoda. Tisztelt Képviselőtársaim! Már tavaly májusban átadtuk, átadta a város a kaposváriaknak használatra a tízpályás versenyuszodáját, amelynek szintén van egy nagyon jó indoklása, megalapozottsága: 493 óvodás csak idén és 468 első osztályos vesz részt ingyenes úszásoktatásban a városban. Ennek a programnak a hatására, ami egyébként már régebb óta zajlik, és Szita Károly polgármester úr vezette be, megnőtt a vizes sportok iránti érdeklődés teljesen érthető módon. Vagyis a fejlesztés célja az volt, hogy egy új, tízpályás, a FINA-szabályoknak is megfelelő versenyuszoda létesüljön, hozzá természetesen parkoló, és ez egy olyan létesítmény, amely minimális energiafelhasználású. Az új versenyuszoda létesítésével sportrendezvények színvonalas megvalósítását is meg lehet oldani. Csak hogy itt is lássa mindenki: az úszáson kívül vízilabda, uszonyos és búvárúszás, valamint szinkronúszás is szerepel a repertoárban. Van egy nagyon régi épület a város közepén, sokan mondják, hogy a város szégyenfoltja. Különféle okokból nem sikerült az állagát megóvni, illetve felújítani az elmúlt időszakban. Ennek a kormányzati programnak a segítségével az egykori levéltár, az első megyeháza Somogy megyében 1,4 milliárd forintért megújul. Ez a projekt közbeszerzési eljárás alatt van, jövő év végére tud elkészülni. Látogathatatlanná vált a Deseda kemping. Közbeszerzési eljárás van jelenleg egyébként folyamatban, és már a leendő üzemeltető kiválasztása is megtörtént. Majdnem 3 milliárd forint értékben fejleszti Kaposvár a Deseda kempinget, valamikor 2022 második negyedévében lesz kész egy közel 4 hektáros területen. Jelenleg nem üzemel a kemping, állapota nem felel meg az elvárásoknak. A vendégturizmus generálását, négycsillagos kempingszálláshely-komplexummá válását várjuk tőle. A város gazdasága szempontjából nélkülözhetetlenek az ipari parkok. Az ipari park fejlesztésére is több mint egymilliárd forintot kapott Kaposvár a „Modern városok” program keretén belül, és itt is próbál a város innoválni. Épp holnapután tartunk bokrétaünnepet egy beruházásnál, egyébként egy oktatási és innovációs műhely létrehozása zajlik az Óbudai Egyetem közreműködésével. Szóval, nekem ezekből a számokból az tűnik ki, ellentétben azzal, amit a baloldal emleget, hogy a kormány partnerként tekint az önkormányzatokra. Ez majdnem 200 milliárd forint, amit itt felsoroltam, tehát egy magyar város majdnem 200 milliárd forintot fejlődhetett, amekkorát története során még sohasem. Erre baloldalról azt mondani, hogy az önkormányzatok megsarcolása, finoman szólva csak elfogultsággal lehet. Persze, tisztelt baloldali képviselőtársaim, vannak olyan önkormányzatok, Somogy megyében is tudok ilyet, a megye második legnagyobb városa egyébként, amelyek teljesen alkalmatlanok a város fejlesztésére, és ott állnak a tízmilliárdok a folyószámlán, és nem tudják elkölteni. Ehhez is szükség van képességekre, nem beszélve azokról az önkormányzatokról, amelyek miatt önök vélhetően itt felemelik a hangjukat, amelyek meg nem kérnek a kormányzati segítségből az egyik kezükkel, a másik kezükkel pedig egyfolytában kritizálják a kormányt. Képzeljék egy pillanatra magukat fordított helyzetbe, hogy vajon önök erre egyébként milyen választ adnának. Én tudom, mert vezettem önkormányzatot a Gyurcsány-, Bajnai-kormányok alatt. Azt gondolom, hogy a mostani ellenzéki önkormányzatok nem kívánnák azt a helyzetet, amikor mi ellenzéki önkormányzatok voltunk, tehát bizonyára nem cserélnének azzal a helyzettel, maradjunk ennyiben. Én látok 3653 milliárd forint fejlesztési tervezetet ebben a költségvetésben, ami nagyon dicséretes, mert túl a „Modern városok” programon mindenki remél még komoly fejlesztéseket a városaiban, a falvaiban, és látok 50 milliárd forintot, ami a „Modern városok” programra került megtervezésre. Ezzel a felszólalással szerettem volna idehozni a Ház elé ezt a kormányzati programot, és segíteni, erősíteni annak a folytatását. Megtisztelő volt a figyelmük. Köszönöm szépen. [[Taps a kormánypártok soraiban.]]"
8,u2016-05-11-153,Opposition,MSZP-frakció,0.7392578125,2016-05-11,0.29024049639701843,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Május 11-e van, és ez Miskolc város ünnepe is. Ma volt a miskolci ünnepi közgyűlés, és ez jó alkalom volt áttekinteni azt, hogy hol tart a város. Ezúton gratulálnék a város díjazottjainak. Egyszóval ma délelőtt, részint a városvezetés részéről, túl azon, hogy igazi nagy miskolci teljesítményeket becsülhettünk meg és köszönthettünk, emellett hallgathattam egyébként egy sikerpropagandát is a városvezetés részéről, mint a valóság egyfajta interpretációját. A másik oldala az éremnek pedig az, hogy tegnap délután egy utcai fogadóórám volt a Bükk Áruház előtt, az Újgyőri főtéren, és elképesztő problémákkal jöttek hozzám az emberek. Túl azon, hogy ma egy ünnepi nap is van, azt gondolom, hogy egy költségvetés vitájában illő mind a kettőről beszélni, merthogy mind a kettő olyan kérdés, amely igenis meghatározza Magyarország jövőjét. Az a probléma, hogy önök a negatívumokról kevesebbet ejtenek szót, pedig ezekről beszélnek elsősorban az emberek, ami az ő életüket határozza meg. A sikerpropaganda mellett el kell mondani, hogy milyen helyzetben vagyunk ma a régióban. Valóban van egy 2,5 százalékos gazdasági növekedés, ami az idei költségvetésben tetten érhető, de gyakorlatilag a visegrádi négyek közül mindenki magasabb növekedéssel számol. Szlovákia 3,2-vel, Lengyelország 3,7-tel, Románia 4,2-vel. Ez a magyar növekedés nem másból áll össze elsősorban, mint a multik, tehát korábban idetelepült nemzetközi cégek, elsősorban az autóipar fejlesztéseiből, növekedéseiből, illetve az uniós források felhasználásából. Én bizony azt tapasztalom a közvetlen környezetemben, Borsod megyében járva, Kelet-Magyarországon járva, hogy a magyar kkv-k bizony sokszor nehezen vágnak bele egy-egy fejlesztésbe, sokszor bizonytalanok ebben, és ebben bizony benne van az a politika is, amely bizony versenyellenesnek tűnik, magyarán, hogy egy-egy pályázaton, egy-egy támogatási rendszerben nagyon sokszor a Fideszhez közeli vállalkozók kerülnek elő, és nem igazán a tehetség határozza meg azt, hogy ki hogy tud érvényesülni. Magyarán a kkv-k, amik érdemben szolgálhatnák hosszú távon is, az európai uniós források felhasználása után is a magyar gazdasági növekedést, így nehezebben tudnak érvényesülni. Sokszor ér minket az a vád az államadóság kapcsán, hogy mennyivel nőtt a kormányzati ciklusunk során, ez egy nehezen eltagadható helyzet egyébként, valóban nőtt, de akkor hogy értékelik azt, hogy egy 20 ezer milliárd nominális szint alatt lévő 2010-es állapothoz képest ma 25 ezer milliárd fölött van az államadóság, és ezt úgy sikerült elérni, hogy egyébként még 3 ezer milliárdnyi magánnyugdíjpénztári vagyont elköltöttek. Megerősíteném most, hogy azért mondom el ezt újra, mert vagy az akkori államadósságba nem kellene ezt a 3 ezer milliárdot beleszámolni, vagy ehhez hozzászámolni, így kapunk egy valós képet az ország állapotáról, tehát több mint 8 ezer milliárdnyival nőtt tulajdonképpen az államadósság ebben az időszakban. Sokszor elhangzott, de nem elégszer az önök politikájának legnagyobb problémája, és ez az elmúlt hat év eredménye. Az elmúlt hat évben a legszegényebbek és a leggazdagabbak között, tehát a legszegényebb tized és a leggazdagabb tized között tízszeresére nőtt a különbség. Ez elképesztő növekedés. Talán azért is kezdtem egy kicsit távolról a felszólalásomat, hogy megvan az a valóság, az a szűk társadalmi réteg, ami az önök politikájának kedvezményezettje, és valóban azt érezheti, hogy lényegesen jobban él, mint egyébként adott esetben 2010 előtt, de több mint négymillió ember él létminimum alatt, és bizony ezek az emberek egyre kevesebb forrással rendelkeznek, egyre rosszabb az ő reálpozíciójuk, és egyre nehezebben élik meg a hétköznapjaikat. Nő a különbség, ezért is indítottuk el a fizetésemelésért folytatott kampányunkat. Az az állításom, hogy az elvándorlás kérdésére is ez a megoldás. Tehát nemcsak egy szociális kérdésről van szó, elsősorban nyilván ez a fontossága, de Magyarország versenyképességi korlátját jelenti, és a gazdasági növekedés akadályát, hogy ilyen alacsony bérek mellett a szakképzett munkaerő elvándorol. Tehát egyszerre van jelen bizonyos térségben a magas munkanélküliség, ugyanakkor a szakképzett munkaerő hiánya. Erre a válasz egyébként nyilván az lenne, hogy nem teszik szét a kezüket és mondják azt, hogy majd a szakszervezetek meg a munkáltatók valahogy megállapodnak, hanem adott esetben többpárti konszenzussal egy nagyon markáns minimálbér-emelés szükséges, és a garantált bérminimumot is emelni kell. 2010-hez képest több mint 15 százalékot gyengült a forint. Ez is elhangzott már. Ezt a devizahitelesek megérezték egyébként. Látszik, hogy az MNB-nek egy politikája is most ez a gyenge forint. Szerintem ez egy helytelen történet. A nyereség jelentős része ebből képződött, amit az MNB-botrányok kapcsán látjuk, hogy mire fordítottak, miközben a devizahitelesek bizony jóval magasabb áron voltak kénytelenek forintosítani a saját hitelüket. [[22.20]] Ez világos pozícióromlást jelentett nekik; nem az MNB alapítványaira kellett volna tehát ráfordítani, hanem a devizahitelesek problémáját valóban megoldani.2009-ben a szociális területre 17,7 százaléka fordítódott a költségvetésnek, a 2017-re tervezett szerint ez nagyjából 14 százalék. Nyilván erre rögtön azt fogják mondani, hogy mert a foglalkoztatás. Nyilván itt a közmunkáról is beszélhetnénk, meg annak a lényegi és valóban értéktelen részéről. Újra az asztalra tenném azt, hogy túlságosan függ a helyi kreativitástól az, hogy mi történik a közmunkában. Sokszor, ha van egy-egy innovatív helyi közösség vagy polgármester, akkor ebből lehet értéket teremteni, de többnyire nagyon rossz vélemény van a közmunkáról. A közmunkásoknak is, nekik is kellene sokkal ambiciózusabb munka. Elhangzott, hogy 47 ezerből meg lehet élni, sokáig önök ezt képviselték. Bizony, szeretnének ők jobban élni, többet keresni, de valódi értéket teremteni, mert ez nem túl motiváló, és csak a töredékük tud az elsődleges munkaerőpiacon elhelyezkedni. Úgy érzem, hogy ez a helyzet beragadt. Ha ebben nem tud valami változást elérni a kormánytöbbség, akkor ebből bizony nehezen lehet kilábalni, miközben egyébként valóban szakképzett munkaerőhiány van. Szerintem ezzel sok dolog van, és amíg ezeket a kérdéseket nem oldjuk meg, addig bizony a magyar társadalom mintegy fele totális vesztesnek fogja érezni magát. És erre nem az a megoldás, hogy a KSH nem közli a létminimum-adatokat vagy más metodikát használ, hanem bizony érdemi megoldásokat kellene használni. Egyszóval, én abszolút azt javaslom már ezek alapján is önöknek, hogy érjék önöket nagyobb kihívások intellektuálisan a politikában a nyolcévezésnél. Hat év eltelt az önök kormányzásából. Eljön annak a pillanata is, és szerintem ’18 erről fog szólni, hogy majd azt a nyolc évet értékeli a magyar társadalom a ’10-ből való elinduláshoz képest a ’18-at, és természetesen mindig vannak örökségek egy kormányzásnál, meg mindig vannak perspektívák, mindig vannak ígéretek, aztán meglátjuk, és a nép is, remélem, látni fogja, hogy mik valósultak meg ebből. Azt mondom, hogy a magyar társadalom visszaesett a ’90-es évek első felének állapotába, amikor totálisan nyílik a társadalmi olló, és valóban, egyébként elhiszem, lehet, hogy az önök környezetében nagyon sokan nem tapasztalják ezeket a társadalmi problémákat, de bizony az utca emberei Miskolcon, Borsod megyében, Kelet-Magyarországon ezeket a problémákat teszik az asztalra. Két olyan rendszerről beszélnék még röviden, amelyről két vitanap is volt az Országgyűlés előtt: egyrészt az egészségügy rendszere, másrészt az oktatás rendszere. Mind a kettővel elsősorban szerintem az a probléma, hogy az a tévhit vezette önöket, hogy ha ezeket központosítják, akkor rendkívül sok forrás takarítható meg, mert ezek nagyon pazarló alrendszerek. Részben ebben lehettek igazságok egyes tekintetben, tehát elhangzott még, hogy a gyógyszerkasszán meg lehet nyerni vaklicitekkel például pénzeket, de azt gondolom, hogy összességében az egészségügyből kivont források azt eredményezték például - hogy csak a szűkebb pátriámról beszéljek -, hogy mondjuk, Diósgyőrben megszűnt a felnőtt háziorvosi ügyelet, hogy egyébként a vasgyári kórház kiürítésre kerül gyakorlatilag, hogy egyetlen kórházban, megyei kórházban összpontosul az ellátás Miskolcon, ahol elképesztő sorok vannak, ingerült emberek vannak. Nyilván ez egy megalázó helyzet az egészségügyi dolgozóknak is, akik egyébként alul vannak fizetve és a reálpozícióik jelentősen romlottak. Ez a helyzet azt eredményezi, hogy az átlagember úgy szembesül az egészségüggyel, hogy jelentősen romlott az ellátás színvonala. Miközben egyébként európai uniós forrásokból, jelentős részben egyébként 2010 előtti döntések révén pedig sok megy fejlesztésre. Nem lehet megtakarítani ebben a tekintetben. Az egészségügy össze fog omlani, ha nem lesz markáns béremelés ebben a tekintetben. Ezt egy legutóbbi vitanapon egyébként ellenzéki képviselőtársaimmal ismételten elmondtuk, ez nem várhat. Ez alapvető kérdés.Az oktatás kapcsán pont Miskolcról indult ez a tüntetéshullám, amely január elején indult, és február 3-án a vidék legnagyobb tüntetése révén 5 ezer ember gyűlt össze Miskolcon, majd utána országos tiltakozás is alakult. A mai napig azt érzem, hogy az érdemi dolgokat nem hallják meg ebben a tekintetben, tisztán politikai válaszokat próbálnak adni, és azt gondolják, hogy a pedagógusoknak elsősorban a saját fizetésükkel voltak problémáik, amikor számtalan problémát tettek az asztalra. És mi a válasz? Szerintem a központosítás eleve rossz válasz volt. Most jön a totális központosítás, ha jól értem, ami még kevesebb autonómiát fog majd nyújtani a helyben dolgozó pedagógusoknak. Hogy itt is tegyek egy kitételt: azt gondolom, hogy kistelepüléseken nagyon hátrányos helyzetű járásokban jó lehet az állami fenntartás. Lehet, hogy ez egy innovatív dolog, mert egyébként ráfordítást tudtak tenni a települések. De nagy településeken, iskolavárosokban, Szegeden - itt van Szabó Sándor képviselőtársam - vagy Miskolcon, ahol tényleg nagy hagyománya van az oktatásnak, ott bizony azt kell hogy mondjam, hogy a város érdeke is az volna, hogy kérjük vissza az iskoláinkat. És én akkor is ezt mondom, hogyha a mi önkormányzatunk - nyilván kormánypárti - ezt nem harsogja, mert képes az a város ellátni ezt a feladatot, és én úgy érzem, az egészségügynél egyébként, de az oktatásnál is, hogy amikor a helyi közösségek által megválasztott testületekhez, a polgármesterekhez volt közvetlenül visszacsatolva ez a történet, akkor bizony sokkal inkább a helyi politika is a saját bőrén érezte, hogy ennek a két szférának jobban kell működnie, és közvetlenebbül reagált ezekre a problémákra. Nagyon remélem, hogy ezekben sikerül majd előrelépni, és nemcsak ilyen anyagi tekintetben, hanem a rendszer egészének tekintetében. De amit hallok általában az önkormányzatok jövőjéről, az bizony nem ebbe az irányba mutat, sajnos. Végezetül egy dolog: idén is beadtam számtalan módosítót, választókerületem érdekében Miskolc országgyűlési képviselőjeként, de említhetem itt Varbót, Parasznyát, Radostyánt, Sajólászlófalvát és Sajóbábonyt is, tehát a körzetem összes települését. Ezek mind olyan problémák, amelyek szerintem pártpolitikán felül kell hogy emelkedjenek. Régi, nagyon régen várt beruházásokról szólnak, olyan társadalmi problémákról, amiket helyben kell megoldani. Arra kérem önöket, hogy ha az önök bizottsága elé kerül bármely módosító indítványom, akkor gondolják meg ezt a helyi közösség szempontjából. Én ellenzéki képviselő vagyok, de egyéni képviselője ennek a körzetnek, és küzdeni fogok azért, hogy itt bizony további fejlesztések valósuljanak meg. Kérem, fontolják meg az indítványaimat, és legalább néhányat támogassanak közülük. Köszönöm, elnök úr."
8,u2018-02-21-78,Opposition,MSZP-frakció,0.68603515625,2018-02-21,0.9933247566223145,"Köszönöm a szót, elnök úr. Tisztelt Államtitkár Urak! Tisztelt Képviselőtársaim! Jómagam Borsod-Abaúj-Zemplén megye 2. számú választókerületének egyéni képviselőjeként vagyok most itt. Az itt élőket képviseltem az elmúlt négy évben az Országgyűlésben, és nagyon remélem, hogy elnyerem a bizalmukat április 8-án és képviselhetem őket újabb négy évre. Azért mondom el ezt, mert ez egy olyan választókerület, ahol nagyon sokféle településtípus található, ebben a választókerületben található Miskolc nyugati része, a Győri kapu, a belváros egy része, Diósgyőr és nagyon sok peremkerület. Itt található egy olyan kisváros, amely mintegy 2800 lakossal bír, Sajóbábony, és négy kisebb település, négy község, Varbó, Parasznya, Radostyán és Sajólászlófalva. Én azokat a problémákat, amelyek itt felvetődtek, nagyon konkrétan, az itt élők szemszögéből vizsgáltam az elmúlt években, ezeknek a problémáknak a megoldásáért küzdöttem itt az elmúlt négy évben, és azt szeretném mondani, hogy sokan hiányolták a konkrétumokat a kormányoldalról, szeretném ezeket a konkrétumokat az itt élők szemszögéből most elmondani. Az első kérdéskör, amiről ez a vitanap szól és nagyon sok említés történt, az az egészségügy, az egészségügy kérdései, ezért is örülök, hogy itt van államtitkár úr. Sokan beszéltek azokról az elképesztő állapotokról, arról a leépülésről, ami egyes egészségügyi intézményekben történt, illetve történik. Sokan beszéltek emellett persze az egészségügyi dolgozók áldozatkész munkájáról is, amit itt is mindannyiunknak meg kell köszönni. De sokan mondták el, hogy bizony alacsony béreik vannak mind a mai napig, és közel sem kapták meg azokat a béreket, amiket önök ígértek nekik. [[13.50]] Ha valahol érezhető az egészségügyi dolgozók elvándorlása, a szakképzett dolgozók hiánya, az Kelet-Magyarország, Észak-Magyarország. Ez a térség is, tehát Borsod-Abaúj-Zemplén megye egésze is ilyen. Három nagyon konkrét szemszögből szeretném vizsgálni választókerületem lakosainak szempontjából az egészségügy problémáit. Először is önök egy évvel ezelőtt, nagyjából pontosan mondom, egy évvel ezelőtt létrehoztak egy szuperkórházat Miskolcon. Ezt úgy sikerült, hogy semmilyen újabb fejlesztés nem történt, egész egyszerűen négy állami fenntartású telephelyen működő egészségügyi intézményt összevontak. Itt két korábbi megyei önkormányzat által fenntartott intézményről van szó, a Megyei Kórházról és a Szent Ferenc Kórházról, illetve két korábbi városi intézményről, a Semmelweis Kórházról, illetve a vasgyári, diósgyőri telephelyről. Ezeket összevonták, és nagyon gyorsan munkához láttak, sajnos nem igazán jó irányban, hiszen az elmúlt egy év nagyon sok botránytól és problémától is hangos volt az új szuperkórház kapcsán. Nagyon sok nagy múltú, nagyon komoly szakember hagyta ott az egészségügyi intézményt, többek között egy nagyon-nagyon komoly gyermekgyógyász is. Nagyon komolyan küzdenek a szakdolgozói hiánnyal, és a város lakosai érezhetik a várólisták hosszúságát vagy az óriási sorakozást a szakrendeléseken is. Ráadásul nem régi fejlemény, hogy néhány hete leváltották ennek a szuperkórháznak az igazgatóját is, aki problémás szerződésekről, problémás ügyekről is beszélt több nyilatkozatában azóta. Felmerül a kérdés, hogy miért kellett őt leváltani, ha éppen ezeknek a feltárásába fektetett nagyon komoly munkát. Tehát azt tudom mondani, hogy a szuperkórház az elmúlt egy évben és az állami hatókörbe teljesen bevont egészségügy Miskolcon bizony nem sikertörténet. Miért mondom ezt? Azért mondom, mert nézzük meg ezt a történetet a diósgyőriek szemszögéből is, tehát a Miskolc nyugati részén élők szemszögéből és a környező településeken élők szemszögéből is. Azt tudom mondani, hogy 2010 óta mind a három szintje az egészségügyi ellátásnak leépült ebben a térségben. Kezdődött azzal, hogy még az előző ciklusban, már a Fidesz kormányzása és a Fidesz városvezetése idején megszüntették a felnőtt háziorvosi ügyeletet Diósgyőrben. Tiltakoztunk, aláírásokat gyűjtöttünk, a környék lakói felháborodtak, mégsem változtatták meg azt a döntésüket, hogy csak egyetlen telephelyen, a belvárosban működhet háziorvosi ügyelet. Másodikként mondanám, hogy mára gyakorlatilag kiürítették a vasgyári sztk-t, a szakrendelések túlnyomó részét vagy megszüntették az itt élők számára, vagy a belvárosba, a Csabai kapui telephelyre vitték át. Ez egyértelmű csökkenés, romlás az ellátás színvonalában a diósgyőrieknek, még akkor is, ha a szakrendelések egy részét a diósgyőri telephelyre, a diósgyőri kórházba tették át, hiszen a diósgyőri kórházat mint aktív betegellátó helyet, aktív ágyakkal teli kórházat gyakorlatilag kiüresítették az elmúlt években. Tehát el lehet mondani, hogy ez a telephely egyértelmű vesztese a szuperkórházi projektnek. Mondhatom tehát, hogy sajnos sok küzdelmem ellenére az önök kormánya Diósgyőrben leépítette az egészségügyi ellátást. Bizonyítja ezt az is, és ez is konkrét szám, konkrét statisztika, amit harmadikként szeretnék elmondani ebben a témában, hogy az Európai Unió régióit összehasonlító statisztikai mutatók, versenyképességi szempontból összehasonlító statisztikai mutatók szerint Észak-Magyarország az egészségügy paraméterében a 262. helyen áll az Európai Unió régiói között. 263 régió van az Európai Unióban, tehát az utolsó előtti. Mielőtt azt mondanák válaszképpen, hogy ezek biztos régi folyamatok, szeretném elmondani, hogy 2016-os számok ezek, és a 2013-as számokkal vetették ezt össze legutóbb. Egyértelműen romlott a térségünk versenyképessége, ezen belül az egészségügy helyzete is. Nem véletlenül mondjuk tehát, hogy az egészségügyben dolgozók áldozatkész munkája ellenére a feltételek romlottak, és nem véletlenül követeljük azt, hogy ez változzon, fejlődjön a térség egészségügye. Ezért mondjuk azt, hogy kormányváltásra van szükség ahhoz, hogy ez megtörténjen. Áttérve egy másik fontos területre, ami érinti a választókerületemet és persze az egész országot: ez az oktatás ügye. Az oktatásban is nagyon komoly átszervezések történtek, nemcsak az elmúlt négy évben, hanem az azt megelőző ciklusban is. Gyakorlatilag az önkormányzatok intézményfenntartó szerepüket az óvodák kivételével elvesztették. Miskolc bár iskolaváros, nem fenntartója általános iskoláinak, nem fenntartója gimnáziumainak. Ez nagyon komoly problémákat okoz a hétköznapokban, és az emberek által helyben választott képviselők döntési körétől távol viszi az iskolák kérdését, nem tudnak a városlakók általuk érdemben beleszólni abba, hogy milyen szakmai munka történjen és milyen feltételek között ezekben az intézményekben. Azt tudom mondani, hogy egyértelmű vesztese az elmúlt években az állami fenntartású oktatási intézményrendszer az önök kormányzásának. Azt tudom mondani, hogy számtalan olyan fejlesztéspolitikai lépés történt az elmúlt években, ami adott esetben támogatott egyházi oktatási intézményeket. Hadd mondjam el, hogy a választókerületemben például a parasznyai református általános iskolát sajnálatos módon pont nem, amire pedig nagyon nagy szükség lenne, hiszen térségi ellátó szerepe van ennek az általános iskolának. De egyértelműen tetten érhető volt például az év végi maradványösszegek kiosztásánál is, hogy az egyházi oktatás irányába mozdultak el. Nem ez ellen, de az állami oktatás mellett szeretnék érvelni, amikor azt mondom, hogy gyermek és gyermek között ne tegyünk különbséget, kapják meg ugyanazokat a feltételeket az állami intézményrendszerben tanuló gyermekek is, illetve kapjanak lehetőséget az önkormányzatok, elsősorban azok az iskolavárosok, amelyektől elvették ezeket az intézményeket, hogy újra működtethessék az iskoláikat, újra fenntarthassák az iskoláikat. Nem arról beszélek, hogy egy-egy kistelepülésen vagy egy nehezebb sorsú járásban ne lenne fontos az állami fenntartás, ahol ez nehézséget okoz az önkormányzatoknak, de határozottan azt mondom és érvelek amellett, hogy az iskolavárosokban mindenképpen lehetőséget kell nyújtani az önkormányzatoknak arra, hogy újra fenntartókká váljanak. Nem véletlen tehát, hogy Miskolcról indultak az elmúlt években a pedagógusdemonstrációk, és hogy a Herman Ottó Gimnázium bátor pedagógusainak nyílt levele rávilágított arra, hogy milyen állapotok vannak a magyar oktatásban. Harmadikként egy önkormányzatokat és az ott élőket érintő fontos kérdésről beszélnék, a fejlesztések kérdéséről. A fejlesztéspolitika egyre jobban távolodott az önkormányzatoktól az elmúlt években. 2010-2014 között azt figyeltem meg a választókerületemet érintően, hogy tulajdonképpen zömmel a 2010 előtt megkezdett, illetve akkor leszerződött beruházások befejezése történt meg úgy-ahogy ebben a ciklusban, néhány kivételtől eltekintve. Hogy mondjak a választókerületet érintő ilyen elképzeléseket: a diósgyőri vár felújítása, ami összefüggött a lillafüredi függőkert felújításával, ami egy projekt volt, egy 2010 előtti projekt volt, aztán a főutca felújítása Miskolcon, és egy olyan projektet szeretnék említeni, amelyet a Fidesz 2010 előtt le akart állítani, majd most talán erre a legbüszkébb, ez a miskolci villamosprojekt, hiszen nálunk új villamosok felújított pályán futhatnak. Ez egy fontos eredmény, de ez a forrás is 2010 előtt érkezett Miskolcra, akkor került sor a szerződésre, és a kivitelezés is akkor indult meg. Újabb beruházások akkor nem történtek. Nagyon kíváncsian vártam egyéni képviselőként, hogy hogy indul meg az újabb ciklus. Ott voltam akkor, amikor a miniszterelnök több minisztere jelenlétében az elsők között jelentette be Miskolcon a „Modern városok” programot, és nagyon reméltem, hogy ez jelenthet újabb fejlesztéseket a városnak. Ennek gyakorlatilag már három éve, és azt tudom mondani, hogy érdemben egy kapavágás sem történt a városban ezekben a fejlesztésekben. Tudom ezt mondani a tapolcai fürdő tekintetében, tehát a strandberuházás folytatása tekintetében, de a várfelújítás újabb lépcsője tekintetében sem történt semmi, ugyanakkor bezárták az itteni környéken nagyon fontos diósgyőri strandot négy éve, és nem nyitják újra. Az M30-as befejezést 2018-19 fordulójára ígérték, hogy meglesz a Kassa irányában való összekötés. Másfél kilométer épült meg belőle, pedig ez nem is a miskolciaknak tett ígéret elsősorban, hanem egy nemzetközi szerződés, a Via Carpatia egyezmény részeként kell hogy megépüljön. Hiába ígértek Y-hidat vagy intermodális csomópontot, ezekből sem látszik semmi a Tiszai pályaudvar környékén, pedig ezeket is nyolc éve ígérgették. [[14.00]] Próbáltam konstruktív javaslatokat tenni, ezeket letettem az asztalra. Ilyen volt, hogy a vasgyári kórház felújítása is kerüljön be ezek közé a projektek közé, a Várfürdő, tehát a diósgyőri strand felújítása is. A légszennyezettség felszámolása kapcsán, ami a térségben hatalmas probléma, szintén innovatív javaslatok vannak, a Miskolci Egyetem nagyon komoly munkája révén. Sajnálom, hogy ezek sem kerültek be a „Modern városok” program támogatott projektjei közé egyelőre, csakúgy, mint a DAM-rehabilitáció, a DAM területének rehabilitációja. De tovább fogok küzdeni ezekért is. Azért is van szükség kormányváltásra, hogy ezek is megvalósuljanak. A „Modern városok” program kapcsán egy ígéretügyi minisztert kaptunk Kósa Lajos személyében, aki ugyanazokat megígérte most még egyszer, egy bő hónapja. Értem én azt, de azt látom, hogy ősz magasságában nagyjából 10 százalékot fizettek ki mindössze az önkormányzatoknak. A kistelepüléseket érintőleg az a hír járja, és elég sok helyen lehetett erről olvasni, hogy ha önök folytatják a kormányzásukat, akkor az 5 ezer fő alatti településeken a mai értelemben vett önkormányzatiságot felszámolják, egyfajta elöljárói rendszert terveznek bevezetni. Azt gondolom, ez méltatlan lenne, és tulajdonképpen csak a kormány kegyétől tenné függővé az ottani intézmények sorsát, az emberek életét, illetve a fejlesztések tekintetében is teljesen kiszolgáltatná a településeket még jobban a kormánynak. Tehát ezt határozottan elutasítjuk. Azt szeretném mondani még egyszer, összefoglalva tehát, hogy konkrétumokat mondtam a konkrét ügyekben, amik itt ma felmerültek, ezek az ügyek így néznek ki konkrétan a választókerületemben élők szemszögéből. Nagyon büszke vagyok, hogy őket képviselhettem itt az elmúlt négy évben, és nagyon remélem, hogy elnyerem újra a bizalmukat, küzdeni fogok értük a továbbiakban is. Most azonban meg kell állapítsam, hogy az elmúlt nyolc évben Miskolc és térsége az önök kormányzásával rosszabbul járt. Ezért is van szükség változásra az országban. Ezért van szükség kormányváltásra. Köszönöm, elnök úr."
8,u2017-10-16-91,Opposition,MSZP-frakció,0.4521484375,2017-10-16,0.9946642518043518,"Köszönöm a szót, elnök úr. Tisztelt Miniszter Úr! Orbán Viktor miniszterelnök 2015 áprilisában Miskolcon járt a „Modern városok” programsorozat állomásaként, és ahogy azóta ez minden megyei jogú város esetében történt, megállapodást írt alá a város polgármesterével. Az akkori bejelentés öt fejezetet tartalmazott: egyrészt a Miskolc-Kassa autópálya megépítését, másrészt az „Okos város” programot, amelynek részeként gyors és hatékony városüzemeltetést ígértek, illetve a térfigyelő kamerák számának 500-ra emelését tűzték ki célul. A harmadik pont keretében ipari területek fejlesztését ígérték, mintegy ezerhektáros új ipari park létrehozását ígérték. A negyedik pont egy kutatás-fejlesztési program volt, ötödikként pedig a turizmusfejlesztés keretében Tapolcán fürdőfejlesztést ígértek, illetve később külön pontként szerepeltetve Diósgyőrben a vár és környékének fejlesztését ígérték meg. A mintegy két és fél éve bejelentett intézkedésekkel, programcsomaggal két alapvető probléma van. Az egyik az, hogy azóta nagyon sok helyre eljutott ez a programsorozat, eljutott a miniszterelnök, és igaz, hogy csak papíron, egyelőre csak papíron, de előnyösebb megállapodások néztek ki a megyei jogú városok többségének. Másrészt az a probléma ezzel a csomaggal, hogy azóta ezekben az ügyekben nem nagyon történt semmi Miskolc életében. Egyrészről az M30-as autópálya e megállapodástól függetlenül, egy nemzetközi szerződés részeként jönne létre. Ez egy olyan beruházás, amely azonban azóta nem sokat mutatott magából, nem nagyon indult el, egyelőre sehol sem tart. Másrészt a maradék négy pont közül tulajdonképpen az ipari parki területek egy részének felvásárlásáig jutottak el, de itt már nem fogadták el azt a javaslatomat, hogy vonják be itt a DAM mintegy 135 hektáros területének barnamezős rehabilitációját is ebben a kérdésben. Másrészt a többi fejezetben semmilyen előrehaladást nem láthatnak a miskolciak. Pedig a miskolciak is joggal várják, hogy a javarészt európai uniós forrásokból finanszírozni tervezett programcsomagból ők is megkapják, amit érdemelnek. Sőt, azt gondolom, többet is érdemelnének, ezért javasoltam kiegészíteni a már említett DAM barnamezős rehabilitációval ezt a csomagot, de a Diósgyőri Várfürdő fejlesztését is ebben a csomagban lehetne értelmezni. Itt lehetne a sokszor elképesztő légszennyezés hatásait csökkentő innovatív fejlesztéseket bevonni, illetve Diósgyőrben a kórház és a szakrendelések fejlesztése is feltétlenül szükséges. Kérdezem tehát, miniszter úr: mikor fogják a miskolciak érezni a „Modern városok” program hatását? Illetve ki lehet-e egészíteni ezt a programot az általam felsorolt pontokkal? Köszönöm, elnök úr. Várom a miniszter úr válaszát."
8,u2020-05-20-29,Opposition,MSZP-frakció,-0.82275390625,2020-05-20,0.07739803940057755,"Köszönöm a szót, elnök úr. Tisztelt Képviselőtársaim! Tisztelt Államtitkár Úr! Önök azt mondják, hogy semmi köze az önkormányzati választásoknak ahhoz, hogy most ez a javaslatcsomag idekerül a parlament elé. Akkor szeretném megkérdezni az államtitkár urat és ha majd részt vesz esetleg a vitában, akkor tud is rá válaszolni, és akkor lehetne vitatkozni, ha nem csak a zárszóban szólna hozzá , hogy miért nem öt éve jutott ez eszükbe. Miért nem akkor? Akkor még kiegyenlítődöttebbek voltak az önkormányzati fejlesztések? Vagy akkor még rendben voltak azok a beszedett adók mindenütt, amelyeket nem akartak központosítani? Vagy csak az után jutott ez eszükbe, miután elvesztettek nagyon sok megyei jogú várost, elvesztettek sok kisebb települést, és ezután ezeknek a településeknek a forrásait önök el akarják venni?Az sem igaz, hogy nem volt olyan mechanizmus, amit pontosan ezt adóerő-képességnek hívják, ugye ezeknél a településeknél nem akartak kiegyenlíteni, hiszen nem minden település volt ugyanabban a helyzetben az elejétől fogva, hogy ugyanannyi adót tudott volna beszedni, ugyanannyi kötelező feladatot ugyanolyan színvonalon, ugyanannyi vállalt feladatot el tudott volna látni, vagy éppen ugyanannyi fejlesztést tudott volna csinálni. Éppen ezért a területi kiegyenlítődési normatíva arra szolgált meg a helyben maradó helyiadó-többlet vagy éppen a központiadó-többlet, mint a súlyadó vagy az szja , hogy ezt próbálták egyensúlyozni objektív alapon. Nem politikai alapon, államtitkár úr! Objektív számítási alapon a Belügyminisztériumban, a Pénzügyminisztériumban elvégezték ezt a számítást, és több pénzt hagytak az önkormányzatoknál. Aztán jöttek önök, és elkezdtek központosítani. Először létrejöttek a kormányhivatalok, elvették az önkormányzatok hatásköreit, utána most elveszik az önkormányzatok pénzét, és elvették az önkormányzatok intézményeit, oktatási intézményeit, egészségügyi intézményeit. Nem tudom kimondani az idézőjelet, nagyon jól sikerült a központosítás az oktatási intézményeknél, amikor létrehozták a Klebelsberg Kunóról elnevezett intézetet, az bukdácsolt három-négy évet, aztán akkor önök most attól várják, ugye, hogy ez jobb legyen, hogy az egy nagy intézmény helyett 19-et csináltak, és akkor talán majd fog működni. Az egészségügyi intézményeknél is elvették az önkormányzatok kórházait, begyömöszölték önök egy hatalmas minisztériumba, aztán attól sem működtek jobban. Én sokáig nem gondoltam azt komolyan, amikor azt mondták nekem, hogy Pécset önök egy ilyen laboratóriumként használják, ahol kipróbálnak egyes dolgokat, aztán, ha működik, akkor lehet, hogy be lehet vezetni egyébként máshol is, vagy ha nem, akkor csak a pécsieknek lesz rossz. Ugye, önök Pécsett hozták először létre azt a fideszes pártbizottságot, amelyik döntött a polgármester helyett: Hoppál Péter országgyűlési képviselő, Csizi Péter akkor még országgyűlési képviselő, és Páva Zsolt egyébként mint polgármester részt is vehetett benne, vagy a városát, ahol megválasztották, vezette. És ezt a pártbizottságot önök létrehozták, egyébként a kedves vezető miniszterelnök nagyobb dicsőségére, bár, ha jól hallottuk, akkor annyira nem örvendett ő ennek, hogy létrehozták ezt a pártbizottságot, de a helyzet az, hogy ennek meg is lett az eredménye: Csizi Pétert is leváltották, meg Páva Zsoltot is leváltották. De önök most mégis pártbizottságot akarnak csinálni a megyei közgyűlésből. Azért lássuk be, hogy miután az önkormányzatoktól már elvonták a feladatokat, a megyei önkormányzatoknál nem öt évvel ezelőtt, nem két évvel ezelőtt, nem tíz évvel ezelőtt jutott az önök eszébe, hogy most akkor odatelepítsenek többletfeladatokat, hanem most jutott eszükbe, hogy odatelepítsenek több feladatot, nem áll mindenfajta gyakorlat nélkül az, hogy hogyan osztja el a megyei önkormányzat a fejlesztési pénzeket. Hát, mekkora botrány volt abból, államtitkár úr, amikor a TOP-os pályázatokat, a területi operatív program fejlesztési pályázatait még a megválasztott megyei képviselők is csak titoktartási nyilatkozat aláírása után nézhették meg, hogy miről fognak dönteni?! Azok voltak a központi források. Önök elsorvasztották a normatív finanszírozási rendszert, és a helyére idetették ezt a kijárós, kilincselős, előszobában ücsörgős, hajbókolós rendszert, hogy kérem, aki a jó barát hogy így mondjuk a jó elvtársat , akkor az majd kaphat többletfinanszírozást erre-arra-amarra, hát, másoknak meg majd nem jut. És ezt önök most törvényi szintre akarják emelni. Nagyon helyesen mondta egyébként minden szónok, aki azt mondta, hogy ez semmi másról nem szól, csak a pénzről; ez 710 milliárd forintról szól, ennyi az iparűzésiadó-bevétele általában a városoknak. Ennek a legnagyobb része Budapesten csapódik le, nagyjában-egészében a 70 százaléka Budapesten és a megyei jogú városokban. Ezekre önök rá akarják tenni a kezüket, és a kérdés csak az, hogy megálle itt ez a fajta központosítás. Vegyük újra ez elejéről! Először a hatósági jogköröket vették el az önkormányzatoktól, aztán intézményeket vettek el az önkormányzatoktól, oktatási, egészségügyi intézményeket vettek el az önkormányzatoktól, aztán most elvették az adóbevételüket az önkormányzatoktól, és most még területeket is vesznek el. Hát, képzeljék el, hogyan alkották meg önök ezt a törvényt! Egy önkormányzatnál, egy önkormányzat közigazgatási területén, ahol törvény szerint csak a helyi önkormányzat szabhat ki helyi adót, ott most hányféle adó lesz, államtitkár úr? [[11.10]] A megyei önkormányzat is szabhat ki adót? Vagy a megyei önkormányzatnak is lesz egy olyan területe, amit kihasítanak az önkormányzatból, és önök onnan majd elveszik ezeket a forrásokat? Hogyan fogják ezt végigcsinálni? Természetesen tudjuk, hogy hogyan. Ugyanúgy, ahogyan önök majd mazsolázni fognak, majd cseresznyézni fognak a beruházások között, amik 5 milliárd forintot meghaladnak. Azokat önök majd szépen kiválogatják, hogy melyik önkormányzatot akarják büntetni, melyik önkormányzatot akarják jutalmazni, melyik beruházásra akarnak rányúlni, melyik beruházásra nem akarnak rányúlni. Szó esett itt ma az önkormányzati szövetségekről. Egyetlenegy olyan önkormányzati szövetségről nem tudunk, még a Schmidt Jenő tabi polgármester által vezetett TÖOSZ sem támogatja ezt a javaslatot. Hát persze, hogy nem támogatja, miért támogatnák?! [[Dr. Orbán Balázs közbeszól.]] Miközben önök itt ebben a Házban folyamatosan papolnak egyébként a népszuverenitásról meg az önrendelkezésről, aközben önök pontosan az önkormányzatok rendelkezési jogát folyamatosan vonják el, központosítanak, megint létrehozzák az önkormányzatok között a hierarchikus rendszert, és pontosan azt a rendszert építik föl, ami ellen állítólag önök küzdöttek. A városi ügyeket majd megint a megyén fogják eldönteni, ott se más, mint a pártbizottság. Ezt a rendszert építik most fel önök. Amit az egyik városban megtermeltek, majd a megye eldönti, hiszen hierarchikus rendszerben fognak egymás alá-fölérendeltségében állni. Elvonhatja a megyei önkormányzat majd ezeket a forrásokat, és az ott ülő pártemberek pedig el fogják dönteni, hogy abban a megyében hol és milyen fejlesztések azok, amelyek megalapozottak önök szerint, vagy nem megalapozottak. Fölmondják ezzel önök az önkormányzati chartát, szembemennek a saját helyi adóról szóló törvényükkel, de ez önöket persze nem érdekli, mert önöket egy dolog érdekli, az a pénz. Ez 710 milliárd forint, amit önök jutalomfalatként akarnak osztogatni azoknak, akik elég sokat kilincselnek, előszobáznak, hajbókolnak, ott majd lehetnek fejlesztések, és persze lesznek olyanok, akik ezzel egészen biztosan rosszul járnak. Na de mi lesz azokkal, akik rosszul járnak? Mi lesz azokkal az ott élőkkel, akik rosszul járnak? Lesz állami oktatási rendszerük, amihez nem tud majd hozzájárulni az önkormányzat, mert a saját bevételeit már elvették önök vagy a járványveszélyre hivatkozással, vagy ezzel a törvénnyel. Lesz nekik állami egészségügyi rendszerük, már ahol van. Ha meg fejleszteni akarnak, meg egyáltalán az alapfeladataikat megfelelően el akarják látni, akkor majd vesznek föl hitelt. Önök azt mondják, hogy eladósodtak 2010 előtt az önkormányzatok. Hát, ne csináljunk már úgy, mintha 2010-ben kezdődött volna a világ! Hát, melyik önkormányzatok voltak a legjobban eladósodva? Hódmezővásárhely Lázár János polgármestersége alatt, Szita Károly Kaposvárja, Debrecen Kósa Lajos polgármestersége alatt. Pécset kétszer kellett konszolidálni, mert egyszer konszolidálták, majd utána négy év alatt megtermelték ugyanazt a mennyiségű hiányt, amit még egyszer kellett konszolidálni a fideszes vezetés alatt. Azóta, amióta önök konszolidáltak, mit mondott ön, 1300 milliárd forintot, azóta még 1300 milliárd forintot a jegybank kimutatása szerint 1268 milliárd forintot vettek föl hitelbe ezek az önkormányzatok. És, államtitkár úr, ehhez már az önök hozzájárulása is kellett. Legalább akkor ezeket ne hozzuk fel érvként! Önök egészen egyszerűen központosítanak, elveszik az önkormányzatok maradék önrendelkezési jogát, elveszik a bevételeiket, majd a megyén pártkatonák el fogják dönteni azt, hogy milyen fejlesztések lehetnek majd a megyében és a városokban, méghozzá azoknak, akik önöknek kedvesek, és ezzel kiüresítik teljes mértékben az önkormányzatiságot, ami a rendszerváltásnak az egyik legnagyobb érdeme volt. Ezért mi ezt nem fogjuk támogatni. Köszönöm a megtisztelő figyelmet."
8,u2015-05-11-157,Opposition,MSZP-frakció,-0.98046875,2015-05-11,0.9929794669151306,"Köszönöm, elnök úr. Tisztelt Miniszter Úr! Ismét egy piac újraosztásába kezdtek, most éppen a vasárnapi boltbezárással hozzák helyzetbe a CBA-s haverokat. Ezt eddig értem. De azt már képtelen vagyok fölfogni, hogy azok után, hogy látják, hogy milyen hatalmas károkat okoz a Balaton turizmusában ez az intézkedés, miért nem adnak kivételt a Balaton turizmusának ezen eszement ötletük alól. Szombatonként nem lehet Siófok városközpontjában közlekedni, mert a boltoknak a parkolójába sem tudnak már az autók behajtani, hiszen már azok is tele vannak. Így mind szombatra, mind vasárnapra az emberek életét megkeserítik ezzel az intézkedéssel, és ezzel fogják elüldözni az embereket a hétvégi balatoni turizmusról. És ha már a Balatonról beszélünk, abban szeretném kérni az ön közbenjárását, hogy nemcsak a balatoni vasárnapi zárva tartás ügyében, hanem egy másik konkrét ügyben is segítsen közbenjárni. Ez a konkrét ügy pedig Balatonvilágoson egy környezetvédelmi katasztrofális helyzet, amiben egy magáncég ingatlanán nyilvánvalóan alkalmatlan tárolási körülmények között, elviselhetetlen bűzzel kísérve hatalmas szemétkupacok halmozódtak föl. Történt egy vizsgálat is, amely megállapította, hogy tűzveszélyes, közegészségügyi problémákat okozhat, a felszín alatti vizekre is veszélyt jelent, és így a Balatonra is veszélyt jelenthetnek ezek a szemétkupacok. Azt várnánk, hogy az államigazgatás gépezete ilyenkor azonnal beindul, és napokon belül felszámolja az emberek ezreinek egészségét és nem utolsósorban az egész Balatont veszélyeztető szemétkupacot, azonban egy, Fazekas Sándor minisztertársához intézett válaszból az derül ki, hogy totálisan impotens a minisztérium, káoszba fulladt az egész államigazgatás, hiszen az intézkedések egy részét a Fejér megyei katasztrófavédelemhez rakták át, egy másik részét Baranya megyéhez, közben a szemétkupacok hónapok óta ott állnak Somogy megyében, Balatonvilágoson. Kérem miniszter urat, segítsen elintézni ezt az elviselhetetlen helyzetet. Köszönöm."
8,u2015-06-23-103,Opposition,MSZP-frakció,-1.0,2015-06-23,0.24699446558952332,"Köszönöm a szót, elnök úr. Tisztelt Képviselőtársaim! Próbálnak önök ideológiát rajzolni a szabad rabláshoz, mert valóban arról van szó, hogy egy korábban jellegéből adódóan vagy állami monopóliumot, vagy versenypiaci szektort [[Pócs János: Vagy Paksot.]] önök szépen lepusztítanak, és aztán a káron haszonszerzés esete fordul elő, mert a költségvetés kárt szenved, kevesebb bevétel jön be a költségvetésbe például a kaszinóterületről, amiről most törvényt hoznak, több tízmilliárdos veszteség éri a költségvetést, de a beszűkített piacot törvénnyel önök úgy rendezik át, hogy a saját haveri körüknek azért jó legyen. Erre mutat példát a trafikok átrendezése. Valóban igaza van képviselő úrnak, azzal, hogy a bekiabálásokban szerintem inkorrekt magatartást tanúsít, és óvnám ettől, de ha belegondol, hogy Sánta János gépén írták azt a trafiktörvényt, ez Brüsszelben egyértelműen kiderült, a gyökérfájlnál - a gyökér tudja a dolgát - be volt írva, hogy ifjú Sánta János. Sánta János nyeresége valahogy 216 millióról 686-ra ment föl, tehát több mint megháromszorozódott, noha valóban a legális dohánykereskedelem csökkent. Szóval, önök kézbe vettek egy piacot, átrendezték úgy, amit önök úgy mondanak, hogy nemzeti burzsoáziát építenek, hát, így építik önök a nemzeti burzsoáziát, hogy egy-egy területet tarra vágnak, tönkreteszik, és aztán az önök által kijelölt szereplő utána tud rajta virítani.Az, hogy a kaszinótörvényt, ahol tényleg tízmilliárdokat engednek el minden ellenőrzés nélkül, és nagyon komoly veszteség éri a költségvetést, azután most egy ilyen törvényt is idehoznak, ez a törvény által történő lopásnak a definiált esete. Tehát lehet, hogy ezt majd valamikor a jogtörténetben tanítani fogják, hogy így lehet az országgyűlési többséget felhasználva törvény által lopni és ettől kezdve törvényesen végezni a költségvetés megrablását. Milyen gyakorlat az, hogy a legkisebb fűszeresnél is ott működik az online pénztárgép? Minden mozgást ellenőriz a NAV, nagyon helyesen, hogy minden vásárlási tétel után az általános forgalmi adót beszedjék. Az más kérdés, hogy irreálisan magas az a 27 százalékos forgalmi adó. De a szerencsejátékot eleve a forgalmi adó alól mentesítik, olyan területen, ahol nagy pénzek mozognak, sokat lehet lopni, oda nem raknak online ellenőrzést. [[Dr. Schiffer András közbeszól.]] Nem tudok figyelni önre, Schiffer képviselő úr, majd a végén tessék elmondani itt a fülembe. Egyébként eléggé szomorúnak tartom, hogy olyasmin röhögnek, amit egyrészt nem tudok kontrollálni, mert beszélek, másrészt amikor arról beszélek, hogy a költségvetést kár éri, akkor egy kicsit komolyabb hozzáállást szeretnék kérni, vagy nyomjon majd kétpercest, és annak keretében kérjen elnézést az éppen beszélő képviselőtől. [[Bana Tibor: Ilyet még soha nem csinált!]] Tehát nagyon elítélendőnek tartom mint MSZP-s képviselő, hogy önök a szabad rablást most törvényesítik. Olyan szereplőket jelölnek ki, akik nem versenyeztek. Azt mondják, hogy megbízható szereplők kellenek. Lehet, hogy az önök számára azok, de ahogy itt korábban elhangzott, ha belekerülnek ebbe a tutiba, a kész fürdő, meleg máléba - majdnem durvábban mondtam -, attól kezdve mi a biztosíték arra, míg az ellenőrzési szisztémákat valahogy mellőzi ez a törvényjavaslat, hogy a későbbiekben valóban úgy működnek, ahogy önök azt elképzelik.Vagy ha egy pici kitérőt teszünk a költségvetés elmaradt bevételeire. Önök egy olyan költségvetést fogadtak el, amiben filléreket biztosítanak az ápolónőknek, filléreket biztosítanak az egészségügynek, tehát cserbenhagynak mindenkit, akiknek megváltást ígértek a 2010-es kampányban, hogy megmentjük az egészségügyet, megmentenek ezt, megmentenek azt. Hát kérdezzék meg az ápolókat vagy kérdezzék meg az orvosokat, hogy mennyire mentették meg önök őket! Vagy kérdezzék meg azt a szociális dolgozót, aki pont ezt olvassa a Blikkben, mert az a legnagyobb példányszámú napilap, hogy Vajna Tímea milliós ruhákban flangál. Merem azt mondani, önök biztosítják azt a lopást, és ez a lopás a költségvetésből is történik, aminek eredményeként valakik érdemtelenül ilyen rongyrázást tehetnek. Azért mondom, hogy érdemtelenül, mert mondjuk, egy magyar feltalálótól, akit önök azért ennyire nem támogatnak, mint a kaszinósokat, nem lehetne sajnálni a pénzt. Aki a kreativitása, a munkája, a szellemi munkája vagy… [[Dr. Schiffer András: Kreativitás az van.]] Kreativitás az van, igen, a jogalkotó részén van kreativitás, csak közben a költségvetést zsebelik ki. Tehát önök nem értéket teremtenek, nem az értékteremtést próbálják a szabályozókkal elősegíteni, hanem ami egyébként a költségvetést erősíthetné, onnan csoportosítanak át egészen pofátlanul két kijelölt szereplő irányába [[Pócs János közbeszól.]] költségvetési bevételeket. Tehát én nagyon kérem önöket, lehet, hogy Bánki Erik képviselő úr nagyon magabiztosnak érzi magát, de azért van Európában egy jogrend, ön is ismeri, volt uniós képviselő - igaz, hogy állítólag száműzetésként került oda, de hát ki tudja [[Dr. Schiffer András nevet.]] , mindenesetre volt lehetősége megismerni, hogy van egy európai jogrend. Tehát azért mindent pofátlanul átcsoportosítani még jogszabályokkal sem lehet. Én azt hiszem, hogy eljön az igazság pillanata. Az LMP elnöke bólogat, hogy ők partnerek lesznek ebben [[Dr. Schiffer András, Bánki Erik nevet.]] , hogy egyszer ezt a szerencsejáték-piacot, amit önök így átrendeztek, valaki hozzáértő ember, a nép számon kéri önökön, és akkor nem fognak így vigyorogni, mint pofátlanul most ezen előterjesztés vitájában, mikor - hangsúlyozom - a költségvetésből, a magyar emberektől lopnak el tízmilliárdokat. Ez megengedhetetlen! Köszönöm, elnök úr. [[Dr. Schiffer András, Varju László tapsol.]]"
8,u2019-11-11-213,OTHER,JOBBIK-frakció,0.78955078125,2019-11-11,0.2770644426345825,"Tisztelt Elnök Úr! Tisztelt Ház! Köszönöm a szót. Engedjék meg, hogy elsőként a Jobbik Magyarországért Mozgalom Jász-Nagykun-Szolnok megyei elnökeként gratuláljak Budai Lórántnak, aki tegnap fényes győzelmet aratott Jászberényben, és elnyerte a polgármesteri címet. [[Taps a Jobbik soraiban.]] Ötéves mandátumához kitartást, jó egészséget és bölcs döntéseket kívánok a település érdekében.Ahogyan azt önök is tudják, majdnem napra pontosan egy hónapja zajlottak le az önkormányzati választások Magyarországon, ezért úgy gondoltam, hogy néhány percben összegezném tapasztalataimat e Ház falai között is. Ha megengedik, elsősorban saját választókerületemre, a Jász-Nagykun-Szolnok megyei 4. választókerületre koncentrálnék, itt ugyanis 23 változatos struktúrájú település található, városok, községek, falvak, ahogyan azt a mozaikrendszer annak idején megkívánta. A választási eredményeket vizsgálva megállapítható, hogy a választókerületünkben egyre több olyan település van, ahol nem a fideszes jelöltet támogatták a választók, egyértelmű üzenetet küldtek a NER helyi helytartójának, Boldog Istvánnak, hogy a munkamódszereivel, eszközeivel nem tudnak tovább azonosulni. Engedjék meg, hogy mint jobbikos országgyűlési képviselő, örömömet fejezzem ki emiatt és bátorítsam a településvezetőket és az ott élőket, hogy helyesen cselekedtek, megtették az első lépést a legújabb kori hűbéri rendszer felszámolásának útján. Gratulálok, jó egészséget kívánok mindőjüknek. Tudom, hogy többen nézik és várják a megerősítést. Október 13-a után sorra alakultak meg a képviselő-testületek, álltak föl az önkormányzatok. Volt, ahol mindez zökkenőmentesen zajlott, úgy, ahogy annak zajlania kell, de sajnos ismerek olyan eseteket is, ahol az újonnan megválasztott polgármester munkáját inkább hátráltatták, mintsem segítették volna a kezdeti napokban, sőt van olyan önkormányzat, ahol még mindig nem tudja megkezdeni érdemi munkáját a megválasztott településvezető, mert nem állnak rendelkezésére szerződések, leltár, hogy csak két dolgot említsek, amelyek megléte nélkül nagyon nehéz felelősségteljes munkát végezni. Emlékszünk rá, hogy a választások után Orbán Viktor miniszterelnök is és a többi, itt a Házban fölszólaló fideszes képviselő is minden győztesnek gratulált, nagyon helyesen. A súlyos valóság azonban ezzel szemben az, hogy a NER-helytartók bizony komoly különbségeket tettek település és település között. Ahol számukra kedvezően alakultak a körülmények, oda koncentrálták a forrásokat, lásd például szülővárosomat, Mezőtúrt a választókerületemben, ahová az elmúlt ciklusban annyi TOP-os pályázat érkezett, hogy azok megvalósításának megindításához már 350 millió forintos hitel fölvételére volt szükség. Nem lehetett volna észszerűbben elosztani a forrásokat a települések között? tehetnénk föl a kérdést naivan. A válasz azonban nagyon egyértelmű: a fideszes helytartók az ideológiai hovatartozás durva kettős mércéjét zsinórmértékként maguk előtt tartva mintha a saját zsebükből adnák, osztogatják az EU-s forrásokat. Arról most ne is beszéljünk, hogy ez a folyamat meg van fűszerezve egy olyan korrupciós mechanizmussal, amely már a hatóságoknak is szemet szúrt, nem mehettek el szó nélkül mellette. Polt Péter legfőbb ügyész tájékoztatása alapján ügyészségi nyomozás zajlik a választókerületben, bűnszövetkezetben elkövetett költségvetési csalás többek között a vád, ha hihetünk a választókerületben hallható híreknek. Reméljük, minél hamarabb megtudhatjuk, hogy Boldog István mellett kik érintettek még ebben az ügyben. Éppen ezért nagyon fontos lenne, hogy a választókerület minden újra megválasztott településvezetője nyilatkozzon az új ciklus elején az érintettségéről ebben az ügyben. Véleményem szerint mindez elengedhetetlen lenne a településekért végzett közös munka megkezdéséhez. Éppen ezért kérem innen, az Országház falai közül, hogy az érintett polgármesterek, amennyiben nincs takargatnivalójuk, álljanak a nyilvánosság elé és tisztázzák a nevüket. Ellenkező esetben ugyanis sajnos az érintettségük válik nyilvánvalóvá. Ugyanakkor egy hónappal a választások után arra kérem a települési jegyzőket, illetve hivatali vezetőket, munkatársakat, hogy tegyék lehetővé azon településeken is a munka elkezdését, ahol eddig ez nem történt meg maradéktalanul. Ahogyan napirend előtti fölszólalásában Jakab Péter frakcióvezetőnk mondta: fogadják el a választók akaratát, tanuljanak meg veszíteni! Ha így folytatják, lesz még benne részük bőven. Köszönöm szépen a figyelmet. [[Taps a Jobbik soraiban.]]"
8,u2021-09-28-107,OTHER,JOBBIK-frakció,0.63134765625,2021-09-28,0.9947992563247681,"Köszönöm a szót, elnök úr. Tisztelt Országgyűlés! A 125 éves Balatonfenyves település méltán híres egyébként a fenyveseiről, fenyőfáiról, melyek különösen a Balaton vidékén rendkívül népszerűek mind a település bel-, mind külterületén is. És nemcsak erről híres, hanem az itt élők nagyon szeretik a megújult strandjait, játszótereit, én magam is egyébként gyermekeimmel sűrűn látogatjuk az itt lévő játszóteret, különösképpen a tobozos játszóteret. De hát a kisgyermekes családok körében is igen népszerű üdülőhely, már hogyha el tudnak jutni Balatonfenyves-alsóra. Erről majd később fogok beszélni, amikor a balatonfenyvesi ügyeket említem. De Balatonfenyvesnek egyébként a sportélete is virágzik, hiszen 25 éves múltra tekint vissza a Balatonfenyvesi Vitorlás Sportegyesület, mely a vitorlázás szerelmesei számára nyújt egyfajta keretet, és a sokak által bírált, 500 méter hosszan benyúló fenyvesi móló, a vitorláskikötő is új lendületet adott itt a vitorláséletnek. Említettem a közlekedést és az eljutást. Mondhatom, hogy a parkolási gondok évtizedes problémák Balatonfenyvesen, de bizony Balatonfenyves-alsóra vasúttal eljutni is az idén nyáron különösen nehéz volt, hiszen ritkán álltak meg a vonatok. De hogy miért is? Tisztelt képviselőtársaim, talán emlékeznek még a tavaszi ülésszak végén, amikor itt a tisztelt Ház falai között is szóvá tettem, hogy Balatonmáriafürdőn, Máriahullámtelepen a vonat csak hajnali 4 óra 51 perckor állt meg az itt élők, az idelátogatók közlekedését elnehezítve, egy olyan vasútvonalon egyébként, amelyet néhány évvel ezelőtt Mészáros Lőrinc cégei 72 milliárd forint közpénzből újítottak fel. Most ez nyilván botrányt kavart, Galácz György polgármester úr is és jómagam is szóvá tettük, illetőleg írásbeli kérdést is intéztem az illetékes ITM államtitkárához. Azóta ezek a közlekedési gondok megoldódtak Balatonmáriafürdőn, de hát ennek nagy ára volt, és azt is elmondom, hogy miért. Engedjék meg, hogy idézzem a Magyar Államvasutakat: „A Balatonmáriafürdő települést érintő megállóhelyek kihagyása miatt érkező észrevételek hatására arról született döntés, hogy 2021. május 17-étől a vonatok Balatonfenyves-alsón nem, de Máriahullámtelepen megállnak.” Szóval, ami egyrészt jó volt a Máriahullámtelepen élőknek, az most feketelevesként érintette az egyébként szomszédos településen élőket, akik ily módon nem tudnak vasúttal, a felújított vasúttal, a peronon, a vasúti megállóhelyen nem megálló vonattal elmenni például Fonyódra bevásárolni, nem tudnak elmenni a kaposvári kórházba szakrendelésre, illetőleg az idelátogatók sem tudnak Balatonfenyves-alsón vonattal megállni, a szomszédos megállókon van erre lehetőség. Most képzeljük el, hogy a nyaralóknak a batyukat, táskákat kilométereken át kell cipelniük, hogy eljussanak a szálláshelyükre. Azt gondolom, hogy ez méltatlan, túl azon, hogy felháborító is. Sokkal inkább kellett volna gondolni ennek a vasútvonalnak a felújításánál a megnövekedett nyári forgalomra, arról nem is beszélve, hogy a dél-balatoni vasútvonal rendkívüli mennyiségű teherforgalmat is biztosít. Tehát valóban ideje lenne elgondolkozni a menetrendek átszervezésén. Lakossági panaszra az Államvasutak válaszolt, és engedjék meg, hogy ezt is idézzem: „A MÁV vizsgálja a megoldási lehetőségeket, a Balatonfenyves megállóhely közelében lévő táborokba érkező vagy onnan távozó, bejelentett csoportos utazások alkalmával kérésre eseti vonatmegállásra van lehetőség.” Itt a bejelentésen van a hangsúly és az esetin. Tehát megdöbbentő az, hogy, még egyszer mondom, 72 milliárd forintból felújítunk egy vasútvonalat, megújulnak a megállóhelyek, a vonat pedig csak előre bejelentésre és eseti módon áll meg. Ez mindenféleképpen megkeseríti a Balatonfenyves-alsón élők életét is. Szeretném, hogyha ezen változtatnánk, és csak a szép és csak a jó dolgok jutnának majd az eszünkbe a jövőben, hogyha a Balaton-parton élünk, illetőleg a Balaton-parton nyaralunk. Köszönöm szépen, hogy meghallgattak. [[Z. Kárpát Dániel tapsol.]]"
8,u2014-12-08-287,OTHER,JOBBIK-frakció,0.56201171875,2014-12-08,1.0,"Köszönöm a szót, elnök úr. Tisztelt Ház! Módosító indítványt nyújtottam be a szatmári térségnek 20 éve megígért M49-es gyorsforgalmi elkerülő út első ütemének megépítésére. Ezenkívül indítványoztam, hogy 100-100 millió forinttal támogassák a mátészalkai területi kórházat, illetőleg a mátészalkai mentőszolgálatot. Kérem önöket mindhárom indítványom elfogadására a szatmári térség fejlődése érdekében. Köszönöm. [[Taps a Jobbik padsoraiban.]]"
8,u2020-07-02-103,OTHER,LMP-frakció,-0.970703125,2020-07-02,0.9931821823120117,"Kevés időm van. Mátrai képviselő asszonynak szeretnék reagálni. Képviselő asszony, ha nem lakásépítés kapcsán jött volna be ez a rozsdaövezeti dolog, ami mögött sok mindent lehet sejteni, hanem azért jött volna be, mert az országban sok ezer helyen van elszennyezett környezet, ahol a talajt veszélyezteti, ahol az ivóvizet veszélyezteti, akkor mi is örülnénk. De semmi nem történt. Önök leállították ezt a kármentesítési programot sok-sok éven keresztül. Most hirtelen fontos lett? Miért? Miért nem fontos az emberek egészsége vidéken, és miért nem fontos azoknak a problémáknak a megoldása, ami több tíz éve húzódik, és ami most már nem annyiba fog kerülni, mint régen, de az emberek egészségébe fog kerülni? Ez pedig nem lesz más, mint az, hogy az önök holdudvarában érdekelteknek, valószínűleg Mészáros Lőrincnek meg nem tudjuk, kicsodának fogják átjátszani ezeket a területeket, és ezek sem lesznek rendesen kármentesítve."
8,u2015-12-15-197,OTHER,JOBBIK-frakció,-0.98046875,2015-12-15,0.13266350328922272,"Köszönöm a szót, elnök úr. Tisztelt Államtitkár Úr! Tisztelt Képviselőtársaim! Amiatt, hogy az elképesztően drága, de ennek ellenére másfél évet csúszó és az utasoknak még további majd’ kétéves tortúrát tartogató Budapest-Esztergom-szakasz teljes korszerűsítése 2017 vége előtt nem fog befejeződni, sok ezren mérgelődnek. Amiatt, hogy a 30 milliárdba kerülő, de mégis a kivitelezési hibák állatorvosi lovaként mutogatható Siófok-Zamárdi-szakasz hibáinak nincs felelőse, rengetegen fel vannak háborodva.A vasútbarátok és a kötöttpályás közösségi közlekedést igénybe vevők szintúgy megdöbbentek a MÁV következő évre tervezett ámokfutó járatritkítási szándékán. Ugyan az eredeti brutális nyesegetésről az illetékes letettek, de maga a vezetőkben felmerült szándék is botrányos, hiszen a rurális térségekben nem ugyanazokat a kihasználtsági és utasszám-paramétereket kell alapul venni, mint a főváros térségében. Mivel egyre több vidéki ember kényszerül nem helyben intézni az ügyeit, és egyre inkább felveti ez annak az igényét, hogy a közlekedést versenyképes közösségi közlekedéssé formáljuk át, itt komoly kérdésekre kellene államtitkár úrnak választ adnia. Többek között arra, hogy a rövidlátó pénzügyi szempontok helyett a munkába, iskolába menő, családi kapcsolatokat ápoló utasok érdekét kell szolgálni. A Jobbik elítéli a vélt vállalati profit magyar emberek érdekei elé való helyezését, ezért kérdezzük az illetékesektől, hogy mikor szakítanak a szociálliberális korszak vasútvonal-bezárásainak fenyegető eszmeiségével. Hiszen ellenzékben még pont azt hangoztatták, hogy a tényleges megtakarítás a vonalbezárások és nyilván a járatmegszüntetések kapcsán is nevetségesen alacsony összeg. Ezért kérdezzük, hogy az utasok feje felett Damoklész kardjaként lebegtetett járatcsökkentéssel szemben miért nem inkább az integrált kínálati, ütemes, kiszámítható és mobilitást biztosító menetrend megteremtése felé tesznek lépéseket. Nem gondolják, hogy a fokozottan balesetveszélyes, telített közutakkal szemben a környezetbarát, jóval kevesebb negatív externáliát termelő közösségi közlekedés kiterjesztése a vidék népességmegtartó erejének növelése szempontjából is alapvető fontosságú lenne? Köszönöm a válaszát. [[Taps a Jobbik padsoraiból.]]"
8,u2019-11-25-65,OTHER,DK-frakció,-1.0,2019-11-25,0.9955093860626221,"Köszönöm a szót, elnök úr. Tisztelt Ház! Tisztelt Államtitkár Úr! Nem elég, hogy az ország számos pontján dőlnek ki a korábbi fideszes városvezetések ügyeinek csontvázai, rendre jönnek az aggodalomra okot adó hírek, miszerint az Orbán-kormány fojtogatni akarja a rezsimhez hűtlenné vált településeket. Előkerülnek eddig nem ismert, a fideszes polgármesterek által hátrahagyott adósságok, hiányok, cetliken meghagyott milliós elköteleződések, ledarált papírok zsákba gyömöszölve. Másutt meg egész hadosztályokat fizettek ki az adófizetők pénzén, pazarlóan bánva a közpénzzel.Amíg azonban a gyakran piszkos múltat feltáró munka zajlik ezekben a hetekben, hónapokban az ellenzéki koalíció által átvett városokban, kerületekben, aggasztó hírek jönnek arról is, hogy törvénymódosításokkal akarják a városokat arra kényszeríteni, hogy adóbevételeiket például csak helyi közlekedésre fordítsák, mintegy kivonultatva az államot a fenntartás felelőssége alól, egyúttal pénzügyi gondokat okozva e településeken, amelyek más fontos funkcióra nem tudnak ezekből a pénzekből áldozni. Budapesti színházak aggódnak a korábbi taotámogatás miatt, hogy megkapjáke, a fideszes kézen maradt városok múzeumainak kiemelt támogatást ígérnek, az ellenzékieknek pedig a működés feltételeit sem garantálják. Meglévő fejlesztéseket kellene véghez vinni például a fővárosi kórházakban, de ezek is rendre elmaradnak, miközben egy kilenc éve föl nem épült és egyetlen kapavágásig el nem jutó szuperkórházzal próbálják vetíteni az emberek arcába a fényt. Félő, hogy az önkormányzati választási vereségbe belenyugodni képtelen Fidesz és az Orbán-kormány efféle ravaszkodással, pénzek elvonásával zsarolja meg az elvesztett városok, kerületek vezetőit. Lehet, hogy abban bíznak önök, hogy ezekben a városokban nem derülnek ki a fideszes ügyek? Milyen garanciát tud adni nekünk arra, hogy miközben korrekt partneri viszonyról beszélnek, befejezik a víz alatti rugdosódást? Ma 3,5 millió magyarnak nem fideszes a polgármestere. Nem lehet őket büntetni csak azért, mert nem a Fideszre szavaztak. Várom államtitkár úr válaszát."
9,u2015-05-12-113,Fidesz-KDNP,Fidesz-frakció,0.98388671875,2015-05-12,0.20823337137699127,"Tisztelt Elnök Úr! Tisztelt Ház! Tisztelt Képviselőtársaim! Az e programhoz szorosan kapcsolódó nemzeti fenntartható fejlődés keretstratégia által megfogalmazott jövőképben találhatjuk a következő gondolatokat: „Az emberek tisztelik a természetet, természeti értékeinket, a helyi közösségek felismerik a rendelkezésükre álló természeti erőforrásokból adódó lehetőségeiket, termelésüket, energiafelhasználásukat és fogyasztásukat erre alapozva szervezik meg.” „2050-ben jólétben, bolygónk ökológiai korlátait tiszteletben tartva élünk. Jólétünk és egészséges környezetünk egy olyan innovatív és körkörös gazdaságból származik, amelyben semmi nem megy veszendőbe, és amelyben a természeti erőforrásokkal való gazdálkodás fenntartható módon folyik, a biodiverzitást pedig társadalmunk ellenálló képességét fokozva védjük, értékeljük és helyreállítjuk. Karbonszegény növekedésünk már régóta független erőforrás-felhasználásunktól.”Tisztelt Képviselőtársak! A nemzeti környezetvédelmi programnak az elfogadása és a következő öt esztendőben való betartása segíthet abban, hogy sikeresen nézzünk szembe a hazánkat érintő környezeti kihívásokkal, és nagyobb tisztelettel és gondossággal tekintsünk hazánk természeti értékeire és részesülhessünk a természet adta szolgáltatásaiból. Az előzőek is azt mutatják, hogy egy olyan társadalom irányába kell tartanunk, ahol a környezettudatos gondolkodás és cselekvés erénnyé és előnnyé válik.A program feladata, hogy az ország adottságait, a társadalom hosszú távú érdekeit és jövőbeni fejlődési céljait, valamint a globális felelősségből és a nemzetközi együttműködésből, EU-tagságból adódó kötelezettségeinket figyelembe véve meghatározza az ország környezeti céljait, az elérésükhöz szükséges feladatokat és eszközöket. A következő három alapvető stratégiai célt fogalmazza meg: az életminőség és az emberi egészség környezeti feltételeinek javítása, természeti értékek és erőforrások védelme, fenntartható használata, az erőforrás-takarékosság és -hatékonyság javítása, a gazdaság zöldítése. A program stratégiai céljainak elérését az egyes stratégiai területeken meghatározott célok és intézkedések, illetve az átfogó intézkedési területeken megfogalmazott cselekvési irányok biztosítják. A program egy keretstratégia, amelynek végrehajtása az EU-, nemzetközi támogatások, az éves költségvetés és az ország teherbíró képessége függvényében alakul. A megvalósítása elsősorban nem többletráfordítási igényt jelent, hanem a tervezhető források koordinált, hatékony, a prioritásokhoz igazodó felhasználását célozza meg. Emellett az intézkedések számos esetben többletforrást is generálnak, például az energiatakarékosság és -hatékonyság, az erőforrás-felhasználás és kibocsátás csökkentése mellett folyamatos pénzügyi megtakarításokat is eredményez, amelyek aztán természetesen más célra is felhasználhatók, illetve hozzájárulnak a foglalkoztatás növeléséhez.A környezetvédelmi fejlesztések a 2014-20-as időszakban alapvetően a környezeti és energiahatékonysági operatív program keretein belül jelennek meg. A program megfelelő végrehajtása az egész társadalom részvételét igényli, amelynek során a legszélesebb körű társadalmi partnerség megvalósítása szükséges.Nagyon fontos, hogy az adott feladatok megoldása azon a szinten valósuljon meg, ahol az a leghatékonyabban biztosítható, ahol a megfelelő tudás és helyismeret rendelkezésre áll.Magyarország környezetpolitikai céljainak és intézkedéseinek átfogó keretét 1997 óta jelentik a nemzeti környezetvédelmi programok. A III. nemzeti környezetvédelmi program 2014-ben járt le, ezért vált szükségessé a negyedik kidolgozása. A program elkészítését még több tényező is indokolja. Az Európai Tanács és az Európai Parlament elfogadta az Európai Unió új, „Jólét bolygónk felélése nélkül” című, 2020-ig tartó időszakra szóló 7. környezetvédelmi cselekvési programját, és a nemzeti környezetvédelmi programok az uniós fejlesztési források egyik szakmai alapjaként is szolgálnak.Tisztelt Képviselőtársaim! A következőkben röviden szeretném ismertetni a programnak a kormányzati stratégiai irányítási rendszerben betöltött főbb kapcsolódási irányait, helyét és szerepét. [[16.10]] A program a környezetügy átfogó hazai stratégiai tervdokumentuma, amely keretet ad minden környezetügyi szakterületi stratégiának, programnak, tervnek - például a biológiai sokféleség megőrzésének nemzeti stratégiája, nemzeti vízstratégia, országos hulladékgazdálkodási terv, nemzeti környezettechnológiai innovációs stratégia, Magyarország vízgyűjtő-gazdálkodási terve, Vásárhelyi-terv továbbfejlesztése, országos ivóvízminőség-javító program, nemzeti települési szennyvíz-elvezetési és -tisztítási megvalósítási program, egyedi szennyvízkezelés nemzeti megvalósítási programja, ivóvízbázis-védelmi program, országos környezeti kármentesítési program, illetve a program részét képező nemzeti természetvédelmi alapterv -, továbbá integrálja fő célkitűzéseinket, illetve útmutatást fogalmaz meg a kidolgozásukhoz. A program szorosan kapcsolódik a nemzeti fenntartható fejlődési keretstratégiához mint hosszú távú koncepcióhoz; az abban tárgyalt négy alapvető erőforrás közül elsősorban a természeti erőforrásokhoz kapcsolódó célokat és intézkedéseket részletezi. Magyarország környezetpolitikája mind kialakításában, mind végrehajtásában szervesen kapcsolódik az Unió vonatkozó szakpolitikáihoz. Magában foglalja minden érintett társadalmi-gazdasági ágazat vonatkozásában az azokra érvényes sajátos környezetvédelmi célokat és feladatokat. A program átfogó célkitűzése, hogy hozzájáruljon a fenntartható fejlődés környezeti feltételeinek biztosításához. A korábban említett három stratégiai cél mindegyikéhez kapcsolódik a klímaváltozáshoz való alkalmazkodási képesség és a környezetbiztonság javítása. Horizontális cél a társadalom környezettudatosságának erősítése. Tisztelt Képviselőtársaim! Az egyes stratégiai célokhoz a program konkrét, elérendő célokat határoz meg. Az I., említett stratégiai célterülethez, amely az életminőség és az emberi egészség környezeti feltételeinek javítását tartalmazza, a következő célok tartoznak. A levegő minőségének javítása: a részecskék, úgynevezett PM2,5, tehát a finom részecskék légköri koncentrációjának 20 százalékos csökkentése 2010 és 2020 között; a genfi egyezménnyel összhangban a 2020. évi összkibocsátás-csökkentési célok teljesítése a 2005. évi kibocsátásokhoz képest: kén-dioxidból 46 százalékos, nitrogén-oxidnál 34 százalékos, illékony szerves vegyületeknél 30 százalékos, ammónia 10 százalékos, és a finom részecskéknél, az úgynevezett PM2,5-nél 13 százalékos csökkentés, ami komoly probléma, mert már nemcsak a közlekedés okoz ilyen szennyeződést, hanem a lakossági szilárd tüzelés is több helyen. Az ózonkárosító anyag felhasználásának teljes visszaszorítása; a fluorozott szénhidrogének mennyiségének 79 százalékkal való csökkentése 2015 és 2030 között. A zajterhelés csökkentése: a stratégiai küszöbértékek feletti zajterheléssel érintett lakosok számának csökkentése a közlekedési létesítmények mentén és a határérték feletti zajterhelés megszüntetése az ipari és szolgáltató létesítmények környezetében. Más témában, az ivóvízminőség és az egészség megőrzésével kapcsolatban szeretném felhívni a figyelmet, hogy a KSH 2012-es adatai szerint már az ország minden települése rendelkezik közüzemi ivóvízellátással, az ivóvízbekötéssel rendelkező lakások aránya pedig országosan 94,2 százalék. Ez egy magas szám, természetesen minden olyan százalék vagy minden olyan lakás, ami nincs bekötve, az figyelmet érdemel. Az ország közüzemi ivóvízzel ellátott lakosságának 30 százalékára kiterjedően néhány paraméter tekintetében azonban nem felel meg az uniós és a hazai előírásoknak. A legfőbb problémát az arzén határértéket meghaladó koncentrációja jelenti. Kiemelt cél lehet tehát a fennálló egészségi kockázatok jelentős csökkentése, az érintett területek ivóvízminőségének javítása, az egészséges ivóvízhez jutás biztosítása minden lakos számára és a még fennálló ellátási hiányok felszámolása. A szennyvízelvezetés és -tisztítás, szennyvíziszap-kezelés, -hasznosítás területéhez is konkrét célok kapcsolódnak: 2000 lakosegyenérték feletti agglomerációkban élő lakosság számára a csatornázottság biztosítása az idei év végéig, vagyis 2015. december 31-éig; az összegyűjtött szennyvizek száz százalékának legalább biológiai fokozatú tisztítása 2015. december 31-éig; a tisztított szennyvíz minőségi követelményeinek a befogadó víz keretirányelv konform vízminőségi követelményei szerinti megállapítása, a szennyvízprogramban nem szereplő területeken keletkező szennyvizek megfelelő kezelésének elősegítése; a szennyvíz és a szennyvíziszap hasznosítása, a környezeti kockázatok csökkentése. Cél a természetes és medencés fürdővizek biztonságának növelése, a beltéri levegő terheltségi szintjének csökkentése, a biológiai allergének okozta egészségi kockázat csökkentése, a klímaváltozásból fakadó valamennyi, hazánkban fellépő emberi megbetegedés számbavétele, jellemzőik feltárása, valamint az érintettek teljes körének elérése a megelőző intézkedésekkel; a környezet-egészségügyi információs rendszer folyamatos működtetése és bővítése; zöldfelületi elemek minőségi és mennyiségi fejlesztése. A kémiai biztonság területén pedig szeretném hangsúlyozni, hogy Magyarországon a vegyipar az egyik legnagyobb potenciális környezetbiztonsági kockázati tényező. A megelőzés, a felkészülés és az elhárítás alkalmazásában ugyanakkor ez az iparág a legfelkészültebb ágazatok közé sorolható. Cél tehát a vegyi anyagok által okozott káros hatások csökkentése a teljes életciklusukban, azaz a gyártástól a felhasználáson át a hulladék kezeléséig; megfelelő hatásvizsgálatok, a lakosság veszélyeztetettségének csökkentése, tudatos magatartás kialakítása; fenntartható növényvédőszer-használat elősegítése. Tisztelt Képviselőtársaim! A II., említett stratégiai célterület a természeti értékek és erőforrások védelme, fenntartható használata; a biológiai sokféleség megőrzése, természet- és tájvédelem: az ökológiai hálózat és a Natura 2000 hálózat, nemzetközi jelentőségű természeti területek fenntartása, védelme; az ex lege, azaz a törvény által védett természeti területek degradációjának megállítása; a földtudományi természeti értékek megóvása; a természet- és tájvédelmi célok érvényesítése, a táji identitás növelése; a kedvezőtlen természetvédelmi helyzetben lévő fajok helyzetének javítása; a genetikai erőforrások megőrzése; a talajkészletek mennyiségének és minőségének fokozott védelme, termelékenységének hosszú távú fenntartása. Vizeink védelme és fenntartható használata kapcsán: a felszíni és felszín alatti víztestek jó állapotának elérése és a velük való hosszú távú és fenntartható gazdálkodás biztosítása. Elmondhatjuk, hogy a vízgazdálkodásban, a hazai vizek védelmében Magyarország jó hagyományokkal és nagy tapasztalatokkal rendelkezik. Engedjék meg, hogy ne részletezzem most különösen ezt a területet. Azt hiszem, hogy ez talán, ami a legkevesebb vitát okozza, és a legjobb tapasztalatokkal rendelkezünk. Környezeti kármegelőzés és kárelhárítás kapcsán hadd mondjam el, hogy igen fontos a környezeti károk megelőzése, csökkentése; a szennyezett területek országos számbavételének folytatása, prioritási sorrend kialakítása; az állami és nem állami felelősségi körbe tartozó területek tényfeltárásának folytatása, a jelentős kockázatú feltáratlan területeken a várható beavatkozási feladatok meghatározása; a szennyezettség mértékének csökkentése, felszámolása és monitorozása. Az erőforrások felhasználásának további csökkentésére, takarékosságra ösztönzés; a környezeti terhelés csökkentése, újrahasználat és újrahasznosítás növelése, társadalmi szintű együttműködés megvalósítása; a fogyasztás környezeti hatásainak csökkentése érdekében a vásárlói tudatosság fejlesztése. Az energiatakarékosság és -hatékonyság javítása területén is konkrét számokat kell mondani: 2020-ig a megújuló energiaforrások részarányának 14,65 százalékra növelése és a 10 százalékos teljes energiamegtakarítás elérése. Nem részletezem most a hulladékgazdálkodás és hulladékképződés területét, de az előterjesztésben pontosan le van írva, hogy milyen feladatok vannak. Idő hiányában engedjék meg, hogy ettől most eltekintsek. Természetesen ez a terület is legalább olyan fontos, mint az előbb említettek. Tisztelt Ház! A program finanszírozásában, hogy mindez megvalósuljon, és azért is ismertettem, hogy konkrét feladataink vannak, konkrét célokat kell elérnünk, és ezekhez forrásokat is tudunk rendelni, hiszen meghatározó szerepe van az uniós és egyéb nemzetközi támogatásoknak, amelyhez hazai költségvetési társfinanszírozás is járul. Természetesen mindezek között a legjelentősebb a környezeti és energiahatékonysági operatív program lesz, de szinte minden operatív programban találunk olyat, amely ezeket a célokat, a környezetvédelmi célokat szolgálja. Meg kell még említenem, hogy a nemzeti természetvédelmi alapterv Magyarország természetvédelmi stratégiai tervdokumentuma, egy szakpolitikai stratégia, amely a nemzeti környezetvédelmi program önálló, ámde integráns részeként meghatározza az állam természetvédelmi feladatai kapcsán követendő kiemelt célokat, kijelöli a cselekvési irányokat nemcsak a természetvédelmi igazgatási szervek, hanem minden állami szerv számára. [[16.20]] Tisztelt Képviselőtársaim! Elnézést, hogy kitöltöttem az időmet, de egy nagyon alapos munkát ismerhettünk meg az előterjesztésben, ezért ismertettem ebből annyit, amennyi az időkeretbe belefért. Kérem, hogy támogassák hazánk IV. nemzeti környezetvédelmi programjának elfogadását. Köszönöm a figyelmüket. [[Taps a kormánypártok padsoraiból.]]"
9,u2016-11-14-195,Fidesz-KDNP,Fidesz-frakció,0.876953125,2016-11-14,0.9965018630027771,"Köszönöm szépen. Tisztelt Elnök Úr! Tisztelt Képviselőtársaim! Napjainkban a magyar kormány munkájának is köszönhetően természeti értékeink védelme kiemelt szerepet kap. Mindannyiunk számára igen fontos az, hogy olyan környezetben éljünk, tevékenykedjünk, alkossunk, amely egészséges és védelmet nyújt számunkra. Egy ország tudatos irányításához, a jövőbe tekintő gondolkodáshoz, a jelen megéléséhez szükséges, hogy vigyázzuk, óvjuk a minket körülvevő természetet, és megteremtsük a feltételeket ahhoz, hogy épségben megőrizhessük azt a következő generációk számára is.Hajdú-Bihar megye 5. számú választókerületéhez tartozik a Hortobágyi Nemzeti Park, amelyet 1973-ban hozott létre az Országos Természetvédelmi Hivatal, ezzel kialakítva hazánk első nemzeti parkját. Területe óriási, mintegy 82 ezer hektár, és fontos elmondanunk azt is, hogy 1999-ben felkerült a világ kulturális és természeti örökségeinek listájára is. Páratlan élővilág található itt, amely hozzátartozik országunk kincseihez.Fontos kiemelnünk, hogy az itt található halastavak és mocsarak gazdag madárvilágot tartanak el, ami azt jelenti, hogy a természeti adottságoknak köszönhetően mintegy 330 madárfaj él a Hortobágyi Nemzeti Park területén. Óriási szám ez. Évszakváltások idején, tavasszal és ősszel a költöző madarak tízezrei pihennek meg itt, a Hortobágyon, ritka ragadozó madarak kíséretében. Vagyis elmondhatjuk azt, hogy ez az ország legnagyobb madárszállója.Éppen ezért bír kiemelt jelentőséggel az, hogy itt van az ország egyetlen madárkórháza, amelyet a Madárkórház Alapítvány működtet. A 2016-os év azért is bír nagy jelentőséggel, mert idén ősszel ünnepeltük a szervezett madárgyógyítás 25. évfordulóját, illetve a Hortobágyi Madárpark is az idén lett 10 éves. A következő nemzedékek neveléséhez feltétlenül szükséges az, hogy megismerhessék környezetüket, hazánk élővilágát. A kórház amellett, hogy sérült, beteg állatok gyógyítását végzi nap mint nap, nagy hangsúlyt fektet arra is, hogy megismertesse az emberekkel a gyógyítás módját, a madarak életkörülményeit és szükségleteit.A kórház nyitott, a látványkórházban lehetőség van arra is, hogy betekintést kaphassunk egy-egy madár életének megmentésébe. Fontos, nevelő jelleggel bír mindez. A gyógyult madarakat gondos ellátás után visszaengedik a természetbe, hogy környezetünk részeként a fejlődést fenntartsák. Ahogy az alapítvány fogalmaz: „Célunk ezen tevékenységekkel kapcsolatos tudományos kutatás végzése, a tevékenység bemutatása és oktatása, a feladatok ellátására intézmény, elsősorban madárkórház létrehozása és üzemeltetése.” Tudom, hogy mindehhez óriási elhivatottságra és csapatmunkára van szükség. Engedjék meg, hogy köszönetet mondjak az itt dolgozó szakembereknek és a számos önkéntesnek, akik segítik ezt a nagyon fontos munkát. Éppen ezért a madárgyógyítás 25. évfordulóján kívánok az egész csapatnak még sok hasznos évet, és bízom benne, hogy a madárpark további fejlesztésére alkalom nyílik a jövőben is. Köszönöm a figyelmüket. [[Szórványos taps a kormánypárti padsorokban.]]"
9,u2020-05-20-109,Fidesz-KDNP,Fidesz-frakció,0.73193359375,2020-05-20,0.9911236763000488,"Köszönöm szépen, elnök úr. Tisztelt Országgyűlés! Az Innovációs és Technológiai Minisztérium egyik kiemelt feladata a fogyasztók, a magyar családok és a jogkövető vállalkozások védelme. A tárca a hatályos jogszabályi keretek között folyamatos jelenléttel, rendszeres ellenőrzésekkel cselekszik a megtévesztő kereskedelmi gyakorlatok felszámolásáért, a veszélyes termékek kiszűréséért. A fogyasztóvédelmi törvény önök előtt levő módosítása a fogyasztóvédelmi hatósági ellenőrzési lehetőségeit erősíti meg és szélesíti ki a fogyasztók és a tisztességes vállalkozások érdekében.A Fogyasztóvédelmi Hatóság a módosítás elfogadását követően a fogyasztói értékesítésre szánt termék esetében már nemcsak a fogyasztóval közvetlenül szerződéses kapcsolatban levő kiskereskedővel, eladóval szemben folytatja le az ellenőrzést, hanem többek között a nagykereskedővel, a raktár üzemeltetőjével és a beszállítóval szemben is eljárhat, jogsértés esetén megteszi, megteheti a szükséges lépéseket. Tisztelt Ház! Az elmúlt időszak tapasztalatai azt mutatják, hogy bizonyos területeken szükséges a Fogyasztóvédelmi Hatóság hatáskörének kiterjesztése. A Fogyasztóvédelmi Hatóságnak jelenleg a közvetlenül a fogyasztó részére értékesítést végző vagy szolgáltatást nyújtó vállalkozás és a fogyasztó közötti jogviszonnyal kapcsolatban van hatásköre eljárni, azonban szélesebb körben a polgári perrendtartásról szóló törvényben meghatározott gazdálkodó szervezettel kapcsolatban is indokolt hatáskört adni az eljárás lefolytatására. Ide nem értendők azok a szervezetek, amelyeket a pénzügyi fogyasztóvédelemért felelős Magyar Nemzeti Bank felügyel. A törvénymódosítás rögzíti az ellátási lánc fogalmát is, amely szintén a fogyasztóvédelmi fellépések hatékonyságát növeli, mivel így az ellátási láncban szereplő bármely olyan gazdálkodó szervezettel szemben eljárhat a Fogyasztóvédelmi Hatóság, amelyik a jogsértést elkövette vagy elkövethette, feltéve, ha annak a végső szereplője a fogyasztó. A módosítás nem változtat azon, hogy a Fogyasztóvédelmi Hatóság a kizárólag a fogyasztóvédelmi törvény hatálya alá tartozó, élelmiszernek nem minősülő termékekre vonatkozó ellátási lánc esetében gyakorolja a hatásköreit. A módosítást követően gyorsabban és eredményesebben lehet lefolytatni az eljárást, és megszüntetni a tisztességtelen, jogsértő piaci magatartásokat. Tisztelt Ház! Jelenleg a Fogyasztóvédelmi Hatóság kizárólag olyan üzletben, webáruházban, applikációban végezhet ellenőrzéseket, ahol a fogyasztó vásárol vagy szolgáltatást vesz igénybe. Az Országgyűlés részére benyújtott törvénymódosítással a nagykereskedőkkel, raktárakkal, logisztikai szolgáltatókkal, gyártókkal szemben is eljárhat ezután a Fogyasztóvédelmi Hatóság, ha azok az ellátási lánc szereplői, azaz közvetlen vagy közvetett hatással bírnak a fogyasztóknak értékesítésre szánt termék előállítására, tárolására, forgalomba hozatalára, felhasználására. Ezeket a szereplőket jelenleg csak nyilatkoztatni tudja a hatóság. Fontosnak és célravezetőnek tartjuk, hogy a Fogyasztóvédelmi Hatóság az ellátási lánc szereplőinek ellenőrzése és eljárása során az üzlethelyiségek mellett más, szélesebb körben meghatározott helyiségekbe, például raktárakba is beléphessen, iratokat ismerhessen meg, munkafolyamatokat ellenőrizhessen, díjmentesen vehessen mintát. Kiemelten súlyos közérdekből, így ha a fogyasztók egészsége, anyagi érdekeinek védelme indokolja, a törvénymódosítás lehetővé teszi, hogy az ügyészség előzetes engedélyével a Fogyasztóvédelmi Hatóság a lezárt terület, épület, helyiség felnyitásával a jogosult távollétében is beléphessen a lezárt ingatlanok területére, például üzlethelyiségbe, üzemi helyiségbe. Természetesen ez az alapvető jogok tiszteletben tartása mellett, szigorú garanciális előírásoknak megfelelve történhet csak meg. Ilyen előírás többek között az érintettek kímélete, az ellenőrzés időbeli korlátozása. Tisztelt Országgyűlés! A törvénymódosítással hatékonyabb védelemre számíthatnak a fogyasztók és a tisztességes vállalkozások is. Lerövidíthetők a tisztességtelen piaci gyakorlatok megszüntetésére indított eljárások, hiszen célzottan ott tud intézkedni a fogyasztóvédelem, ahol a jogsértés felmerül. Ezen indokok alapján és a bevezető felszólalás alapján, a tények alapján kérem, hogy majd a törvényjavaslatot a későbbiekben a vita során és majd a legvégén szavazatukkal is támogatni szíveskedjenek. Köszönöm megtisztelő figyelmüket. [[Taps a kormánypártok soraiból.]]"
9,u2015-04-20-99,Fidesz-KDNP,Fidesz-frakció,-0.67578125,2015-04-20,0.9929298758506775,"Köszönöm a szót, elnök úr. Tisztelt Országgyűlés! Tisztelt Képviselő Úr! Köszönöm képviselő úrnak, hogy kérdésével felhívja a figyelmet az azbeszt környezet- és egészségvédelmi problémáira. Az azbesztet rendkívül előnyös tulajdonságai miatt előszeretettel alkalmazták többek között az építőiparban szigeteléshez, tetőburkolatokhoz, azután az autóiparban. Sajnos, az azbeszt egészségkárosító hatását, miszerint a tüdőrák nagyon gyorsan kifejlődő formáját okozza, viszonylag későn ismerték fel és bizonyították be. Az azbeszt okozta probléma mértékének felbecsülése érdekében az 1990-es években a környezetvédelemért és az egészségügyért felelős tárcák megbízásából elkezdték felmérni az azbeszthulladékok összetételét, forrásait, mennyiségét, valamint a veszélyeztetettek körét. 1999 és 2002 között a Környezetvédelmi Minisztérium irányításával folyt a szórt azbesztet tartalmazó épületek országos felderítése és nyilvántartásba vétele. 2002 végétől az adatgyűjtés feladatát átvette az Országos Tisztifőorvosi Hivatal. Sajnos, a felmérések hiányosságai miatt csak megbecsülni tudjuk az épületeink teljes azbesztmentesítésének költségeit. Az emberi egészségre nézve a legveszélyesebb azbeszttermék az úgynevezett szórt azbeszt, illetve az egyéb azbesztcement termékek, ezek ártalmatlanítása a jelenlegi adataink szerint több mint 300 milliárd forintba kerülne, ami meghaladja a magyar költségvetés lehetőségeit. Tárcánk azonban fontosnak tartja az azbeszt okozta kockázatok kezelését, éppen ezért a 2014-20-ra szóló országos hulladékgazdálkodási tervünkbe beépítettük az azbeszthulladék-ártalmatlanítási programot. Ezen túlmenően pedig a 2014-20-as uniós finanszírozási időszak operatív programjai keretében lesz lehetőség azbesztmentesítésre. Köszönöm megtisztelő figyelmüket."
9,u2015-05-12-117,Fidesz-KDNP,KNDP-frakció,-0.76123046875,2015-05-12,0.9952275156974792,"Köszönöm a szót, elnök úr. Tisztelt Képviselőtársaim! Tisztelt Ház! A Nemzeti Fenntartható Fejlődés Tanács által 2009-ben készített „Jövőkereső” című dokumentum szerint a hazai háztartások sokaságából hiányzik a környezeti tudatosság és a megfelelő ismeret, az ehhez az életvitelhez szükséges technikai háttér, valamint az ebbe szükséges befektetések képessége vagy szándéka. A piac kínálta lehetőségek is beszűkítik a fogyasztók választási lehetőségeit. A környezetileg jobbnak, társadalmilag hasznosabbnak kicsi az ismertsége és az elérhetősége, és általában drágábbak is. Ez található a 2009-es dokumentumban. A fogyasztás tendenciái szorosan összefüggnek a vásárlási szokások megváltoztatásával. A harmadik program időszakában lassuló intenzitással ugyan, de tovább emelkedett a bevásárlóközpontok száma. Folyamatosan növekedett az egyszer használatos, rövid élettartamú termékek fogyasztása, illetve a csomagolóanyagok használata, miközben ezek újrahasználata vagy anyagában más funkcióval való használata hazánkban még nem megoldott vagy ritka. Az újrahasználatot nehezíti például a gépjárműiparban, az elektronikai iparban vagy a háztartási gépek, kisgépek esetében a „vegyél újat” szemlélet, valamint többnyire nem megoldott vagy aránytalanul drága ezen berendezések javítása. További probléma a betétdíjas üvegek, palackok alacsony aránya. A vásárlók körében ma még gyenge, de erősödő pozitív tendencia az egészséges élelmiszerek, illetve az ökológiai gazdálkodásból származó termékek iránti kereslet növekedése. A harmadik program során számos intézkedés történt az egészséges életmód és a környezettudatos fogyasztás előmozdítására. Például környezeti nevelés, információterjesztés, bioélelmiszer-fogyasztás, környezetbarát közlekedés ösztönzése. Azonban még jelentős erőfeszítések szükségesek az erőforrások takarékos használatára épülő fogyasztói kultúra megvalósítása érdekében. Az értékrend és életmódváltás szükségességét a lakosság egészségi állapota is indokolja, amely jelentős mértékben elmarad attól a szinttől, amelyet jelen gazdasági körülményeink már lehetővé tennének. Az értékrendben bekövetkező érdemi változást nehezíti a hosszú távú gondolkodás háttérbe szorulása, az anyagi értékek megszerzésére és a növekvő fogyasztásra ösztönző eszközök hatása, például reklámok, a média által közvetített viselkedési minták, valamint a takarékosságra, mértékletességre biztató lehetőségek és minták hiánya. [[16.30]] 2012-ben az Országgyűlés egyhangúlag elfogadta a géntechnológiai tevékenységről szóló törvény módosítását. A környezeti és egészségügyi biztonság növelését célzó új szabályok biztosítják, hogy a géntechnológiával módosított növényeket, illetve az Európai Unió által a jövőben esetlegesen engedélyezendő újabb, géntechnológiával módosított fajtákat ne lehessen korlátok nélkül bevonni a köztermesztésbe Magyarországon. Tegnap a miniszter úr kérdésemre azt válaszolta, hogy Magyarország egyáltalán nem kíván GMO-s növényeket termeszteni. A kormány csatlakozott a Duna Szója Szövetséghez, hogy az állatok takarmányozása is GMO-mentes legyen, de nem állnak meg a szójánál, más takarmányokra is kiterjesztenék ezt. A Kárpát-medencében száz olyan növényfajta van, amely takarmányozásra alkalmas. A kormány a hús, a hal, a tojás, a méz GMO-mentes jelölését is igyekszik megteremteni. 2025-re az új globális kihívások széles spektrumot mutatnak a jövőkutató szakértők véleménye szerint. Új ökológiai probléma adódhat a globális felmelegedés következményeiből, amely megnyilvánulhat a természeti erőforrásokért folyó egyre erőteljesebb küzdelemben, a növekvő migrációban és az erőszakra való hajlam megerősödésében, amennyiben az emberiség az elkövetkező években nem tesz ezek ellen hathatós intézkedéseket. A termőföld-erózió és -kimerülés szintén globális problémaként jelentkezhet. Gazdaságpolitikai szempontból elképzelhető, hogy az Európai Unió belső konfliktusai felfokozódnak, illetve a világgazdaság további destabilizálódása, a kiváltságos és a hátrányos helyzetű társadalmi rétegek közötti különbségek további növekedése is kihívásként merül fel. A világszintű trendek érintik hazánk jelenlegi állapotát és továbbfejlődését is. A 2025-ig várhatóan megnyilvánulható hazai komplex problémák közül kiemelendők véleményünk szerint a klímaváltozás és annak következményei; a határokon átterjedő környezetszennyezés; az innovációs folyamatok erőtlensége; a háztartások méretének csökkenése és környezetterhelésük növekedése; a fogyasztás túlzott ösztönzése; a fogyasztási, táplálkozási, lakhatási, ruházkodási szokások átalakulása; az egészségre ártalmas élelmiszerek fogyasztása; a lakosság általános egészségi állapotának romlása és az életszínvonalbeli különbségek növekedése, polarizálódása. Véleményünk szerint hazánk természeti adottságainak és erőforrásainak figyelembevételével a következő legfontosabb stratégiai kihívások előtt állunk: az erőforrások takarékos, hatékony használatára támaszkodó környezetbarát gazdaság megteremtése; a biztonságos és jó minőségű élelmiszer- és vízellátás biztosítása, ahol a termőföld és a vízkészletek védelme, fenntartható hasznosítása, magas szintű biztosítása szükséges; a biológiai sokféleség fenntartása; a környezeti lehetőségekhez és korlátokhoz illeszkedő területhasználat. Mindezek mellett fontos tényezője a jövőképnek a lakosság megélhetésének, lakhelyén való érvényesülésének biztosítása is. Természetesen e jövőkép minden tényezőjének megvalósítása hosszabb időszakot és következetes lépéseket, széles körű társadalmi támogatást és cselekvést igényel, amelyhez az elkövetkezendő hat évre szóló feladatok végrehajtása is aktívan hozzájárulhat. Környezetünk védelme alapvető kérdés, de nem mindegy, hogy miként visszük véghez ezt a kötelező feladatot. Úgy kell cselekednünk, hogy az ne csak nekünk hozzon rövid távú eredményeket, hanem az utánunk következő generáció is élvezhesse a mostani döntések pozitív hatását, ennek pedig az alapja az, hogy átgondolt, megfontolt döntést hozzunk. Úgy kell alakítanunk a környezetvédelem törvényi hátterét, hogy annak pozitív hatásai ne csak most, hanem a jövőben is érezhetőek legyenek. Mindezekkel együtt a KDNP frakciója javasolja a tisztelt Háznak, hogy a T/4582. számú határozati javaslatot támogassa és fogadja el. Köszönöm, elnök úr. [[Taps a kormánypártok soraiban.]]"
9,u2020-11-20-17,Fidesz-KDNP,Fidesz-frakció,-0.8427734375,2020-11-20,0.058990027755498886,"Elnök Úr! Tisztelt Ház! Rendkívül szomorú vagyok, régen hallottam ennyi süketséget és zöldséget a parlamentben, mint amit önök egészen kis létszámmal összehoztak. [[Z. Kárpát Dániel: Vegyél vissza, amikor emberek haláláról van szó! Ne legyen… Csárdi Antal közbeszól.]] egelőször is, kedves Csárdi képviselő úr, úgy látom, hogy az első szó után megállt az olvasásban. A törvény tárgya a sör mellett: üdítő, gyümölcsital, gyümölcslé, gyümölcsnektár, ásványvíz, szikvíz, szódavíz. Világos? Ezek nem alkoholos italok, és megkockáztatom, hogy a kislánya asztalára reggel jólesne önnek is adott esetben egy helyi kistermelő gyümölcslevét letenni, ahelyett, hogy egyébként a Brazíliából importált nagymulti cuccát teszi le, mert nem tud mást letenni. Én pont a kisgyártók… És nem, itt nem az alkoholról van szó. Nem tudom, hogy mi az alapvető élelmiszer ön szerint, de szerintem az üdítő, a gyümölcsital, a gyümölcslé, a gyümölcsnektár, az ásványvíz, a szikvíz, a szódavíz az. Ilyeneket szoktak inni, nem? Ezekben nincs alkohol, vagy önöknél lehet, hogy van, de nálunk nincs, mi ezt isszuk. [[Derültség.]] Egyébként, megjegyzem, ezeknek az italféleségeknek a fogyasztása sokkal nagyobb volumen, mint a söré. Nem tudom, hogy miért akadtak el a sörnél. [[Z. Kárpát Dániel közbeszól.]] De csak a tények alapján, kedves képviselőtársaim: a törvény döntően alapvető élelmiszerek piacra jutását segíti nem támogatás, segíti! kis lokális gyártók esetében, ez a tárgya. Kettő: természetesen tudjuk, hogy járvány van, és természetesen tudjuk, hogy vannak ennél sokkal fontosabb törvények. Ne mondja nekem azt, hogy egy törvényt, amely a legfontosabb önök szerint, péntek reggel tárgyalnánk, ez teljes tévedés! De azért, mert egyébként járvány van, és küzdünk ellene, az nem jelenti azt, hogy a parlament befejezte a munkáját, hanem azt, hogy egyébként megyünk tovább, és egy csomó előterjesztést tárgyalunk, többek között ezt is. Hát, ennél lényegtelenebb időpontban ezt nem lehetne tárgyalni, hacsak nem valami késő éji időpontot javasolnánk. A kora reggel és a késő éjjel a legértéktelenebb időpontjai a parlamentnek, tehát aki kitalálta, hogy ez a legfontosabb dolgunk nem. Kedves Csárdi Úr! Feltételezem, ha ön nagyon súlyosan megbetegedett, otthon van, ettől még a körmét vágja, nem? Az is egészség, ez is egészség, de azért az élet nem áll meg. Azért, mert járvány van, még egyébként egy csomó fontos kérdést a parlament tárgyal, nagyon fontos kérdéseket meg kevésbé fontos kérdéseket. Én nem vindikálom azt, hogy ez lenne a legfontosabb kérdés, amit tárgyalunk, de az kétségtelen, hogy szemben az önök az álláspontjával ez egy olyan időszakban történik, amikor a Horeca-szektor egyébként áll a legjobb furcsa módon az időzítés, nem volt szándékos természetesen, csak így jött ki a lépés , hiszen a mostani alkalmazkodás egy olyan időszakban van, amikor könnyebb alkalmazkodni, mert áll a piac. Nem arról van szó, hogy, mindenki megkötötte a kizárólagos szerződéseket, és azokat fel kéne bontani, vagy egyébként, mondjuk, a fesztiválok esetében olyan előkészítő lépések vannak, amelyeknek a visszavonása megborítaná a finanszírozását, mondjuk, a programnak, tehát itt ez egyébként egyáltalán nem rossz időpont ebből a szempontból. Természetesen figyeltem Z. Kárpát képviselő úr hozzászólását [[Z. Kárpát Dániel: Hozd már fel!]] érdekesen jutott el addig a kérdésig, hogy megkérdezte, tárgyaltunk-e a kisüzemi sörfőzdék szövetségének vezetőjével, majd rögzítette, hogy nem, pedig ha tárgyaltunk volna... Most mondtam a felszólalásomban, de szeretném megerősíteni, hogy tárgyaltunk vele. [[Z. Kárpát Dániel: Akkor miért nem sikerült…]] Tárgyaltunk, nem fogadtuk el az összes javaslatukat. A tárgyalás nem jelenti azt, Z. Kárpát képviselőtársam, hogy a tárgyalófél minden javaslatát elfogadjuk, hanem megvitatjuk a kérdéseket. Nekünk is elmondták az 5 százalékra történő áfacsökkentést. Először is, azt nem ebben a törvényben kell megvitatni, mert ez a kereskedelemről szóló törvény, másrészt a jelenlegi piaci viszonyok mellett, miután az Európai Unió áfaszabályozása kizárttá tenné azt, hogy gyártók szerint különböztessük meg az áfát, az igazi támogatottja egy esetleges áfacsökkentésnek a három nagy lenne, mert azok egyébként egy évben, a tavalyi évben forgalmaztak 160 milliárd forintot, és az összes többi csak 6 milliárdot. Tehát ki lehet könnyen számolni, hogy egy 5 százalékra történő általános csökkentés igazából a három nagyot támogatja meg volumenben, míg a kicsiknek lényegében alig jelent valamit. Ez egyszerű matematika, ezt ön is el tudja végezni! Tehát a 160 milliárd a három nagyé [[Z. Kárpát Dániel közbeszól.]] Borsodi, Dreher, Heineken. Ha ennek az áfáját 5 százalékra csökkentjük le, akkor nézze meg, hogy mennyi marad náluk, szemben a 6 milliárd piaci részesedésű mindenki mással, akik között vannak egészen picik, a teteje a 200 ezres határ. Azoknak ez nem jelentene szinte semmit, mert annyira kicsi a piaci részesedésük. [[9.40]] Túl azon egyébként, hogy természetesen, mondom még egyszer, az az áfatörvénnyel kapcsolatos vita lenne, ez pedig nem az. Az is egy javaslat. Meg is mondtam a kis gyártók egyesülete elnökének, hogy nem óhajtok az áfával foglalkozni. Ez a javaslat azt segíti, hogy a kis gyártók, még egyszer hangsúlyozom, szikvízben, ásványvízben, szódavízben, gyümölcslében, gyümölcsnektárban, üdítőitalban és sörben egyébként, de még egyszer mondom, ezekből sokkal többet iszunk, mint sörből. Ez egyébként természetes, mert ásványvizet, gyümölcslevet meg üdítőt sokkal többet iszunk általában, mint sört ez a volumene, csak ezt nem vette észre Csárdi képviselőtársam. Tehát ezeknek a gyártóknak a piacra jutását a nagyok ne tudják szerződésekkel kizárni. Tehát óriási különbség van aközött, hogy valakit támogatok, vagy egyszerűen megakadályozom azt, hogy őt kiszorítsák a piacról szerződésekkel, mert Magyarországon az a gyakorlat, hogy igen, szállítok, én multi vagyok, és akkor megegyezek a Horeca-szektorral vagy a forgalmazókkal, és azt mondom, hogy csak az enyémet teheted ki, és a kicsiket nem, ha kell, ha nem. Nem csoda, hogy kicsi a részesedés. Eszemben sincs azt gondolni, hogy a kisüzemi sörfőzdék, vagy mondjuk, a kis üdítőgyártók vagy a kis ásványvízgyártók 20 százalék fölé tudnak menni. Nem. Csak hadd jussanak ki a piacra! Én akkor döbbentem meg, amikor elmentem Szikszóra, és nem volt Borsodi víz, pedig az egyik általam legkedveltebb, abszolút kicsi ásványvíz, csak nem lehetett, mert ki volt zárva. Kérdeztem a vendéglőst, hogy miért nincs, azt mondja, náluk Naturaqua van. Ez a szerződés, nem tehet ki mást. Azt gondolom, hogy ezt ne segítsék, természetesen, mert ön mindig elmondta, hogy ez milyen jó tartalmilag, de egyébként így, meg úgy, tehát nem fogják támogatni. Nem kell, nem is számítottam arra, hogy az ellenzék bármit támogat egyébként. Egy kétségtelen, a kicsik számára fontos az, ha megtiltjuk azt, hogy kizárják őket a piacról, ez egészen biztos. Amúgy pedig természetesen számtalan más kérdést is lehet ennek az előterjesztésnek a keretében tárgyalni az Audi támogatását. Kár, hogy Z. Kárpát képviselőtársam nem említette azt a sok ezer kis- és középvállalkozót, aki szintén különböző támogatási rendszereken keresztül, megjegyzem, százmilliárdokat kapott nem 2 milliárdot, mint az Audi ennek a válsághelyzetnek a kezelésére, támogatásra, fejlesztésre, meg azt a sok-sok támogatást a hitelmoratóriumtól a családtámogatási rendszeren át a munkahelyek megtartásáig, amit egyébként a kormány támogatott. Én nem szeretném ezt idekeverni. És még valamit hadd mondjak, kedves képviselőtársak. Lehet a kormányt bírálni, sőt önöknek ez a dolga. Egy biztos: ez nem a kormány javaslata. A kormány támogatja, de semmi köze hozzá; ez az én javaslatom, meg még Simon képviselőtársam javaslata, meg még Nacsa képviselőtársam javaslata, akiket megkértem, hogy segítsenek majd a bizottsági munkában, mondják el a véleményeiket, meg védjék meg a javaslatot. Azt gondolom, hogy nem váltottuk meg a világot, nem küzdöttük le a Covid-járványt, nem segítettük a világbéke menetét, meg még egy csomó mindent nem. Ez egy dolgot vállalt fel a gyártók számára persze ez lényeges, de a világot nem váltja meg , azt, hogy a nagyok erőfölényből, visszaélve a pozícióikkal, ne tudják megakadályozni a kizárólagos szerződések megkötésével azt, hogy a kicsit egyáltalán odaférjenek a piachoz. Ennyit tettünk. És ha ez egyébként a fóti sör, az apátsági sörök vagy éppen a Hajnali Sörfőzőktől kikerülő különböző termékek, akkor az. Ha ez a Borsodi ásványvíz, ha ez a Pávai Vajna, ha ez a Csokonai szikvíz, akkor ez az. Ha ez a DÉR, a derecskei tész terméke almalében, akkor ez az. Ha ez egyébként a zempléni egészen kicsi erdeigyümölcs-termelők piacra jutását segíti, akkor ez az. Ennyi. Ezt vállalja fel, ezt tudja. Sajnálom, hogy nem támogatják. Reméljük, majd a parlament támogatja. [[Taps a kormánypártok soraiban.]]"
9,u2020-11-03-85,Opposition,MSZP-frakció,0.537109375,2020-11-03,0.991832435131073,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Nagyon röviden szeretnék csak szólni. Szeretnék egyetérteni Juhász Hajnalka képviselőtársammal, aki arról beszélt, hogy mennyire fontos ez a terület, ez a fogyasztóvédelmi terület, ezért a nagyon rövid hozzászólásomban csak ezt szeretném kihangsúlyozni. Az államtitkár úr is beszélt arról, hogy milyen komoly jelentősége van egy ilyen szabályozásnak, és hogy milyen komolyan lehet védeni ezzel a fogyasztóknak, a választópolgároknak, a magyar családoknak akár az egészségét, akár a megfelelő termékekhez való hozzájutását. Én arra szeretném biztatni a Házat, az államtitkár urat is és a minisztériumot is, hogy ha lehet, akkor többet beszéljünk a fogyasztóvédelemről itt a Házban, mert ez egy olyan eszköz a mindenkori kormány kezében, amivel, azt gondolom, nagyon hatékonyan tud fellépni az olyan csalásokkal, átverésekkel vagy tisztességtelen üzleti, piaci magatartással szemben, ami a magyar emberek érdekét szolgálja. Tehát én azt gondolom, hogy az ilyen típusú szabályozásoknak vagy magának a hatóságnak a megerősítése egészen biztosan a magyar emberek érdekét szolgálja. Erre szerettem volna fölhívni a figyelmet, úgy is, mint aki egyszer korábban még felügyelte ezt a területet államtitkárként, tehát ismerem ennek a potenciálját és hatékonyságát a magyar családok védelme érdekében. Köszönöm szépen, elnök úr."
9,u2020-11-30-354,Opposition,MSZP-frakció,-0.398681640625,2020-11-30,0.991968035697937,"Köszönöm szépen. Tisztelt Elnök Úr! Tisztelt Ház! Tisztelt Képviselőtársaim! Ritkán beszélünk a fogyasztóvédelemről itt a Házban, pedig ez a témakör sokkal többet érdemelne, ahogy képviselőtársaim is elmondták különböző megközelítésből, de mégiscsak egy olyan hatóságról beszélünk, amely rendkívül sokat tud tenni a napi működése során a magyar fogyasztók, a magyar családok biztonsága érdekében. Itt volt szó többféle kérdésről, ami a fogyasztóvédelem hatáskörébe tartozik. Szerintem felháborító, hogy kettős minőségű vagy többes minőségű élelmiszereket vagy termékeket árulnak az Európai Unión belül. Erről szól a javaslat azon tartalmi része, hogy ezzel valamit kezdeni kell. Szerintem ez egy teljesen helyes és jó felvetése a kormánynak, de abban is igaza van jobbikos képviselőtársamnak, hogy még számos olyan terület van, ahol lenne értelme egy kicsit előrelépni ezen a területen. Én azt javasolnám, hogy nemcsak a drákói szigor az, amelyik eredményeket hozhat hiszen erről beszélt jobbikos képviselőtársam, hogy nagyon komoly büntetéseket kell kiszabni különböző tisztességtelen piaci magatartás esetén , én ösztönözném a kormányt arra, hogy költsön minél többet a hatóságra és a hatósági munkavégzésre, hiszen vizsgálati tervek alapján működik a Fogyasztóvédelmi Hatóság, legalábbis nagyon régen, amikor én még felügyeltem ezt a területet, akkor így volt, és bizony, ha nincs valami benne az ellenőrzési tervben, akkor nagyon nehezen tud mozdulni a hatóság. Tehát minél több forrásuk, minél több lehetőségük van az ellenőrzésre, annál hatékonyabb munkát tudnak elvégezni. Tehát itt ezen a területen is valószínűleg igaz az állítás, hogy nem elsősorban a büntetés nagysága, hanem a lebukás veszélye az, amelyik adott esetben vissza tudja tartani a piaci szereplőket a tisztességtelen magatartástól. Tehát magyarul, én arra ösztönözném önöket, hogy ez egy jó irány, amelyik irányba a kormány elindult ezzel a javaslattal, de valóban érdemes lenne még tovább haladni, és adott esetben érdemes lenne az erőforrásait is növelni ennek a hatóságnak, hogy minél hatékonyabb munkát tudjanak végezni, mert nagyon sokszor egyébként amivel kezdtem, azzal fejezném be magyar családok egészségét őrizheti meg vagy a biztonságát őrizheti meg egy hatékony hatósági fellépés. Köszönöm szépen, elnök úr."
9,u2016-02-29-215,Opposition,MSZP-frakció,-0.44091796875,2016-02-29,0.07451924681663513,"Köszönöm, elnök úr, a szót. Tisztelt Miniszterelnök Úr! Nekünk, úgymond falusi gyerekeknek, hiszen ön is onnan származik, azt gondolom, közös felelősségünk, hogy a mezőgazdasági szakma becsületét megvédjük. Ami most az agrárium környékén zajlik, most a spekulánsok egyértelmű földszerzési céllal néhány órás tanfolyammal vagy néhány óra alatt elvégzett tanfolyamokkal képesítést szereznek földszerzéshez, illetve a cégek vásárlásához, úgy gondolom, az mindenki számára elképesztő.Miniszterelnök Úr! Itt mi élő organizmusokkal dolgozunk, ugyanúgy, mint ahogy az orvosok az emberrel. Ha ezt valaki olyan csinálja, aki ehhez nem ért, az csak kárt tud okozni. Ön tegnap azt mondta, hogy nem használjuk ki az adottságainkat az agráriumban, és én ezzel teljesen egyetértek. De azért nem használjuk ki, mert pontosan ilyen embereket engedtek erre a rendszerre. Az ön közvetlen barátja vagy munkatársa úgy veszi az agrárcégeket meg a földeket, mint más 10 deka parizert. [[Derültség a kormánypárti padsorokban.]] Ne hagyják ezt, miniszterelnök úr! Álljon már valaki a sarkára, és mondja azt, hogy igenis, a Lázár miniszter úr mondja már meg, hogyan vehetett földet a mostani szabályok szerint, ugyanis egy hónapja szórakozik velem, próbál szórakozni úgymond, de úgyse hagyom abba, és nem hajlandó elárulni, hogy milyen képesítéssel tudott ő földművessé válni. Ma megint írt egy cinikus választ, hogy bent van a földműves-nyilvántartásban. Ezt nem vitatom, hát ő felügyeli azt a rendszert, nyilván nem mondják azt neki, hogy nem veszik be ebbe a nyilvántartásba. Azért rohadtul érdekelne, megmondom őszintén, hogy a jogi egyetemi végzettség mellett, mondjuk, az erdőgazdálkodó papír egy kicsit necces, de nem tudom, a jövedelmének legalább fele abból származik-e. Ne tegyék ezt, miniszterelnök úr! Ne tegyék! Tudják, innen egy lépés az, hogy egy aranykezű tőgysimogató tanfolyammal is lehessen földet venni. [[Derültség.]] Most már lassan abba kéne ezt hagyni, mert higgyék már el, ez egy szakma, ez a vidéki ember lejáratása. Ezt valamikor a szüleinktől megtanultuk, utána azért jártunk egyetemre, azért végeztünk iskolákat, hogy értsünk ehhez, hogy ne tegyük tönkre a jövőnket. Ennek a jövőnek a tönkretétele zajlik, miniszterelnök úr. Állítsák meg ezt, arra kérem."
9,u2018-11-19-135,Opposition,MSZP-frakció,-0.9033203125,2018-11-19,0.99373859167099,"Köszönöm a szót, elnök úr. Tisztelt Miniszter Úr! Nem időnként van probléma, hanem tartósan, bizonyos időjárási viszonyok között pedig nagyon nagy probléma van. Erről néhány éve már szó esett. Volt olyan, amikor például Miskolcon 700 százalékos volt, az egészségügyi határértéket ennyire haladta meg a PM10-szennyezettség. Erre a válasz gyakorlatilag az volt, hogy szűkebb körben nyilvánosak most az adatok. Nincsenek már olyan online portálok, lehetőségek, ahol a lakosság naprakészen követheti, hogy milyen mértékű a szennyezés. Ez az egyik probléma.A másik, hogy olyan innovatív fejlesztéseket sem támogatnak, amelyek részben kezelnék ezt a problémát. Többször felvetettem a „Modern városok” program kibővítését például a Miskolci Egyetem szmogkéményfejlesztése kapcsán, mégsem léptek ebben az ügyben sem semmit. Az is kérdés, hogy az ipari szennyezőket, amelyeknek a kibocsátása nő az elmúlt években, milyen hatékonyabb módon kívánják ellenőrizni a következő időszakban. Továbbá, miniszter úr, egy kötelezettségszegési eljárás van folyamatban Magyarország ellen, nagyon világos a helyzet, az emberek egészségének érdekében haladéktalan lépések szükségesek a kormánytól. Köszönöm, elnök úr."
9,u2016-05-23-347,Opposition,MSZP-frakció,-0.921875,2016-05-23,0.06714589148759842,"Köszönöm szépen, elnök úr. Tisztelt Országgyűlés! Úgy látszik, ez egy ilyen este, de nem tudok mást tenni, mint folytatnom kell az előző felszólalásokban hangoztatott azon nézetem további ismétlését, hogy ezen törvényjavaslat is ékes bizonyítéka annak, hogy a Földművelésügyi Minisztérium abszolút alkalmatlan a feladata ellátására, a minisztere teljesen alkalmatlan a minisztérium vezetésére, és épp itt lenne az ideje, hogy lemondjon, és valami egyéb más foglalatosság után nézzen, hiszen eleget ártott már ennek az országnak azzal, amit ennek a minisztériumnak az élén művel.Csak hogy tisztázzuk, hogy miről van szó: itt a szemétmutyitörvénynek éppen a legújabb módosítása áll előttünk. Mi sem bizonyítja ékesebben azt, hogy mekkora csődtömeg a minisztérium, mint hogy ezt a törvény 2013. január 1-jén léptették hatályba, azóta most módosítják 26-odszor. Az hagyján, hogy 26-odszorra módosítjuk, de legutoljára a 25. módosítást pont egy hete tettük meg. Hát, gratulálok hozzá, ebből is látszik, hogy kiváló szakmai előkészítés után egy nagyon átfontolt dolog történik ezen a téren. Ami egyébként ezt a módosítást illeti: tulajdonképpen ezzel a módosítással szakmai probléma nem lenne, hiszen ez valóban egy egyszerűsítés, és az egységes jogértelmezés megteremtése ennek a módosításnak a célja, csak hogy ezt 26. módosításra sikerül idehozni, ez szerintem egy egészen elképesztő teljesítmény. Lehet, hogy valami rekordok könyvébe próbálnak ezzel a fantasztikus teljesítménnyel bekerülni, de hogy kormányzásra nem méltó, az egészen biztos.Milyen rendszert raktak össze a hulladékok terén? Ma gyakorlatilag az egész rendszer, államtitkár úr, úgy működik, hogy jelenleg is 14 milliárd forintos hiánnyal küszködik, és önök semmit nem tudnak erre mondani. Bevezettek egy olyan rezsicsökkentést, amit végső soron az önkormányzatokkal fizettetnek meg, de az önkormányzatoknak nem teszik lehetővé, hogy a szükséges bevételekhez hozzájussanak, sőt, az állam ezt nem egészíti ki. Ezért, ha ezt szeretnék megoldani, akkor fölhívnám a figyelmüket arra, hogy benyújtottunk a költségvetéshez egy módosító indítványt, ami ezt a hiányzó 30 milliárd forintot indítványozza belerakni a rendszerbe, ami az önkormányzatoknak a felmerülő költségeit pótolná ki. Amennyiben ezt nem tudják támogatni, akkor nemcsak az egész hulladékkezelés kérdésében elfogadhatatlan, amit csinálnak, hanem az önkormányzatok költségvetésébe is olyan iszonyatos lyukat ütnek, ami aztán a további szolgáltatások leépítéséhez, romlásához fog vezetni az érintett önkormányzatoknál. Ha már hulladékról beszélünk, hadd hozzak ide egy nagyon aktuális kérdést, ami szintén azt bizonyítja, hogy az ön főnökének, a miniszter úrnak, Fazekas miniszter úrnak azonnali hatállyal le kéne mondania. Nemrég egy írásbeli kérdéssel fordultam önökhöz, a miniszter úrhoz, amiben azt kértem, hogy világosan írja le, hogy gumihulladék tekintetében mennyi hulladék keletkezik Magyarországon, és mennyi a feldolgozókapacitás. Ő leírta egyértelműen, hogy Magyarországon kétszer annyi feldolgozókapacitás van jelenleg, mint amennyi gumihulladék keletkezik. Ennek ellenére, miután Csányi úr úgy döntött, hogy néhány milliárdot a kaposvári emberek egészsége megkárosításának kockázatával szeretne még keresni, mert nem kereste még eléggé össze magát az elmúlt évtizedek alatt, ezek után a minisztérium nemhogy megvétózná ezt a beruházást, hogy semmi szükség rá, hiszen nem is keletkezik annyi gumi Magyarországon, amennyi feldolgozókapacitás van, és semmi szükség arra, hogy egy kísérleti beruházással veszélyeztessük a kaposváriak egészségét, hanem kiemelt kormányberuházássá minősítik, hogy még csak bele se szólhassanak a helyiek abba, hogy akarnak-e egy ilyen kockázatos beruházást vagy nem. [[22.20]] Ez nem környezetvédelem, amit önök csinálnak, nem hulladékkezelés, hanem szerintem egy mocskos mutyi mind a hulladékkezelés tekintetében, mind pedig ennek az aljas beruházásnak a tekintetében. Ezzel bebizonyították, hogy alkalmatlanok ennek a területnek a vezetésére, ezért egyet lehetne tenni, hogy lemondanak, ezt a törvényt visszavonják, és majd egy másik miniszter, remélhetőleg egy másik kormánnyal - mert az egész kormányuknak kéne megbukni úgy, ahogy van - egy tisztességes hulladékkezelési törvényt behozva tudná ezt az egész kérdést kezelni, megoldani. Ennek a toldozását-foldozását mi nem támogatjuk, így ezt a módosítást sem fogjuk támogatni. Köszönöm szépen, hogy meghallgattak."
9,u2015-11-16-119,Opposition,MSZP-frakció,-0.98291015625,2015-11-16,0.9956046938896179,"Köszönöm szépen. Tisztelt Miniszter Úr! A Cséry-telep szennyezése évek óta ismert tény, mégsem történik semmilyen érdemi, a kialakult helyzetet véglegesen megoldó lépés az ügyben. Ma teljesen világosan tudjuk: 2011 óta 9 ezer tonna vegyi anyagot öntöttek a XVIII. kerületi Cséry-telep 40 hektáros talajába. Három éven keresztül teherautók sokasága fordult meg naponta a telepen, és vélhetően teljesen ellenőrizetlen körülmények között az egészségre rendkívül ártalmas vegyi anyagokat öntöttek közvetlenül a talajba vágott árkokba. Innen a mérgek szabadon olvadhattak bele a talajvízbe, ezzel lényegében veszélyeztetve a helyben élők kútjait, közútjait. A XVIII. kerületiek talajvizét és környezetét nagyüzemi módszerekkel szennyező bűncselekmény felderítése több éve tart, de valójában nem derült ki semmi. A mai napig nem tudjuk, kik voltak a mérgező iszapmaffia haszonélvezői, nem tudjuk, kik állnak a háttérben, kik voltak a megrendelők, akik jóváhagyták Dél-Pest vizének és természetének ilyen mértékű rombolását. Eddig csak egyvalami biztos: a telepet kezelő Fővárosi Településtisztasági és Környezetvédelmi Kft. vezetőjét előbb leváltották, majd - biztos, ami biztos - a főváros egy újabb pozícióra újra kinevezte. Az ügy kirobbanása óta, úgy tűnik, tovább zajlik a kerület környezeti terhelése. Soroksáriak és XVIII. kerületiek sokasága jelezte felém, hogy ismét szinte napi rendszerességgel járnak a kerületben a fővárosi tulajdonban lévő Településtisztasági és Környezetvédelmi Kft. szippantós autói, és valamit beengednek a két kerület határán lévő telepen a talajba. Szemtanúk elmondása szerint a tehergépkocsik nagy valószínűséggel a két terület határán lévő telepen semmilyen engedéllyel nem rendelkező régi aknákba engedik tartalmukat, bármi is az. Úgy tűnik, újabb ipari mértékű környezetterhelés folyik, mindez a lakóházaktól, polgárok házaitól néhány száz méterre, ott, ahol már évek óta vannak gyerekek, idős emberek és felnőttek, családok kitéve a lassú, szivárgó gyilkos mérgezésnek. Ezért kérdezem hát tisztelettel miniszter urat: foglalkozik-e bárki az ön által vezetett tárcánál vagy a kormányban a folyamatos szennyezéssel? Mi a tárca álláspontja arról, hogy immáron negyedik éve zajlik üzemszerűen a XVIII. kerületi emberek, a Liszt Ferenc repülőtér környékiek, Vecsés, Gyál, Pesterzsébet, Csepel, Halásztelek és a környező települések lakóinak folyamatos mérgezése? Foglalkozik-e azzal bárki a kormányban, hogy erre a rendkívüli katasztrófahelyzetre azonnali megoldást adjon rendkívüli kormányzati források felhasználásával? Várom miniszter úr tiszteletteljes válaszát."
9,u2015-05-26-356,OTHER,JOBBIK-frakció,0.50830078125,2015-05-26,0.9936344027519226,"Köszönöm szépen, elnök úr. A vetőmagtermesztés, egyáltalán a termesztés kapcsán valóban nagyon üdvözlendő és támogatandó ez a törvényjavaslat, amely előttünk fekszik, és valóban csak egy kis lépés, de mégis meg kell tennünk minden kis lépést ahhoz, hogy elérjük a végső célt. Ha az a kérdés, hogy látok-e rá esélyt jómagam - akár magánvéleményként, de szerintem nyugodtan mondhatom frakcióálláspontként is -, hogy az Európai Unió területén Magyarország GMO-mentességét megőrizze vagy GMO-mentessé váljon, akkor azt mondom, hogy nem, jelen pillanatban erre nem látok esélyt. És nem is elsősorban a termesztés, hanem ahogy itt már többször elhangzott, a GMO-t, génmódosított szervezeteket tartalmazó élelmiszerek tekintetében, hiszen jelen pillanatban ezeknek a behozatalát nem tudjuk megakadályozni, pontosan az alapvető szabadságok, az Európai Unió alapjellemzőinek gondolt vagy akként számon tartott alapjogok, alapszabadságok, mint az áruk és a szolgáltatások szabad áramlása okán. Természetesen Magyarország dönthet abban tagállami hatáskörként, hogy termesztésbe enged-e génmanipulált vetőmagot vagy ilyen szervezetet, de jelen pillanatban is sajnos az a probléma, hogy ott vannak a boltok polcain akár azok az élelmiszerek, amelyek génmanipulált szóját vagy egyéb olyan szervezetet tartalmaznak, bármilyen kis mennyiségben is, és azt kell hogy mondjuk, hogy GMO tekintetében csak a teljes tiltás lehet az egyetlen, ami elfogadható, nincs olyan, hogy csak egy picit, csak ebben engedünk, csak abban engedünk. Ez egyértelmű kérdés számomra, hogy nem engedhetünk a saját szervezetünkbe se az általunk termesztett törvényen keresztül, se a boltok polcáról leemelt élelmiszeren keresztül génmanipulált szervezetet, pontosan azért, mert nem tudjuk, nem is ismerhetjük még, hogy ennek az emberi egészségre hosszú távon milyen hatása van, illetve nyilvánvaló, amit tudunk, az se feltétlenül pozitív.Nagyon sokan kardoskodnak azért a GMO mellett, azt lehet hallani, hogy azt mondják, hogy azzal a létszámmal, ami a világ lakosságát ma jellemzi, már génmanipulált növénytermesztés nélkül nem lehet élelmezni ennyi embert. Mi Magyarországon abban a szerencsés helyzetben vagyunk, hogy nagyon jó minőségű és megfelelő mennyiségű termőföld áll rendelkezésünkre ahhoz, hogy saját magunkat egészséges élelmiszerekkel, hagyományos termelési, termesztési módokkal elláthassuk, és ne kelljen a génmanipulált szervezeteket beengednünk. Üdvözlendő a mindenkori kormányok ezzel kapcsolatos erőfeszítése, és természetesen a Jobbik, amennyiben kormányra fog kerülni, szintén nem lesz ez alól majd kivétel, mint ahogy ellenzékként sem kivétel egyébként. Természetesen támogatunk minden ilyen kezdeményezést, azonban nem lehet elégszer elmondani, a teljes szigor felé kellene elmozdulni, és az európai uniós szinten is azért küzdeni, azért vívni szabadságharcot, hogy ne csak a termesztésben, de úgy összességében, a génmanipulált termékek forgalomba hozatalában is a teljes tiltás lehetősége meglegyen egy országnak. Még egyszer mondom, ezt a jelenlegi európai uniós kereskedelmi alapszabadságok közepette, illetve itt a TTIP küszöbén, a transzatlanti megállapodás küszöbén nem tartom elképzelhetőnek, ehhez nagyon sok európai uniós joganyagot kellene megváltoztatni, és nem is ezt az irányt látom jelen pillanatban, hogy ez volna a jövő, főleg, még egyszer, hogyha egy ilyen megállapodást aláírunk, ahonnan a transzatlanti, tehát a tengeren túli génmanipulált terményeket, szervezeteket rázúdíthatják majd az Európai Unióra és Európára. Ez ellen, én azt gondolom, mindent meg kell tenni, de ebben sincs szerintem nézetkülönbség, miniszter úr is szerintem így gondolja, a kormánypártok és a többi ellenzéki párt is ebben hasonlóan gondolkodik. És szerintem ez egy rendkívül jó alkalom, lehetőség arra, hogy a teljes parlament - ilyen nagyon ritkán van, nagyon kevés kérdésben - összefogva lépjen fel ebben a kérdésben akár az Európai Unió felé, akár más külföldi akár országok, akár szervezetek felé, és megvédjük Magyarországot és megvédjük a magyar emberek egészségét a génmanipulált szervezetektől. Köszönöm szépen, elnök úr. [[Taps a Jobbik soraiból. Dr. Fazekas Sándor tapsol.]]"
9,u2020-04-21-257,OTHER,DK-frakció,0.50732421875,2020-04-21,0.9936031699180603,"Köszönöm a szót, elnök úr. Tisztelt Ház! Tisztelt Képviselőtársaim! Azt hiszem, abban nincs közöttünk vita, hogy mindannyiunk igénye az, hogy a magyar polgárokhoz megfelelő minőségű és hozzáteszem lehetőség szerint megfelelő mennyiségű egészséges élelmiszer jusson el, amely megfizethető. Hozzáteszem, mostanában új szempontok is előkerülnek, amikor élelmiszerről beszélünk, ez pedig az, hogy ennek a termelése környezetet kímélő módon történjen, és maga a vevőhöz való eljutás is ily módon történjen. Azt hiszem, ezekben az alapkérdésekben, még ha talán a mértékekben lehet is közöttünk vita, egyetértünk.Minden olyan törvényjavaslatot szerintem érdemes támogatni és milyen olyan paragrafust inkább így fogalmaznék érdemes támogatni, melynek a célja az, hogy ennek az élelmiszernek a minősége valóban olyan legyen, amely emberi fogyasztásra alkalmas, sőt azon túlmutasson, és a magyar emberek a lehető legjobb minőséget kapják. Éppen ezért érdeklődve vettem kezembe ezt a törvényjavaslatot. Hozzáteszem, ez is fontos, ezzel a témával is fontos foglalkozni, de borzasztóan örülnék, ha azokkal a témákkal is foglalkoznánk, amik a koronavírus-járvány miatt közvetlenül jelentkeznek ma a magyar mezőgazdaságban, és amiről a miniszter úr egyébként a sajtótájékoztatóin beszél, és amiről, mondjuk, államtitkár úr ma az operatív törzs tájékoztatóján beszélt, vagyis hogy milyen ellenőrzések vannak, hogyan kell fokozni ezeket az ellenőrzéseket. Ebben picit szigorúbb vagyok, a figyelmeztetés nagyon fontos dolog, de szerintem ma pontosan nem olyan időket élünk, amikor csak egyszerű ejnye-bejnyével meg lehet úszni azt, ha valaki becsapja a magyarokat ilyen nehéz körülmények között. Nem az élelmiszer-ellátás tekintetében, hanem sok egyéb tekintetben vannak nehéz helyzetben a magyar állampolgárok, de nem biztos, hogy mindenkinek van arra pénze, hogy a rosszabb minőséget megvásárolja abban a hitben, hogy az egyébként jó minőség, majd aztán kidobja azt. Azt gondolom, hogy aki most becsapja a magyarokat, aki csal az élelmiszerrel, aki szándékosan próbál rossz minőséget a magyar polgárokra rátukmálni vagy eladni, vagy akitől kényszerből ezek a magyar polgárok egy-egy boltban, főleg kisebb településeken, ahol csak egy-egy ilyen élelmiszerbolt van nyitva, kénytelenek ezt megvásárolni, azokat nagyon szigorúan meg kell büntetni. Van ideje az ejnye-bejnyének, és vannak olyan körülmények, amikor nagyon szigorúan világosan meg kell mutatni, hogy mi az a hozzáállás, amit elvárunk mindenkitől a minőség tekintetében. Mégis fontos volt, amikor megláttam, hogy az élelmiszer-biztonság kérdéséről van szó és rögtön a 2. §-ban képviselőtársaim már említették az élelmiszerek kettős minőségének problémájáról. Itt többféle dolog elhangzott már. Engedjék meg, hogy egy idézettel kezdjem ennek a paragrafusnak az értékelését. „Az európaiak egy része úgy érzi, hogy az általuk vásárolt márkás élelmiszeripari termékek eltérőek a máshol kaphatóktól, és talán a minőségük is rosszabb. Ezért a Bizottság felkérte tudományos munkatársait, hogy végezzék el ennek tárgyilagos vizsgálatát. Az eredmény vegyes képet mutat. Örömmel nyugtázom, hogy nem találtak arra utaló bizonyítékot, hogy kelet-nyugati megosztottság alakult volna ki az összetételt illetőleg, viszont aggodalommal tölt el, hogy a feltárt tények szerint a vizsgált azonos vagy hasonló márkájú termékek akár egyharmada is eltérő összetételű.” Ezt Navracsics Tibor mondta. Ez azért lényeges, mert az elmúlt években nagyon-nagyon sokszor hallottuk a kettős minőség dolgát. Ebben valóban indult egy átfogó vizsgálat. Senki nem mondja, hogy ezzel nincs probléma, de azt gondolom, hogy ebből a kérdésből nem szakmai kérdést, hanem folyamatosan kelet-nyugati megosztottságot generálni, nem érdemes, mert éppen Navracsics Tibor cáfolta az Európai Bizottság vizsgálata alapján. Ez egy nagyon fontos vizsgálat volt, hozzáteszem, és egészen biztos vagyok abban, hogy hozzájárult az európai uniós változtatásokhoz és nyilván annak az átültetéséhez. Ilyenkor azért érdemes Európához fordulni, ami kicsit mi is vagyunk, azt gondolom. Fontos felvetés volt, hogy ezzel foglalkoztunk. Az egy jó hír Navracsics Tibor beszámolója alapján neki meg már csak hivatalból is muszáj, hogy higgyen az ember, mégiscsak az Európai Bizottság volt biztosáról van szó , hogy ugyan vannak problémák, ezekkel kell foglalkozni, de ezekkel egyébként az Európai Unió érdemben foglalkozik. Tudjuk, hogy 2020-ban újabb átfogó vizsgálatot indított a Nébih ebben az ügyben, összesen 280 terméket vizsgáltak. Tettem fel írásbeli kérdést ezzel kapcsolatban, de az ügyben válasz még nem érkezett. Nem tudom, esetleg kaphatoke majd erre választ. Pontosabban: amikor a kérdést beadtam, a válasz az volt, hogy még folyik a vizsgálat. Nem tudom, lehet, hogy azóta már lezárták. Tehát azt gondolom, hogy helyes, ha az élelmiszerek kettős minőségét vizsgálják belföld és külföld tekintetében, így szeretném mondani, és nemcsak a Nyugatot értem ez alatt, hanem minden más országot is. Ugyanakkor engedjék meg, hogy felhívjam a figyelmet egy nagyon fontos dologra. Azt már a 2018. évi agrárgazdasági beszámolóból is megtudhattuk, hogy a magyar élelmiszeriparnak nagyjából 60 százaléka belföldre termel, de itt is van export. Szerintem nemcsak az a lényeges, hogy ami bejön, annak a minősége egyforma legyen, standard legyen. Az is fontos, hogy a Magyarországon termelő élelmiszeripari cégek termékeinek minősége is egyforma legyen, akár a magyar piacra, akár a külföldi piacra mennek. Szeretném hangsúlyozni, hogy ezt ugyanolyan fontosnak tartom, mert azt kell mondanom, hogy mi is vagyunk olyan finnyás nép, mint bármelyik keleti vagy nyugati nép, tehát elvárjuk ugyanazt a minőséget. Hozzáteszem, és ez nagyon-nagyon fontos, a fizetőképes kereslet, és az, hogy az emberek mennyit tudnak költeni az élelmiszerre, sajnos meghatározza, hogy milyen minőséget képesek megvásárolni. Támogatom azt és egyetértek azzal, hogy lehetőség szerint vásároljunk magyar terméket, de irtózom attól, amit a Nemzeti Agrárkamara művelt éppen a mai nap folyamán. Lehet azt kérni élelmiszerüzletektől, lehet velük beszélni, hogy a magyar terméket vásárolják meg akkor, amikor válság van. Hozzáteszem, nemcsak akkor kellene magyar termékeket árusítaniuk, amikor válság van, hanem minden egyes alkalommal, amikor olyan mennyiséget tudnak termelni. De azt nem szabad elfelejteni, tisztelt képviselőtársaim, hogy ez a fajta magatartás, amivel a Nemzeti Agrárkamara megzsarolja ezeket az élelmiszerláncokat, és azt mondja, hogy majd 15 óra után csak élelmiszert árusítanak… Ez egyébként önmagában egy vallomás, hogy nyilvánvalóan piaci előnyt biztosítanak ezeknek az élelmiszerboltoknak. Az önök dolga, hogy eldöntsék, ezt miért teszik. Azt gondolom azonban, hogy ha tudnák, nyilvánvalóan a magyar vásárlók mindig a legjobb, a legdrágább minőséget vásárolnák, legyen az hazai vagy külföldi. Ha a magyar olyan minőségű, akkor a magyart fogják vásárolni. De értsék meg, hogy vannak olyanok, akik akármennyire szeretnék a magyart megvásárolni, akkor sem fogják tudni, mert drágább, drága. Drágább, mint esetleg az import. Ezt láttuk már a tejnél, ezt láttuk például az epernél, én magam is tapasztaltam. Ez nem jó dolog. Nem jó dolog, mert szeretnénk a magyart venni. Meg kell teremteni annak a módját, hogy a magyar terméknek is olyan legyen az ára. Ehhez sok mindent nyilván az agrárgazdaságon kívül kell megtenni és nem az agrárgazdaságon belül. Hozzáteszem, azért már láttunk erre vonatkozóan lépéseket a magyar kormány részéről, azt hiszem, éppen talán Budai Gyula volt akkor az államtitkár, és a dinnyeügy kapcsán szintén ugyanez a fajta magatartás volt tapasztalható, sőt ott talán még hisztérikusabb is volt a dolog, hogy a magyar dinnyét vásárolják meg, aminek egy jelentős része, pontosan tudjuk, az egyik itt ülő képviselőtársunk termeléséből adódott, állami földterületről közmunkásokkal. Tehát igen jól járt ott a képviselő úr. Egyvalaki nem járt jól a történetben: a magyar vásárló. Tehát azt szeretném mondani, hogy az nagyon fontos és nagyon lényeges, hogy minél több magyar termék legyen a piacon, hogy az legyen minőségi, hogy az legyen megfizethető. Ennek érdekében szerintem sok mindent lehet tenni. De azt gondolom, hogy az Agrárkamarának például akkor kellene hangosabban kiabálni, amikor a vidékfejlesztési programoknál 400 napos határidők vannak, meg amikor bonyolult az adminisztráció, és akkor, amikor minőségről, árról beszélünk, a polgárok számára azokról a lehetőségekről, hogy élelmiszert tudjanak vásárolni. Most olyan időkről beszélünk, amikor egyre kevesebb lesz az emberek pénze, és ezt tudomásul kell venni. [[0.20]] Önök is biztosan látták, hogy 300 ezer fölé emelkedett a munkanélküliek száma Magyarországon. Ez komoly problémát fog okozni, itt elő fog kerülni újra és újra az élelmiszer-minőség, -biztonság kérdése, éppen ezért az viszont nagyon fontos, hogy ezekben az ügyekben, amikor a rossz minőséget próbálják a magyar polgárokra ráerőltetni, akkor ott és ehhez kérném államtitkár úr és a miniszter úr segítségét is , ott akkor viszont nagyon határozottan járjanak el. Ugye, azt hiszem, talán valamelyik képviselőtársam már foglalkozott a FELIR rendszer dolgával, engedjék meg, hogy itt csak egy kérdést tegyek fel: ez a rendszer tényleg alkalmas lesz arra a feladatra, amit ebben a paragrafusban megfogalmaztak? Tehát, hogy egészen biztosan képes lesz minden ilyen adatnak a kezelésére? Ezt csak azért kérdezem, mert nagyon sok olyan rendszert láttam az agrárium területén is, ami nem mindig pontosan úgy működött, ahogy azt egyébként az írásbeli kérdésemre megválaszolták. És ez nagyon fontos lenne, mert a világban, és ezt egy másik paragrafus is mutatja, az interneten való adattovábbítás, az interneten való kapcsolattartás, pályázat, ezek ma a legtermészetesebb dolgok, éppen ezért olyan rendszereket kell fejleszteni, amelyek, azt gondolom, hogy tényleg alkalmasak, és olyan feladatokat kell ezeknek a kifejlesztett rendszereknek adni, amik valóban alkalmasak arra, hogy ezeket az adatokat tárolják. És akkor itt szeretnék rákanyarodni a másik problémára, amit szintén felvetettek képviselőtársaim, ez pedig ezeknek a bizonyos megtévesztő vagy hamis tartalommal bíró honlapoknak az ideiglenes hozzáférhetetlenné tétele. Ez az önök felvetése szerintem egy nagyon fontos felvetés. Ez rávilágít egy alapvető problémára, ezt a kérdéskört én úgy gondolom, hogy alapvetően nem ezen a szinten kellene szabályozni. Merthogy nem ez az egyetlen olyan terület, ahol ezzel a problémával szembesülünk. Tehát nemcsak élelmiszernél lehet ezt látni vagy éppen növényvédő szernél vagy bármi ilyen másnál, látunk ilyet szolgáltatásnál és nagyon sok minden más területen. Tehát én ebben a dologban értve és elismerve a szándékot, hogy az ilyen honlapok, hozzáteszem, az ilyen, nemcsak webes honlapok, hanem nyilván Facebook-oldalak , ezekkel én nem vagyok olyan megengedő, mint önök, hogy ideiglenesen teszik elérhetetlenné. Szerintem azok, akik megpróbálják az embereket ily módon becsapni, azokkal szemben nagyon szigorúan kell eljárni. Itt ugyanis nem arról van szó, hogy megérkezik valami használhatatlan műanyag dolog, ha az ember megrendeli, itt arról van szó, hogy esetleg olyan terméket árusítanak, amely az egészségre káros, és annak nagyon komoly következményei vannak. Ugyanakkor az önök felvetése rávilágít szerintem egy általános problémára, amivel foglalkozni kell, ez pedig általában az internetes világban megjelenő hamis hírek, hamis információk rendezése. Szerintem e sorba illeszkedik be az önök felvetése is. Végül egy területet szeretnék fölvetni a 16. §-t, az élelmiszerrendész dolgát. Nincs itt sajnos Font Sándor képviselőtársam, aki mindig elmondja, hogy én mennyire nem értek a mezőgazdasághoz, de most végre eljött az én időm, mert a rendészeti területhez viszont nála biztosan jobban értek! Az nagyon rendben van, hogy kell valaki, aki alapvetően ezt a feladatot, az ellenőrzési feladatot ellátja. De most tényleg, én nem értem meg ezt a furcsa vonzódását a mostani kormánynak a mindenféle rendészeti szervekhez, mindenféle új szervekhez vagy már meglévő szervek új feladattal történő felruházásához. Ugye, azt írja a törvényjavaslat, hogy az élelmiszerrendész a rendészeti törvény 15-19. §-a szerinti intézkedések foganatosítására is kap lehetőséget: tetten ért személy visszatartása, dolog ideiglenes elvétele, igazoltatás, ruházat, csomag és jármű átvizsgálása, valamint jármű feltartóztatása. Azért most tényleg elképzelem, ahogy ez az élelmiszerrendész, aki egyébként biztos egy jámbor ember, aki csak ott ellenőriz, az majd ott a csirkével verekszik a piacon. Én azt gondolom, hogy az élelmiszerrendészeket… Nem tudom, hogy ezek az emberek rendelkezneke azzal a képesítéssel, amivel a rendészeti szervek rendelkeznek, a rendészeti szervek állományának tagjai rendelkeznek. Én végtelenül veszélyesnek tartom, hogy így amortizáljuk egyébként ezt az egész rendészeti területet. Szerintem megvan ennek is a maga formája, útja. Nem pontosan értem, hogy miért fognak igazából rendőrt játszani a végén az élelmiszerrendészek. Úgyhogy ha államtitkár úr erre választ tudna nekem adni, akkor nagyon hálás lennék. Köszönöm szépen."
9,u2014-09-24-283,OTHER,LMP-frakció,0.420654296875,2014-09-24,0.23089808225631714,"Köszönöm szépen. Tisztelt Elnök Úr! Tisztelt Képviselőtársaim! Tegnap Áder János köztársasági elnök úr felszólalt New Yorkban az ENSZ klíma-csúcstalálkozón. Elnök úr kitért a klímaváltozás életünket veszélyeztető következményeire, hangsúlyozta az éghajlatvédelem fontosságát és kiemelte a fenntartható fejlődés megvalósításának szükségességét. E kihívásoknak megvannak a nemzeti és nemzetközi szintű feladatai. Ma már szerencsére egyre többen értik meg, hogy a társadalmi, gazdasági és környezeti kérdések szorosan összefüggnek, és a természeti-környezeti erőforrások megőrzése, fenntartható használata nélkül nincs esélyünk a gazdasági fejlődésre, az emberek egészsége pedig jelentős mértékben függ környezetünk minőségétől, a jó levegőtől, az egészséges élelmiszertől, ivóvíztől, és még sorolhatnám tovább. Be kell látnunk, hogy a környezetügy és a környezetpolitika társadalmi és gazdasági fejlődésünk megkerülhetetlen, stratégiai jelentőségű tényezője. Nem csupán arra hivatott, hogy a múltbéli környezetterhelés és -szennyezés hatásait megszüntesse vagy csökkentse, a jelen és jövőbelieket pedig megelőzze, természeti erőforrásaink és értékeink védelme, bölcs hasznosítása a társadalmi jólét és a gazdaság alapja. A fenntartható fejlődés szakpolitikai, stratégiai alapját a környezetvédelmi törvény által előírt, hatévenként megújítandó nemzeti környezetvédelmi program képezi. Az első két programnak meghatározó szerepe volt abban, hogy az évtizedek alatt felhalmozódó problémákat és elmaradásokat megfogalmazza, rendezze és megteremtse egy korszerű környezetpolitika alapjait. A 2009-től 2014-ig tartó, tehát ez év végén lezáruló harmadik nemzeti környezetvédelmi program megvalósítása döntően már a mostani kormány felelősségébe tartozik. E program világos, átfogó és tematikus célkitűzéseket és intézkedéseket fogalmazott meg a környezettudatos szemlélet és gondolkodásmód erősítése, az éghajlatváltozás, a környezet és egészség, a települési környezetminőség, a biológiai sokféleség megőrzése, a természet- és tájvédelem, a fenntartható terület- és földhasználat, a vizeink védelme és fenntartható használata, a hulladékgazdálkodás, valamint a környezetbiztonság terén. Ezenkívül javaslatot tett a környezetügy jogi, gazdasági, intézményi és nemzetközi kereteinek fejlesztésére és a megvalósítás pénzügyi forrásainak biztosítására. Azt már tudjuk, hogy az Orbán-kormány szándékának megfelelően az eltelt időszakban az intézményi keretek és garanciák lebontásának lehettünk tanúi, de továbbra is felmerül a kérdés, hogy a fő célok közül melyekben sikerült érdemi előrelépést elérni. De még fontosabb kérdés, hogy hogyan áll a negyedik nemzeti környezetvédelmi program tervezése, és hogy a 2020-ig megnyíló uniós támogatások felhasználásakor, valamint a 2015. évi költségvetés kidolgozásakor hogyan, miképpen és mennyire gondoskodnak a környezetügyi célok megvalósításának finanszírozásáról. A tét ugyanis nagy: a környezettudatosság, az anyag- és energiahatékonyság javításával elért megtakarítások jelentősen hozzájárulhatnak a lakosságot sújtó megélhetési gondok csökkentéséhez, a közösségi, oktatási, egészségügyi és kulturális létesítmények megfelelő szintű fenntartásához és a zöldipar, zöldgazdaság fejlesztése révén nagyszámú új munkahely létesítéséhez. A program segítheti elő többek között az éghajlatváltozás kedvezőtlen hatásaira való felkészülést, vízkészleteink védelmét, természeti értékeink megőrzését. Kérdezem a kormány képviselőit, hol tart ez a folyamat, és mi várható. Köszönöm a figyelmet."
9,u2018-10-08-41,OTHER,LMP-frakció,-0.97021484375,2018-10-08,0.9948902130126953,"Köszönöm a szót, elnök úr. Tisztelt Államtitkár Úr! Az azbesztből kiszabaduló szennyezőanyag-részecskék gyógyíthatatlan megbetegedéseket okoznak, így tüdőszöveti hegesedést, azbesztózist vagy mellhártyadaganatot, tüdőrákot, és így idő előtti elhalálozás lesz a vége. Sajnos az áldozatok közöttünk élnek, hiszen 1970-1990 között nagyon elterjedt volt az azbeszt használata, különösen a győri házgyár használta Győr, Sopron, Mosonmagyaróvár, Tatabánya panelházaiban, de Budapesten is megtalálható az azbesztszennyezés, így példaként említhetem az Országos Széchényi Könyvtárat, vagy a városligeti épületek és a 70-es években épült KISZ KB székháza, jelenleg K&H-épület bontása során szintén azbesztszennyezésről beszélhetünk. Nem véletlen, hogy az azbesztszennyezés felmérése a 90-es években elkezdődött. Akkori felmérés szerint több mint 20 ezer lakást érint, illetve megtalálható lakóépületek mellett a kórházak, óvodák, iskolák és más jellegű középületek esetében is. Azt is tudjuk, hogy a felmérést követően elindult egy országos azbesztmentesítési program, így például Tatabányán is történtek azbesztmentesítések, viszont a végrehajtást a Fidesz-kormány leállította. Éppen ezért azt kérdezem államtitkár úrtól, hogy tulajdonképpen miért függesztették fel az azbesztmentesítés végrehajtását, vizsgálják-e az érintett lakosság egészségi állapotát. Nagyon fontos kérdés, hogy várható-e a szórtazbesztes épületek újbóli felmérése, és hogy újraindítják-e az azbesztmentesítési programot, és ha igen, akkor az intézményi és finanszírozási hátterét kívánják-e biztosítani ennek a programnak. Válaszát előre is köszönöm."
9,u2022-06-14-1,OTHER,LMP-frakció,-0.98974609375,2022-06-14,0.9950811862945557,"Köszönöm a szót, elnök úr. Tisztelt Ház! Jelenleg egy súlyos energiaválság közepén vagyunk, ezzel kapcsolatban nincs is vitánk a kormánnyal. Azzal kapcsolatban ugyan már nagyon is van, hogy hogyan kezeli a kormány ezt az energiaválságot, ami a hatósági ár és a függés fenntartása a kormány részéről. Itt a szénhidrogénfüggésről beszélek, vagyis továbbra sem akarnak leválni a fosszilis energiahordozókról. Ez az irány nem fenntartható, mert ami drága, ami környezetszennyező, ami súlyos biztonságpolitikai kockázatokat okoz, és ami függésbe hozza Magyarországot Kelettől és Nyugattól egyaránt, arra nem lehetne alapozni Magyarország hosszú távú energiaellátását. De az a rendszer, amit a Fidesz fenntart, nem is igazságos. Egy olyan rendszer soha nem lehet igazságos, ami a gazdagokat, az elitet is támogatja, márpedig az a rendszer a benzinárstoppal vagy a rezsicsökkentéssel, hogy a gazdagok teli tudják tankolni a terepjáróikat, vagy fel tudják fűteni a medencéiket a luxusvillában, az nem igazságos. Az elit támogatását el kéne venni, és oda kéne adni azoknak, akiknek igazán szüksége van rá, mondjuk, a rezsicsökkentés mellé vissza lehetne építeni a lakásfenntartási támogatást vagy az adósságkezelési szolgáltatást a szociális törvényben. Ezt az energiaválságot, aminek a kellős közepén vagyunk, nem lehet csak rövid távú eszközökkel kezelni. A hosszú távú megoldás az a megoldás, ami megszabadul a szénhidrogénektől, a kőolajtól, a gáztól vagy éppen a széntől, hiszen pontosan lehet tudni, hogy ezek az energiahordozók drágulnak, és a jövőben is drágulni fognak. Pontosan lehet tudni, hogy mennyire, de mennyire környezetszennyezők, rombolják az életminőségünket, egészségünket, gondoljunk csak arra, hogy éves szinten Magyarországon 10-15 ezer ember veszíti el az életét olyan betegség miatt, amit a légszennyezés okoz. Tisztelt Ház! Azok az országok lehetnek sikeresek, és azok védik meg az állampolgáraikat, akik hosszú távú megoldásokat keresnek. A hosszú távú megoldás egyértelműen az, amikor saját magunk állítjuk elő azt az energiát, amit elfogyasztunk, a megtermelt energiát pedig hatékonyan használjuk fel. Azok az országok sikeresek, és azok védik meg az állampolgáraikat, akik a megújuló energiában látják a jövőt. Ebből a szempontból Magyarország nagyon rosszul áll. Nálunk a megújulók részaránya csupán 14 százalékos. Ez messze elmarad az Európai Unió átlagától, és akkor olyan országokról, mint Dánia vagy Finnország, még nem is beszéltünk. Ebben a helyzetben az LMP-nek három aktuális, konkrét javaslata van, ami egy fenntartható, zöld jövő felé, ha úgy tetszik, a XXI. század felé mutat. Az első javaslatunk, hogy oldják fel a szélerőművek telepítésére vonatkozó tilalmat. Teljesen abszurd az, hogy egy energiaválság kellős közepén Magyarországon nem lehet újonnan üzembe állítani szélerőműveket. Érdekes módon a környező országokban ez működik, Ausztriában működik, Szerbiában működik. Talán azt gondolják, hogy Magyarországon nem fúj a szél? A második javaslatunk, hogy indítsanak mielőbb országos épületszigetelési programot. Már éves szinten 300 milliárd forintból százezer lakás, épület leszigetelését lehetne megvalósítani. Ez a valódi rezsicsökkentés, és ez egy olyan zöldmegoldás, környezetbarát megoldás, ami több tízezer munkahelyet tudna teremteni, hiszen a kis- és középvállalkozások számára jelentene folyamatos megbízási lehetőséget. A harmadik javaslatunk pedig a klímabérlet bevezetése. Meg kéne szabadulni az autóslobbi nyomásától, és azt is szeretném jelezni, hogy az olcsó benzin időszaka, korszaka lejárt. Ezt nyilván nagyon jól tudják. Benzinárstoppal csak ideig-óráig lehet elfedni ezt a problémát. A valódi megoldás egy XXI. századi zöld, fenntartható közösségi közlekedés támogatása, aminek fontos lépése a klímabérlet bevezetése. Nagyon örülök, hogy megérkezett Fürjes Balázs államtitkár úr, aki tett egy pozitív ígéretet erre vonatkozóan. Kíváncsian várjuk, mikor teljesül ez az ígéret a klímabérlet bevezetésével kapcsolatban, ami azt jelentené, hogy havi szinten néhány ezer forintból lehetne utazni Magyarországon a MÁV, a Volán vagy a BKV különböző járművein. Nagyon egyszerű a helyzet. Mi ezeket a javaslatokat kidolgoztuk, benyújtjuk. Ha a kormány ezeket támogatja, akkor legalább három lépést tehetünk egy zöld, fenntartható jövő irányába. Ha nem támogatja, akkor ismét bebizonyosodik, hogy Magyarországon a zöldpolitika ellentéte a Fidesz-KDNP. Köszönöm szépen."
9,u2019-07-08-88,OTHER,JOBBIK-frakció,-1.0,2019-07-08,0.06797299534082413,"Köszönöm a szót, elnök úr. Tisztelt Ház! Államtitkár Úr! Ezekben a napokban ér véget a zöldszüretnek nevezett őrület, amikor éretlen állapotban a tőkék alá metszetik a gazdálkodókkal a szőlőfürtöket. Gyakorlatilag a kormány ezzel csúcsra járatja a vidékrombolást. Államtitkár úr, itt a parlamentben megszokhattuk, hogy ha bármilyen égetően fontos ügyet hozunk ide a Ház elé, akkor általában, tisztelet a kivételnek, papírból olvasott mellébeszélés a válasz. Ez a mentalitás egyébként azért háborít fel minket különösen, mert nem arról van szó, hogy a saját szórakozásunkra a saját problémáinkat hoznánk ide, hanem igenis életszerű, a valódi érintettek valódi gondjait hozzuk ide önök elé. Így van ez most is. Ezért is kell megköszönnöm Biró Lászlónak, Borsod-Abaúj-Zemplén megyei képviselőnknek, illetve Farkas Péter Barnabásnak, Ózd alpolgármesterének, hogy vette a fáradságot és velem együtt végigjártuk az ország összes borvidékét, hogy személyesen tudjunk beszélni az elmúlt hetekben és jelen napokban is az érintettekkel. Így az ő üzenetük közben tudom tolmácsolni, hogy bizony a kormány megbukott, amikor arról beszélünk, hogy a szőlő vagy a bor területén a problémákat miként próbálta meg kezelni. Remélem, ön sem tagadja, hogy annak a 8,1 millió eurónak talán jobb helye is lehetett volna, mint arra kifizetni, hogy értelmetlenül elpazaroljuk ezeket a zöld fürtöket. Mondok egy példát: az Európai Unió támogatja, mindig is támogatta egyébként például a termelői csoportok létrehozását, ahol a gazdákra lenne bízva, hogy az ilyen és az ehhez hasonló problémákat saját maguk megoldják a saját tulajdonuk és a saját érdekeik keretében. Egy ilyen termelői értékesítő szervezet hosszú távon biztosíthatná a leghatékonyabban az ilyen piaci anomáliák kezelését. A gazdák részéről ez az igény egyébként szinte mindenhol felmerül, de talán Orgoványon és Balatonbogláron volt ez a leghangsúlyosabb. És higgye el, államtitkár úr, a bogyótermelők nem örömükben szórják le zölden az egész éves munkájuk gyümölcsét. Ráadásul megalázóan alacsony összegről beszélünk, amit ezért kapnak, és lássuk be, a növényvédelem bizony nem ér véget ezzel a művelettel, tehát további költségeik generálódnak még az év során. Az értelmetlen pusztítás helyett tehát más utat is választhatott volna a kormány, például, hogy értéknövelő termékké tudjon válni a szőlő, egyfajta minőségi hozzáadott értéket tudjunk még belevinni. Itt nem feltétlenül a bor irányra gondolok egyedül. Itt a sűrítmény lehetősége, amelyből szőlőlé készülhetne, államtitkár úr. És itt talán nem kell hangsúlyoznom, hogy mennyivel szívesebben fogyasztanánk óvoda-, iskolagyümölcs-program keretében, kórházak esetében vagy bármilyen közétkeztetés céljából egy olyan gyümölcslét, ami tudjuk, hogy miből készült, milyen alapanyagokból, és mennyire ellenőrzött folyamaton keresztül jutott el az asztalig, mint mondjuk, jelen esetben, amikor nádcukorból vagy valamilyen ismeretlen eredetű alapanyagból állítjuk elő ugyanezt. Tehát ha más érvet nem fogadnak el, akkor legalább azt lássák be, hogy az értelmetlen pusztítás helyett ezt az összeget el lehetett volna úgy is költeni, hogy a gazdák is jól járjanak, ugyanakkor a társadalom is hasznosan költse el ezeket az adóforintokat. Várom érdemi válaszát. [[Taps a Jobbik soraiban.]]"
