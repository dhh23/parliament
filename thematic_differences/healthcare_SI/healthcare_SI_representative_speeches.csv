topic,speech_id,party,sentiment,speech_date,prob,speech
0,ParlaMint-SI_2014-04-04-SDZ6-Redna-23.u70,SDS,0.76171875,2014-04-04,0.213241308927536,"Najlepša hvala, gospa podpredsednica. Lep pozdrav tudi iz moje strani! Jaz se zahvaljujem kolegu Branetu Grimsu, da nas je iz sveta pravljic vrnil nazaj v kruto realnost, da nas je vrnil v to kruto realnost, v kateri moramo delovati v dobrobit ljudi, in da nas je vrnil nazaj v bistvu v današnjo razpravo, današnjo razpravo torej interpelacijo zoper notranjega ministra. In z velikim veseljem sem poslušal argumente za in proti, ustvarjal sem si, tudi kot poslanec, nekakšen vtis moči argumenta, moči kontraargumenta, to je tisti žar parlamentarizma, ki ga poznajo resne parlamentarne demokracije. Poglejte, jaz bi začel svojo razpravo nekako takole. Prvič, vloga notranjega ministra ali ministrstva za notranje zadeve ni [[…]]To ministrstvo ima poseben status. Prvič, se moramo zavedati, da gre za državotvorno ministrstvo, tako kot za zunanje zadeve kot za finance in tako naprej. Po drugi strani pa je zahtevnost tega ministrstva toliko večja, ker gre za represivno ministrstvo, gre za represivni organ, ki ima določena pooblastila po zakonu in kjer v skladu z zakonskimi določbami lahko močno krši tudi, v svojih mejah, človekove pravice, posega v človekove pravice in osnovne svoboščine. Torej v skladu z zakonom. Torej represivni organ, katerega del pripadnikov nosi orožje, del pripadnikov nosi posebna vklenitvena sredstva, solzice, tako naprej, vdira v pošto ljudi, vpliva na procese, vpliva na preiskave, začne preiskave, marsikdaj seveda tudi z delom državnega tožilstva. In danes govorimo o integriteti nekoga, ki opravlja funkcijo ministra točno tega ministrstva. Ne gre za ministra za Slovence po svetu, ne gre za ministra za gospodarstvo, ampak gre za ministra za notranje zadeve. In poglejte, minister za notranje zadeve pa je posebej pod vplivom tega, da dokazuje svojo integriteto, svojo poštenost, svojo načelnost zato, ker se marsikdaj okoli takšnih ljudi potem krešejo mnenja, tako kot se danes. In ta razprava torej danes je šla kar nekaj, v nekaj zadev. Prvič je minister na začetku govoril zakaj več kot 9 ur razprave o temu, zakaj se ne ukvarjamo z današnjimi težavami, ki so v vsakdanjem življenju in tako naprej. Poglejte, moje mnenje je sledeče, jaz sem tu zato, da se ukvarjamo s temi težavami, večkrat jih ponovim, večkrat ponovim tudi rešitve za te težave. Moram priznati, marsikdaj se strinjam vsaj z delom ministrov, predvsem z zdajšnjim novim ministrom za gospodarstvo in upam, da bo dobil neko tudi svojo priložnost. Tisto, kar pa je pomembno za današnjo razpravo, glede tega pa bi omenil eno zadevo. Torej poglejte, glede prihodnosti, 95 tez slovenskih obrtnikov in podjetnikov, kako rešiti probleme gospodarstva, kako rešiti probleme te države, večjo konkurenčnost, tudi to se tiče njega kot ministra. Zakaj govorim o 95 tezah? Nekoč je nekdo, leta 1517, skoraj bo 500 let od tega, Martin Luther, točno tudi govoril o 95 tezah. Govoril je o skorumpiranosti v Katoliški cerkvi, govoril je da Katoliška cerkev zgublja zdrav razum, celo pisal je v Mainz nadškofu, da se ne strinja. V bistvu je tudi zlagana tista pravljica, ker govorimo o pravljičarstvu, da je to tezo nabil na cerkev v Wittenbergu, ni bilo res. To so zavrgli, torej bilo je protestno pismo, v katerem je knezu nadškofu Albertu poslal v Mainz svojih 95 tez. Govoril, predvsem je bila kritika tako imenovanih odpustkov. Kolega Grims je danes začel temo odpustkov. Govoril je predvsem o nekomu, ki je po svoji funkciji takratnega ministra koristil tako imenovani funkcionarski dodatek, ki nam ga kot funkcionarjem [[…]]Imamo za to seveda zakonsko podlago, seveda pa je ta institut tega nadomestila predvsem vezan na to, da poslanci ali pa javni funkcionarji resnično lahko delujemo s to etiko, s to integriteto, da nismo tudi materialno vezano tudi na, po nekem mandatu, na neke zadeve, in da imaš vsaj nekaj mesecev po mandatu še neko možnost neke materialne oskrbe. In potem zelo različno gre vsak svojo pot. Jaz, recimo, nimam, nobeno delovno me ne čaka, tako kot marsikoga tu. Nekatere, kot smo danes videli, čaka dobro, solidna mesta spet v javni upravi po tej funkciji. Tisto, kar je pomembno pri teh odpustkih, je, da je minister, torej bivši minister, ko je to koristil, torej v obdobju po letu 2008, konec leta 2008, poleg vsega tega seveda svetoval kot bivši minister, specialist za javno upravo, za modernizacijo javne uprave, tudi številnim državam. In kot je rekel kolega Grims, je v tem času zaslužil, mislim da, 95 tisoč evrov še dodatnega denarja. Torej, koristil je tisti funkcionarski dodatek ali pa funkcionarsko nadomestilo po opravi funkcije, v drugem trenutku še zaslužil 95 tisoč evrov kot doktor prava, kot svetovalec, kot strokovnjak za modernizacijo javne uprave. V istem času, torej ravno v tem obdobju 2009, 2010, je ta človek koristil izredno ugodne lete Adrie, torej neke karte, ki niso na nobenem javnem portalu, ki noben človek ne more do njih priti po neki normalni poti, ampak gre za tipično neke povezave, ki jih je lahko koristil kot bivši minister. Ker kot bivši minister za javno upravo, je seveda sklepal pogodbe ali pa bil vsaj zraven, ko smo predsedovali Evropski uniji in tako naprej, ko je bilo celo vrsto letov Adrie tudi za naše funkcionarje. Zakaj govorim tudi o tem in sem tudi na začetku tega, že več kot eno leto nazaj sklical novinarsko konferenco, je zelo enostavno, spoštovani. Enostavno je, ker sem takrat razložil. Glejte, sam sem sodeloval v svoji raziskavi letalske nesreče na Korziki 2006, 2007, 2008, imel sem stike tudi z gospodom Kostanjškom, ki so ga nekoč omenjali z njegovim pomočnikom, gospodom Tomažem Škoficem, in smo večkrat sedeli na kakšnem sestanku. Glejte, zakaj jaz kot Franc Breznik nisem koristil teh povezav. Zakaj ni mailov Franca Breznika na Adrio, da po vsem tem, kar smo naredili, da letim na neke destinacije in da bi rabil neke lepše, boljše karte? Tu gre za tiste principe v življenju človeka, gre za enostavne principe, ljudi spoznavaš v najmanjših situacijah. Tu gre za tiste principe. Iz tega raste tudi integriteta enega človeka, njegova osebnost. In poglejte, če mi danes ocenjujemo osebnost gospoda Viranta. Poglejte, prvi primer dejanskega obtoževanja, kar je normalno za eno interpelacijo, torej dokaze zoper domnevo, da bi naj poslanska skupina nekako z nekimi fiktivnimi pogodbami poskušala črpati denar iz Državnega zbora preko nekih svetovalnih pogodb za piar. Poglejte, tukaj vidite tudi osebnost. Kolega minister za notranje zadeve to breme, ki je obtožujoče, nekako takoj spravi na vodjo poslanske skupine, ne prevzame sam nobene odgovornosti. Ali je to vodja, ali je to osebnost, ali je to resni politik prihodnosti? Ali ta človek lahko za sabo potegne množice? Ali zaščiti svoje podrejene ali svoje sodelavce? Ne, ne bo nikoli zaščitil. Takoj, na spoštovanega kolega, ki ga cenim, mislim, da je pošten človek, tako kot je marsikdo od vas tu notri, marsikdaj se s kom ne strinjam, nikoli pa ne bom nekoga obtoževal. In poglejte, kolega Braniselj danes dobesedno mora opravljati dva poklica, vodja poslanske plus svoj odvetniški poklic je moral nekako vzbuditi, ker nekako s svojim odvetniškim znanjem rešuje danes v interpelaciji notranjega ministra. Z vsem spoštovanjem, mislim, da svoje delo dobro opravlja, zelo dobro se je temu postavil, neke argumente, minister, o katerem pa teče interpelacija, pa nič. Minister Gregor pa nič. Kot bi rekel Fran Levstik. Druga zadeva, ko sem govoril o slovenski obrti in podjetništvu, je tudi zelo dobra razlaga danes ministra Viranta. Za mene pomeni to, da odpravimo birokratske ovire v javnem sektorju, da nekdo, ki se bo ukvarjal, recimo, z obrtniškimi poklici, ne potrebuje nobene kvalifikacije. Tu pa je srž cele naše ekonomije, spoznavanja načel v življenju. Torej, obrtnik ne potrebuje nobenega znanja, to je želel povedati, vsak, ki je slaščičar, ne potrebuje nobene šole, nobenih dovoljenj, torej predvsem govorimo o poklicnih kvalifikacijah. Nekako daje v nič vse te skupine. Torej, zakaj potem gospod Gregor Virant postavlja določene pogoje, ko govorimo o javni upravi. Zakaj pa potrebuje nekdo, da je vodja, že magisterij danes v javni upravi. In zato ima tudi plačilni razred mislim, da nad 40. Zakaj to potrebujemo potem? Zakaj velja za gospodarski del, to ne velja, torej lahko vsak opravlja vsak poklic, v javni upravi pa to vse velja. To ne drži, to ne pije vode. Ne drži. In jaz moram priznati, tistih nekaj let, ki sem jih preživel poleg gospodarstva v javni upravi, mi imamo celo vrsto ljudi z univerzitetno izobrazbo, ki vsak dan opravljajo dela, ki bi jih lahko nekdo opravljal z normalno triletno šolo. Poglejte, to je problem javne uprave. Problem je, da so nekatera mesta tako visoko vrednotena in tako malo strokovno se tam opravlja, da ne moreš verjeti. Po drugi strani pa imamo vrhunske srčne kirurge z dvajset let znanja, ki imajo velikokrat isto ali pa še manjšo plačo o klasičnih birokratov. In ravno ti birokrati, poglejte, ko pride do nekih mnenj, recimo padec pred Ustavnim sodiščem, toliko doktorjev znanosti sedi in magistrov, diplomiranih pravnikov, in ničesar se ni zgodilo tudi tukaj. Fiasko. Totalni fiasko v tej stroki. Potem minister Virant pravi, interpelacija mora težiti k temu, k mojemu dosedanjemu delu, ne gledati nazaj, gledamo naprej, na to delo. Zelo zanimiva teza. Danes v razpravi torej vsi poslanski kolegi, ki morajo sedeti nekako v zadnjih vrstah, so imeli neke probleme v preteklosti, skupaj s spoštovano kolegico Trudo Pepelnik, ki je bila res dobra prijateljica, moram priznati in mi je zelo žal, kar se je zgodilo, torej celo ona je zapustila te poslanske vrste. Torej vse tisto, kar se je pa z njim dogajalo, torej laganje javnosti o letalskih kartah, to je tudi zanimivo, ker je to po prvi interpelaciji nastalo, čisti dokaz, čisti dokaz laži javnosti. In sedaj, poglejte, v zaključku te razprave, poglejte si, kaj se dogaja v nekem realnem svetu od tam, kjer bi naj bile nek liberalne ideje, o katerem kot predstavnik neke liberalne stranke govori. Poglejte si Nemčijo, recimo, Christian Wulff je dobesedno, dve leti pa en mesec je nazaj, odkar je odstopil, povedal, da tega bremena ne zdrži. In na koncu je bila obtožba, da bi naj si prilastil ali pa torej nekje okoli 700 evrov, ko je bil, mislim da, na funkciji v Spodnji Saški pokrajini nekaj let nazaj, bi naj bil povabljen na Oktoberfest in je nekdo to plačal, 700 evrov. Za 700 evrov je padel nemški predsednik. Poglejte te karte od Adrie, 100 evrov je ena karta, za 100 evrov je nekdo letel v biznis klasi, na najbolj frekventni liniji. Karta poslanca Državnega zbora, ki sedi v zadnji vrsti v ekonomskem razredu, ko se peljete v Vilno, v Bruselj ali pa greste v Frankfurt je 600 evrov. 600 evrov, karta biznis klase je najmanj tisoč evrov in več. Torej 100 evrov karta. Maili letijo Kostanjšek–Virant, boš zrihtal–bom zrihtal, in vse ostalo [[…]]Poglejte, to je izven vsega dosega. In zdaj primerjava Christiana Wulffa s 700 evri, ki kot nemški predsednik odstopi, in gospoda Gregorja Viranta. Poglejte, to ne pije vode, ni argumenta proti temu. In še nekaj, ljudje pozabljajo. Adria je državno podjetje, država ima večinski delež, v to podjetje smo leta 2011 dali dodatnih 50 milijonov evrov davkoplačevalskega denarja. Torej 50 milijonov ljudje preko davkov dajo v to podjetje zato, da se lahko en del privilegirancev vozi v prvem razredu, ima večji prosto za noge, dobi boljšo hrano in vse ostalo, ljudje ki pa delajo za 400, 500 evrov, predvsem tisti obrtniki, o katerih sem na začetku govoril, ki jih vlada ni uslišala, tisti to vse plačujejo preko davkov. To so ti vatli, to je ta razlika med nami. Za nekatere veljajo strašno stroga pravila, za nekatere pa ne velja čisto nič. Ko pride red na mene, ne velja nič. To je nekaj takšnega, kot če bi jaz razlagal, kako morate voziti počasti, sam pa sem večkratni kršitelj cestnoprometnih predpisov. Moram biti tiho, moram biti kritičen, moram reči, poglejte, vozil sem hitro, plačal bom kazen. Vsak ima, kot je nekako kolegica danes rekla, ima tudi kakšno [[…]]ni stoprocenten. Ja, ampak do kje se ta nestoprocentnost tolerira? In veste, v tujini je najhujši prekršek, ki pa ga ima samo Gregor Virant v temu trenutku, okoriščanje z javnim dobrim, okoriščanje z javnim denarjem. To pa je tista razlika, ki je ni zgrešil ne kolega Simčič, ne kolega Vogrin in vsi ostali. Nič, nihče. Kolega Simčič je sam moral revež plačevati svojo šolnino, mislim da tudi drugi kolega, kolega Vogrin je bil dolgoletno uspešen podjetnik, na žalost je svoje rezultate, je sprejel nekaj slabih poslovnih odločitev in je žal podjetje propadlo. In mi je žal za številne podjetnike, ki propadajo. Ampak ravno v tej Nemčiji, o kateri sem govoril, so najboljše zgodbe, najboljše zgodbe nastajajo od bivših propadlih podjetnikov, ne boste verjeli. Ko sem nekoč sedel na enem kosilu, testirali smo neka vina na Kapfenbergu na eni restavraciji na tisoč metrov, Pogusch se imenuje, in je sedel zraven Didi Mateschitz, lastnik Red Bulla. Štirikrat je propadel, dokončno. Tako je propadel, da si je sposodil denar, da je lahko prišel [[…]]"
0,ParlaMint-SI_2010-04-07-SDZ5-Izredna-22.u70,SDS,0.74462890625,2010-04-07,0.533312976360321,"Hvala za besedo, gospod predsedujoči. Lep pozdrav kolegicam in kolegom! V zadnjih tednih je bilo kar veliko razprav v zvezi s kandidatom. Slišali smo veliko lepih besed, pa tudi nekaj kritik. Sam sem pa zadovoljen, da sem tudi od kolegov iz poslanske skupine slišal kar nekaj pozitivnih besed. Lahko rečem, da sem jih zelo vesel, saj je to prvi minister, ki ga pozitivno sprejemamo tudi v naši poslanski skupini. Moja želja je, da bi minister znal pametno združiti javni in zasebni sektor. S strani koalicije smo slišali predvsem poudarke na javno zdravstvo in usmerjanje v javno zdravstvo. Veliko tega smo prebrali in slišali tudi iz medijev, ko smo pa videli, kdo zagovarja usmeritev v javno zdravstvo, smo pa ugotovili, da imajo ti svoje kartoteke pri zasebnikih, kar meni osebno nekako ni šlo skupaj, vendar mi je pa ozadje popolnoma razumljivo. Želel bi poudariti neko drugo problematiko, ki naj bi ji tudi minister posvetil malo več pozornosti. To je predvsem nujna medicinska pomoč, ki je prisotna v različnih okrajih po celi Sloveniji. Pri tem se moramo zavedati, da se lokalna območja med seboj precej razlikujejo. Sam prihajam s škofjeloškega območja, kjer nas je zelo prizadel pravilnik, ki je bil objavljen že v začetku tega mandata, saj je prav na škofjeloškem območju skrčil z enega zdravnika in pol na enega zdravnika. In glede na to pestrost tega območja tako po razsežnosti kot po nadmorski višini in po sami konfiguraciji dolin vemo, če je dežurni zdravnik na enem območju, ne more paralelno oskrbeti drugega bolnika na drugem območju. Tukaj mislim, da bi moral minister natančno pregledati ta pravilnik, predvsem s tega vidika, ker se sedaj prihaja na to, da naj bi občine sofinancirale nujno medicinsko pomoč. Prepričan sem, da ta usmeritev ni prava. Zaradi tega, ker občine nimamo sredstev za ta namen in mislim, da bi moralo nujno medicinsko pomoč financirati predvsem iz državnega proračuna, tudi zaradi tega, ker sam pravilnik tega ne predvideva. Na koncu želim povedati tudi to, da bom novega ministra podprl. Želim mu srečno popotnico. Hvala."
0,ParlaMint-SI_2020-06-11-SDZ8-Izredna-40.u106,SDS,0.67138671875,2020-06-11,0.3903596103191376,"Spoštovani gospod predsednik, torej spet je pred mano bil razpravljavec, ki je daleč od teme razpravljal, ampak nič hudega, saj tako vemo v kakšno smer razpravljajo ekstremni levičarji. Prva stvar, ki jo moram reči je ta, da moram čestitati gospodu Počivalšku. Če je kdo danes poslušal njegovo razpravo, sem prepričan, da je lahko ugotovil, da je ta interpelacija resnično zelo na trdih tleh. Povedal je in argumentiral maksimalno kar je mogoče. Praktično je odgovoril na vsa pomembna vprašanja, ki so mu bila ali pa ne, postavljena, povedal je po vsebini čisto vse kar je bistveno in kar se je dogajalo v času, ko je bilo treba konkretno takoj in odgovorno odreagirati. Zato vse čestitke, spoštovani gospod minister Počivalšek. Bil ste eden izmed ljudi, ki ste bil daleč najbolj izpostavljen v tistem delu, skupaj s predsednikom Vlade, torej Janezom Janšo in pa Matejem Toninom in moram reči, da ste vaše delo opravili vrhunsko maksimalno dobro, v dobro ljudi, njihovega zdravja, v dobro vseh Slovenk in Slovence in verjemite mi, še kakšna taka interpelacija in bo stranka SMC imela 7, 8 %. Super! Dragi kolegi iz Šarčeve stranke, dajte še kaj takega narediti in boste videli kako bo rasla priljubljenost SMC, ker si to zasluži, ker takrat, ko ste se vi usrali v hlače, oprostite na izrazu, ki ga moram uporabiti, ko se je vaš predsednik Vlade usral v hlače, se je gospod Počivalšek odločil strniti vrste s tistimi, ki nam gre za stvar, ki nam gre za ljudi in ki nam gre za Slovenijo. To je neprecenljive vrednosti. Tega gospodu Počivalšku ne more nihče vzeti, tega ne more vzeti ne Desusu, tega ne more nobeden vzeti Novi Sloveniji in nobeden ne more vzeti Slovenski demokratski stranki. To so pogumni ljudje, ki so dokazali kaj zmorejo in ko je hudo, takrat se pokaže kdo je na pravem mestu in to so dokazali. Sedaj pa ena stvar. Zakaj mislite, da je bila ta interpelacija še preden je sto dni Vlade minilo, vložena proti gospodu Počivalšku. Zakaj mislite? Veste zakaj, tukaj gre za maščevanje gospoda Šarca, njegove stranke, njegovih podaljšanih rok, SD, Levica, itd. Gre za maščevanje, ampak verjemite mi, nobeno maščevanje ni koristno, je škodljivo in je tudi nesprejemljivo za katerokoli demokratično družbo. Gospod Šarc, ko je ugotovil, da ni sposoben peljati Vlade skozi to težko situacijo, se je pač odločil tako kot se je odločil in se je zakalkuliral, verjetno se ni sam odločil, njemu je zagotovo tukaj statirala ta hudodelska združba, jaz temu rečem. Ali bom drugače rekel, morda globoka država, strici iz ozadja, ne vem, kako se naj izrazim, da bi bilo pravilno, da bodo ljudje to pravilno razumeli. Ampak vsi skupaj, ta ekipa, so živeli v oblakih, bili prepričanih, da se njih nič ne more dotakniti in da oni karkoli naredijo je okej, je dobro in bodo vedno uspeli. E, poglejte, tokrat je bila njihova računica brez krčmarja. In hvala bogu, da se je to končno enkrat zgodilo. in še bolj čakam in pričakujem, da boste tudi poslanke in poslanci stranke LMŠ, SD, Levica ugotovili, da je bila to velikanska napaka in da ni bil pravi človek na pravem mestu, ki je vodil vlado, ker je celotno vlado skregal. Je individualist, ki skrbi izključno zase in želel je narediti to, da bi posrkal SMC, posrkal SAB, vprašanje je, kaj narediti z SD-jem. Na drugi strani je imel pa tihi dogovor z Levico, da naj gredo iz vlade oziroma naj ne bodo več nadkoalicijska stranka in tako mislil poleg spremembe volilne zakonodaje lepo prejadrati na naslednji mandat in dobiti večino na tej strani, postati relativni zmagovalec volitev in sestaviti novo vlado. Pred tem si ne more noben zakrivati oči, to so dejstva neizpodbitna in edina resnica. Hvala vsem tistim, ki ste sodelovali v tej bitki in da lahko danes govorimo o stanju, v kakršnemu je v naši državi in kako smo prebrodili to krizo, ki jo nihče ni pričakoval in ki je prva v zgodovini Slovenije. Rezultati so odlični. Vsi smo skupaj lahko ponosni na to, vsem ljudem je treba se zahvaliti, vsem zdravnikom, medicinskim sestram, vsem tistim, ki so pridno delali. Se pravi še enkrat ministru, celotni vladi, celotni koaliciji, da smo, bom rekel skorajda nepoškodovani prišli iz te skrajno težke situacije, iz te krize. In, veste, če je nekdo delal dobro, mi verjemite, da ljudje to ugotovijo ne glede na vse pritiske in poskuse zmanjšati moč tistega dobrega rezultata, ki je bil dosežen, te vlade in te koalicije. Vi pa ste seveda, pač bog pomagaj, na tisti drugi strani, kjer svojega dela niste bili sposobni opraviti. Sedaj pa se bom osredotočil na dve, tri stvari, ki se mi zdijo zelo pomembne. Boste tudi sami razumeli zakaj. In sicer bom prebral tri citate posameznih političnih analitikov, ki so se zelo jasno opredelili do določenih stvari, do tudi te interpelacije. »Afera nakupa medicinske opreme spolitizirana, pričakujem, da se bo Počivalšek obranil ne samo zato, ker ima koalicijski večino, ampak ker mislim, da ima tudi argumente na svoji strani. mislim, da je bilo to pumpanje afere okrog nabave medicinske opreme precej spolitizirano in se tukaj najprej zanemarja sam kontekst momenta, v katerem se je dogajala. Cel kup je nekih elementov, iz katerih so naredili nek velik konstrukt«, zapisal je politični analitik Sebastjan Jeretič. Nadalje, naslednji. »Mislim, da je sama interpelacija zelo, zelo na trhlih temeljih. Nekih utemeljenih očitkov tukaj ni mogoče zaznati. Te interpelacije, ki jih sedaj vlaga in napoveduje opozicija, vidim izraz nekega obupa vrst leve opozicije, sploh v luči dejstva, da se je aktualna vlada zelo dobro soočila s kriznimi razmerami«. Politični analitik dr. Matevž Tomšič. In še enega: »kako naj bi bilo pri ministru Počivalšku, ki je prej korektno sodeloval v levosredinskih vladah, že po nekaj dneh v Janševi vladi toliko stvari problematičnih. Tu se težko znebim vtisa, da gre bolj za frustracijo do nedavnih vladajočih strank in tako dalje. To so vse citati, ta citat je pa podpisal politični analitik, dr. Matej Makarovič. In drage kolegice in kolegi, še za zaključek eno stvar, ki se mi zdi zelo pomembna, na katero je nujno potrebno opozoriti. Kdo naj bi še prišepetaval žvižgaču Galetu? Tomaž Vesel, šef računskega sodišča in kandidat za politiko. Kako je mogoče, da bi lahko računsko sodišče korektno preiskovalo afero maske, če naj bi predsednik tega sodišča še pred izbruhom afere prikrito svetoval žvižgaču oziroma skesancu Ivanu Galetu. Bojan Požar. In nadaljuje: Po nekaterih novih informacijah naj bi se Ivan Gale, žvižgač ali skesanec ter osrednji lik afere maske že pred izbruhom afere dobil tudi s predsednikom računskega sodišča Tomažem Veselom. Po navedbah virov naj bi bilo to konec aprila na sedežu Zavoda za blagovne rezerve. Ta sestanek med Galetom in Veselom, ki naj bi svetoval, prišepetaval Galetu, naj bi bil prikrit, saj uradne evidence zavoda tega obiska predsednika računskega sodišča ne razkrivajo. Prav tako naj o tem sestanku ne bi obstajal noben zapisnik. Pri tem je zanimivo naslednje. Zakaj Ivan Gale pogovora oziroma srečanja s Tomažem Veselom doslej še ni omenil, prav tako tega še ni povedal Tomaž Vesel, čeprav sta oba omenjena imela od izbruha afere maske številne medijske nastope? Kako je mogoče, da bi lahko računsko sodišče korektno preiskovalo afero maske, če naj bi predsednik tega sodišča še pred izbruhom afere prikrito svetoval Galetu? Pomenljiv pa je tudi politični kontekst. Tomaž Vesel je namreč eden od kandidatov za vstop v politiko, celo eden od tistih, ki se jih omenja med potencialnimi novimi obrazi ali novimi izbranci tranzicijske levice, Vesel pa naj bi želel afero maske izkoristiti za močno lansiranje svoje politične kariere. Vsa ta vprašanja danes javno postavljamo tudi Tomažu Veselu, njegove odgovore pa bomo objavili takoj, ko jih dobimo. Spoštovane kolegice in kolegi, zdaj vidimo sprege, potem nam počasi postaja jasno, kdo je Gale. S katere strani je bil ta žvižgač, oziroma ne bom rekel žvigač, postavljen, da bi poskušali skupaj razvrednotiti vse tisto, kar je Vlada v teh težkih okoliščinah ustvarila, naredila in uspela izpeljati. In danes sem poslušal toliko razprav o teh ventilatorjih in tako dalje. Pa bom prebral en delček. Slovenija je imela 12. marca 2020 po zbirnih podatkih Vlade Marjana Šarca na razpolago vsega skupaj 26 postelj, opremljenih z ventilatorji po celi državi. To je bila Šarčeva pripravljenost na prihajajočo epidemijo Covida-19. Gre za podatke, ki jih je imel nekdanji zdravstveni minister Aleš Šabeder. In sicer, v UKC Ljubljana tri ventilatorje, v Mariboru štiri, Novo mesto tri, Celje pet, Murska Sobota dva, Golnik dva, Izola dva, Slovenj Gradec dva, Bolnišnica Trbovlje dva in pa Ptuj ena. Skupaj 26. To je resnica o pripravljenosti Šarčeve Vlade na koronavirus. Torej, spoštovane kolegice in kolegi, jaz upam, da so ti podatki, še enkrat ponovljeni, prispevali k temu, da počasi vsaj državljanke in državljani razumejo pravo resnico. Gre za farso, gre za nagajanje, gre za, tako kot sem uvodoma povedal, gre za maščevanje SMC-ju in ministru Počivalšku. Zato moram zelo jasno povedati, da bom z velikim veseljem nasprotoval tej interpelaciji, ker sem prepričan, da je to, kar je danes gospod Počivalšek povedal v tem Državnem zboru, verodostojno, izjemno dobro argumentirano in ta interpelacija, na koncu ne moreš drugače razumeti, kot pa, če bi, kot sem že pred nedavnim povedal, Šarcu vzameš iz ust »lizalko« in je seveda, zamislite si otroka, kako se začne jokat in Šarec počenja ravno to. Pričakujem, da bo gospod Šarec počasi razumel, da je v opoziciji in da je za to kriv sam, zaradi tega, ker ni bil sposoben obdržat »lizalko« v svojih ustih. Na žalost mu je padla pač ven. Hvala lepa."
0,ParlaMint-SI_2013-11-20-SDZ6-Redna-19.u206,SDS,-1.0,2013-11-20,0.14796580374240875,"Hvala lepa za besedo. Zdaj ko se dogajajo sklepne razprave, pač lahko naredimo bilanco dneva. Vložili smo interpelacijo proti ministru Čuferju. Minister ne odgovarja, beži, pravzaprav plaha ptica med ministri, ampak je ta interpelacija pravzaprav doživela nek stranski učinek, kajti odstopil je minister Stepišnik. Glede na to, da tudi na tistem področju gospodarstva ni bilo storjenega nič pomembnega, se pravi, da se je zelo arogantno zavrnilo tudi ukrepe, ki jih je na izziv predsednice Vlade predlagalo gospodarstvo, in to z zelo grobimi besedami, tako na strani Vlade kot na strani koalicijskih poslancev, pač je ta odstop nek blagodejni korak. Edini, ki je iz tistega nabora ukrepov Kisik za gospodarstvo dobil kisik, je gospod Stepišnik, ki je sam sebi za odpravnino dodelil približno 380 tisoč evrov odpravnine svojega ministrstva in kandidira še na novi razpis. Kar koli se bo zgodilo pri iskanju tega ministrstva, mislimo, to je tudi eden od kolegov napisal na twit, da bi bila najboljša kandidatka gospa Alenka Pavlič, sicer bodo vse drugo mokre sanje. Veliko je bilo govora o tem, da je minister Čufer že potem, ko je bil seznanjen s slabima revizijskima poročiloma za obe banki, v ti dve banki vložil približno mesec dni kasneje 109 milijonov evrov. Minister ni pojasnil, ali je to storil samoiniciativno, ali je bil v to prisiljen, ali pa je to storil kdo mimo njega, ne da bi on to vedel. Pomembna informacija bi bila to in pričakujemo pojasnilo. Ta znesek 109 milijonov evrov je izgubljen in da vas samo spomnim, koliko naporov ste vložili, da ste v tem državnem zboru preko postopka izpeljali določene zakone, ki so jemali – zakon o dohodnini 30 milijonov evrov in je zajel praktično vse plače, gospa državna sekretarka je dejala, tudi minimalno in je res. Oslabili ste vse davčne olajšave, uvedli in povišali prispevke brezposelnih za zdravstveno zavarovanje in tako naprej. Tu je z levo roko odletelo v dve banki s težavami, ki sta sedaj v nadzorovani likvidaciji, 109 milijonov evrov. Naj samo spomnim, to je približno toliko, kot ta država nameni za štipendije za celo leto. 109 milijonov evrov je približno letni štipendijski fond te države in nihče med koalicijskimi poslanci ni trenil, ko smo vprašali, ali je to res ali ni res in ali je ta denar izgubljen ali ni. Po našem mnenju je izgubljen. Mislim, da je šlo pri temu dejanju, ko se je dolil denar v obe banki, za diverzijo v javnih financah, in to diverzijo, ki je bila namenjena tistim izbranim v teh dveh bankah. Po sklepu, odločitvi vlade, ministra, so to postali nova skupina privilegiranih, bodo davek za to plačali davkoplačevalci oziroma vsi tisti, ki ste jim že v teh nekaj kratkih mesecih odkar ste na vladi, sneli, znižali, subvencije, jih dodatno obremenili, jim podražili karte za dijaške in študentske prevoze in tako naprej. To je davek na način dela vlade Alenke Bratušek. Ne čudim se, da tu ministra skoraj nismo videli, videli smo vse ostale. Gospod Jakič je danes za to vladno mizo trikrat toliko časa, kot je bil minister, proti kateremu je vložena interpelacija, trikrat toliko časa [[...]]"
0,ParlaMint-SI_2006-02-28-SDZ4-Redna-14.u171,SDS,-1.0,2006-02-28,0.1353415995836258,"Da dve leti ni dobil odgovora. Zato sem citiral, ne vem, verjetno ste odgovarjali na kaj drugega, gospa Pečanova. Verjetno ste napadali kakega našega funkcionarja, si mislim, in sedaj tu pravite, da ste odgovorili na konkretno vprašanje v zvezi z azbestnim prahom v Izoli. Namreč, v veliko vaših nastopih sem opazil to pilatovsko umivanje rok. In to me moti, to pilatovsko umivanje rok, saj zdaj govorite o tem, kako so to zgodnja svarila, da smo soočeni s poznimi lekcijami. Takrat, ko smo bili sveži poslanci, se spomnim še enkrat Iva Hvalice in njegovih muk, da je vsaj delno prepričal. In ne govoriti, še enkrat pravim, dvoličnost je to, kar danes govorite in gledate sem na to stran. To je dvoličnost in licemernost. Lahko, da je pa tudi pri nas kaj sprenevedanja. To pa dopuščam. Toda še več ga je bilo v preteklosti. Tudi ti amandmaji so pisani tako, da so zapisani na noto populizma. Ne iz človečnosti, pač pa na noto populizma, da bi zajeli čim več populističnih glasov, namesto da bi bili stvarni, da bi jih zapisali bolj ozko, da bi lahko res tiste, ki so soočeni s to boleznijo in ki bodo soočeni, zajeli. Na to temo, na to noto niso bili pisani vaši amandmaji. Igrate na noto populizma. Hvala lepa."
0,ParlaMint-SI_2021-09-14-SDZ8-Izredna-81.u84,SDS,-1.0,2021-09-14,0.4127565324306488,"Hvala, spoštovani gospod podpredsednik. Torej na to zadnjo razpravo ali pa repliko gospoda Kordiša enostavno je škoda časa zapravljati besed. Se vidi, da je ekstremna stranka, ekstremna Levica, ki govorijo neumnosti, govori o ničemer, česar ne obstaja. Želi zadevo pripeljati nekje v neko preteklost, ki s tem, o čemer se mi danes pogovarjamo, nima nobene zveze. Sedaj pa najprej. Spoštovane kolegice in kolegi, danes najmanj, kar bi pričakoval na začetku in tudi sedaj, da vsi tisti, ki sedimo v Državnem zboru tudi zaradi problemov, pa ne bom zdaj govoril o stranki, o Levici, o komurkoli posamezniku, o problemu zdravstvenem sistemu, bi sedaj v tem trenutku pričakoval, da bi danes v eni uri to razpravo zaključili. Zakaj? Zato, ker se po moji osebni oceni čisto vsi, ne glede na to kdo prihaja iz katerekoli stranke, zavedamo, da je poseg s finančnimi sredstvi v investicije in v ljudi ključnega pomena. Enostavno smo pred dejstvi, pred problemom, pred katerim si enostavno več ne moremo zatiskati oči. In neverjetno je, da poslušam to razpravo. In sedaj imamo vlado, ki se je odločila resnično presekati preteklo, bom rekel zgodbo, ne glede na to kdo je bil kje, in reči bobu bob. In s tem zakonom ta vlada, ta koalicija počenja točno to – pomagala bo in pomaga pacientom, zdravstvenem osebju in vsemu tistemu, kar je potrebno, da zdravstveni sistem lahko normalno funkcionira, in zagotavlja tisto, kar pričakujejo in čakamo mi, ki smo taki ali potencialni ali pa tudi pacienti. In naša primarna naloga vsakega politika, vsakega posameznika, ki tukaj v parlamentu sedi, mora biti jasna. Mi smo tukaj za to, da pomagamo iskati rešitve in iščemo podlage za to, da bodo tisti, ki delajo, zdravniki, medicinske sestre in tako celotno osebje, zagotavljali primerno, kvalitetno, ustrezno infrastrukturo, da bodo oni lahko znotraj svojega sistema opravljali tisto njihovo primarno nalogo, za kar so profesionalizirani. In 25 let, drage moje kolegice in kolegi, smo to zadevo potiskali na stran. Ni bilo heroja v tem državnem zboru, oziroma v državnem zboru ne, ampak na izvršilni veji oblasti, ki bi sprejel takšno odločitev kot jo je sprejela ta vlada. In ta odločitev je namenjena ljudem. Od ljudi za ljudi. In lepo vas prosim, da danes ne politiziramo, temver delamo v interesu naših pacientov in zdravnikov, ki nas prosijo, medicinskih sester, ki nas prosijo, ustvarite nam pogoje, da bomo lahko svojo dejavnost izvajali v skladu s vsemi pravili, ki so, in da bomo lahko zagotavljali, da ne bodo imeli 2, 3, 4, 5 let čakalne vrste. In mi danes tukaj govorimo, da je zdajle pomembno, kako bomo ta denar zagotovili. Zagotoviti ga moramo. Ni vprašanje kako. Ni vprašanje. Če smo lahko zagotovili, Alenka Bratušek, v času, ko je pač bila izpostavljena finančna zgodba, za banke, ki od tega nimamo nič, ker so to posamezniki pokradli, glejte, potem ne morem verjeti, enostavno ne morem verjeti. In tako diskusijo kot tukaj poslušam danes, resnično ni primerna za Državni zbor v situaciji pred katero smo. In tisti, ki prihajate sploh iz periferije, poglejte, kakšno stanje je, kako težko je dobiti družinskega zdravnika, kakšne pogoje imajo. Da ne govorim in zdajle se bom še malo osredotočil tudi na klinični center Maribor, Univerzitetni klinični center Maribor. Ko je bila vlada na obisku v Mariboru v kliničnem centru, Univerzitetnem kliničnem centru Maribor, sem pač kot poslanec tistega širšega okolja bil tudi na tem srečanju z ministrom prisoten. In vse to, kar sem slišal, kar je tam generalni direktor kliničnega centra prof. doc. dr. Anton Crnec predstavil ministru, [[nerazumljivo]], ker pač nisem iz tega sistema, se pravi zdravstvenega, nebi mogel verjeti. Kakšno pomanjkanje, neverjetno, enostavno in mi to z neko lahkotnostjo tukaj razpravljamo vsak po svoje, vsak na svoj način. Na koncu pa sploh bistva ne poznamo. In ko je bilo to predstavljeno, moram reči da in moram izjemno pohvaliti ministra gospoda Poklukarja, ki je pokazal širino in tisto ključno moč, da vidi celotno Slovenijo. Ne vidi samo en delček ali pacelotno Slovenijo. In s tem zakonom, drage moje kolegice in kolegi, ne pozabimo na noben delček. Se pravi, ne za [[…]]v infrastrukturo za celotno Slovenijo, v vsako področje, kjer je pač to nujno potrebno in vlaganje v ljudi. To sta dva ključna momenta, ki jih moramo zasledovati. Torej pomeni zdravnike, medicinske sestre in vse ostalo. In na drugi strani, kot sem govoril o infrastrukturi. In če lahko mi kdo izmed vas, ki tukaj sedi, v tem delu nasprotuje, potem je z nami oziroma s tistimi nekaj narobe. In zato prosim koalicijo oziroma opozicijo, lepo vas prosim, ne napadajte tiste, ki ustvarjamo, delamo od ljudi za ljudi. Ne delajte tega. To vam ljudi ne bo, na tak na način vas ljudje ne bodo nagradili. 25 let niste naredili za zdravstveni sistem praktično nič. Danes je en kolega tukaj govoril, da je bilo, da na letni ravni 4 do 5 milijard gre v zdravstveni sitem. Ampak potem poglejte rezultate, kje je denar, kam gre ta denar vas sprašujem. Enostavno, dragi moji kolegi, to ni normalno. In jaz sem več kot ponosen, ker prihajam iz štajerskega konca, da bo se poleg vseh – da ne bo kdo napačno razumel ali pa napačno razlagal, vsa vlaganja v celotno Slovenijo podpiram maksimalno, maksimalno in bom ta zakon seveda tudi podprl in ta amandma. Ampak še posebej sem ponosen na to, da je takrat, ko je bil minister na obisku v Mariboru in generalni direktor Kliničnega centra, sta našla soglasje in ugotovila, da je v štajerskem koncu nujno potrebno izvesti velike investicije. In tukaj imam en zapis, kjer so te investicije opredeljene in v tem zakonu, s tem zakonom ustvarjamo podlago, poudarjam in ponavljam, za to, da bomo potem te investicije tudi lahko investirali. Seveda bo s proračuni treba zagotoviti sredstva, logično, pa saj to je logično. Samo če ti nimaš pravno-formalnega temelja kako boš ti zagotavljal sredstva. Povejte mi tisti, ki ste že dolgo časa v parlamentu ali samo »bluzite« pa maltretirate ubogi narod. »Bluzenja« ima narod dovolj. 25 let je poslušal »bluzenje« in ima »bluzenja« dovolj. Želi si rešitve, rešitve njihovih problemov, in to so čakalne vrste 3, 4, 5 let in tako dalje. To je norost od norosti, to mora presekati. Ta Vlada to dela in ta koalicija to dela, zato vas prosim, ne glede na različna mnenja, da se okrog v podpori tega zakona osredotočimo na podporo tega zakona in ga podpremo. In še samo na kratko, v mariborskem Univerzitetnem kliničnem centru so nujno potrebne naslednje investicije; preselitev oddelka za pljučne bolezni na lokacijo UKC Maribor. Tu je zagotovljenih 4 milijonov evrov, kar je že v fazi torej, ker se zadeve že dogajajo. Potem tisto, kar pa je po moji oceni v teh danih okoliščinah izjemnega pomena in najpomembneje, je pa širitev onkološke dejavnosti v UKC Maribor, za kar je potrebnih 67 milijonov evrov. Vi si zamislite, da moraš ti »ekološkega« bolnika, ekološkega, se opravičujem, onkološkega bolnika, da ne bi kdo to pač potem spet obrnil v napačno smer. Onkološkega bolnika vozit iz recimo iz Murske Sobote v Ljubljano. Si vi to znate predstavljat? Si vi to znate, da imaš to starša, otroka, kogarkoli. Kake muke so to in kaj to pomeni za zdravstveni sistem. Kaj vse od zadaj stoji, prej ko ti nekoga s takimi boleznimi transportiraš iz Murske Sobote v UKC Ljubljana. In mi moramo to ustavit, mi moramo najti rešitev, da ta problem rešuje za tisti del Štajerske, Prekmurja in tako dalje, se pravi ves del, ki ga pokriva UKC Maribor tam. Te možnosti imamo, ta volja mora biti, Slovenija je naša, ni ne od enega, ne od drugega, ampak je naša, naša skupna odgovornost. In jaz sem v to prepričan, da to zmoremo, če to želimo. In ta zakon je zame ena od vrhunskih predlogov. Eden od vrhunskih predlogov, in odgovornosti, ki je ta vlada, ko je prevzela vodenje te države, tudi izpostavila. Delo od ljudi za ljudi. Sami veste, da od besed ne da, ni možno reševati, z besedami ni možno reševati probleme pacientov. Tukaj je potrebna tehnologija in na drugi strani znanja. In s tem zakonom ustvarjamo podlago, da to omogočimo. In hvala bogu, da sem eden izmed koalicijskih poslancev, ki bomo ta zakon z veseljem podprli, in hvala vladi Janeza Janše in vsem tistim, ki so sedanji ministri te vlade, da so se odločili in delajo to, kar je nujno in potrebno za ljudi, od ljudi, še enkrat povem, za ljudi. V Slovenski demokratski stranki celotna poslanska skupina bo seveda ta zakon, ki ga imamo pred seboj, z veseljem podprla. Še posebej tudi za to, kar sem prej izpostavil. Hvala bogu, da ta minister vidi Slovenijo kot celoto in razumel je in razume, da je treba vlagati v celotno Slovenijo, med njimi tudi v UKC Maribor. Zato sem na njega ponosen in ponosen tudi na profesorja docenta dr. Anton Crnjaca, ki je sedaj generalni direktor kliničnega centra Maribor, ki ima vizijo, ve, kaj hoče, in pelje klinični center Maribor v pravo smer. Hvala lepa."
0,ParlaMint-SI_2015-05-13-SDZ7-Izredna-13.u56,SD,0.9560546875,2015-05-13,0.1425614356994629,"Hvala za besedo. Lep pozdrav vsem! Z današnjim imenovanjem dveh ministric, in sicer za področje izobraževanja, znanosti, športa in mladine ter za področje obrambe, bo Državni zbor Republike Slovenije opravil izjemno pomembno nalogo, kajti ministrstvo za izobraževanje, znanost, šport in mladino je izjemno pomembno za razvoj države. Moramo biti ponosni na naše znanstvenike tako v zgodovini naše Republike Slovenije kot tudi v aktualnem dogajanju. Imamo tudi številne priznane strokovnjake in tudi izjemne športnike, ki dosegajo vrhunske rezultate, in nenazadnje tudi mladino, ki želi uspeti v svojem življenju. Torej, zelo pomembno področje za nadaljnji razvoj Slovenije, zato sem tudi v predstavitvi kandidatke opozoril na to, da je treba omogočiti čim širšemu krogu ljudi, da se vključi v sistem izobraževanja. Zato sem tudi opozoril na spremembo 57. člena Ustave, ki smo jo predlagali v Poslanski skupini Socialnih demokratov in so jo podpisale tudi nekatere druge poslanske skupine. Kajti zelo pomembno je, da bomo zagotovili ustrezno financiranje javnega šolstva in da bomo tudi z ustavo določili, da se lahko tudi zasebno šolstvo financira v obsegu, kot ga bo določil poseben zakon. Namreč, nikakor ne smemo dovoliti, da bi prišli v situacijo na področju izobraževanja, kot smo prišli recimo na področju zdravstva, kjer smo zelo liberalno pristopili k temu področju, in danes ugotavljamo, da potrebujemo vedno več denarja, hkrati pa ugotavljamo, da so čakalne vrste v javnem zdravstvu vedno daljše. Torej, to se nam v šolstvu ne sme zgoditi, tako da je ta sprememba ustave ključna. Sicer se ministrica ni zelo jasno opredelila do tega vprašanja, tako da pričakujem, da se bo v nadaljevanju še bolj podučila na tem področju in zavzela jasno stališče, kajti njena predhodnica je pri tem vprašanju imela zelo jasno stališče in je podprla spremembo ustave. Drugo področje, na katerega sem opozoril na področju izobraževanja, pa je informacijska tehnologija, in zelo pomembno je, da zagotavljamo tako področju znanosti in izobraževanja kot tudi za delovanje športa in mladine tudi ustrezno informacijsko tehnologijo. Brez tega se tudi znanost ne uspe razvijati in mnoge informacije lahko odtečejo iz Slovenije v tujino, še preden se raziskave končajo. Tako da je vpogled v delovanje tega sistema ključen tudi za ministrstvo za izobraževanje. Zato je zelo pomembno, ker je tudi na tem področju povedala, da ni še v celoti seznanjena glede nefinančnih zavez pri morebitni prodaji Telekoma. Vendarle mi je uspelo ustaviti prodajo Telekoma, tako da bo imela čas, da se seznani s tem področjem in pozneje uspešno opravi to nalogo v korist znanosti, izobraževanja, mladine in športa. Če se na kratko dotaknem tudi Ministrstva za obrambo, bi želel povedati na kratko svoj pogled. Gre za ministrstvo, ki ga sam razumem kot državo v malem. V enem delu je odgovorno za delovanje lokalne samouprave, dotika se vseh resorjev na državnem nivoju. Ministrstvo za obrambo pa je odgovorno tudi za izvajanje mednarodne politike na obrambnem področju. Tako da je to dejansko država v malem. Pri tem je zelo pomembna hierarhija, in tukaj bi dal tudi odgovor gospodu Mahniču, ki je prej govoril o tem, češ da ameriški veleposlanik ni smel na Ministrstvo za obrambo. Na tem ministrstvu je hierarhija zelo pomembna. Veleposlanik je najvišji predstavnik tuje države v Republiki Sloveniji, in prav je, da ga sprejme minister za obrambo, če si želi ogledati sestav Slovenske vojske ali pa obiskati Ministrstvo za obrambo. Nikakor ni primerno, da veleposlanika sprejme, recimo, direktor direktorata ali pa še nižji uradnik po rangu. To je zelo neprimeren odnos do najvišjega predstavnika tuje države v Republiki Sloveniji, in tudi ta del politike sem dosledno izvrševal. Glede ostalih zadev. Gospodu Mahniču se zahvaljujem, da je priznal, da sem ustavil prodajo Telekoma. O ostalih stvareh več na današnji seji Odbora za obrambo, ki bo takoj po seji Državnega zbora. V okviru tega pa se želim odzvati tudi na navedbe gospe Ljudmile Novak. V stališču Poslanske skupine Nove Slovenije je govorila o tem, da sem naročil pregled Telekoma vojaški obveščevalni službi. Še do današnjega dne niso ugotovili, za kaj gre, tako da ji moram odgovoriti, da vojaška obveščevalna služba deluje v okviru Generalštaba Slovenske vojske, Obveščevalno varnostna služba pa je civilna obveščevalna služba, ki pa ima pristojnost, da spremlja tudi delovanje podjetij, ki so pomembna za varnost Republike Slovenije. In ta del je Obveščevalno varnostna služba tudi opravila. Pri vseh teh drugih zadevah, o katerih danes govorimo, bi zato na tem mestu samo zaželel srečno in uspešno delo obema kandidatkama. Upam, da bo tudi Državni zbor opravil pri tem pomembno delo in pomagal obema, zato da bosta lahko pri svojem delu uspešni. Hvala."
0,ParlaMint-SI_2020-03-19-SDZ8-Izredna-32.u166,SD,0.841796875,2020-03-19,0.08591111749410629,"Hvala lepa za besedo, spoštovana gospa podpredsednica. Spoštovani kolegi in kolegice, lep pozdrav tudi v mojem imenu! Socialni demokrati se od začetka te krize trudimo biti res konstruktivna opozicija in verjamem, da se tako tudi obnašamo. Odpovedali smo se razpravi ob imenovanju Vlade, predlagali naše predloge, kako učinkovito premagati trenutne težave, in nekako verjeli in zaupali, da bomo s skupnimi močmi resnično delali za dobro te naše družbe in za dobro države. Zahtevamo od samozaposlenih, od malih podjetij, od gostincev, trgovcev, od frizerk, da nemudoma zaprejo svojo dejavnost, da naj bodo solidarni do družbe, govorimo: Vsi ostanimo doma. Na drugi strani pa danes beremo v medijih, da si Vlada dvigne plače, da si Vlada v povprečju dvigne plače za 400 evrov. Veste, kdo rabi 400 evrov? Vsak tisti samostojni podjetnik, ki bo moral čez 3 mesece dobiti preko raznoraznih kreditov denar, da bo lahko državi plačal prispevke, če mu ne bomo odobrili oprostitve prispevkov. Ne vem, zakaj sledimo omejevalnim ukrepom Avstrije, Francije, omejili bomo gibanje na javnih prostorih, ne moremo pa slediti njihovim ukrepom na področju pomoči lastnim državljankam in državljanom. Mi kot Socialni demokrati ne moremo podpreti ukrepov, ki ne skrbijo realno za družbo, ampak skrbijo na koncu koncev sami zase. Kakšno sporočilo pošiljamo državljankam in državljanom? In to je širša razprava tudi glede javnofinančnih izdatkov. Zakaj? Zato, ker govorimo tudi o tem, v drugem delu zakona, da se Vladi podeli pooblastila, da sama prerazporeja znotraj proračunskih postavk. Transparentnost in kontrola Državnega zbora in odbora nad prerazporeditvijo se na ta način ukinjata. Rebalans bomo čakali 90 dni. In sprašujem se, ali ni razlog tudi to, da si lahko Vlada sama po sebi dvigne plačo v trenutku, ko rabijo določene trgovke, mogoče, v veliko bolj izrednih razmerah delajo, zdravniki. Ali ne bi bilo bolj solidarnostno poskrbeti za te skupine ljudi in njim podeliti dvig plače in za njih poskrbeti? Stopnja transparentnosti oziroma odmik od transparentnosti, ki ga tudi ta zakon konkretno prinaša, zbuja tudi določeno nezaupanje ravno ob takih potezah, kot ste si jo danes privoščili. In jih res res obžalujem, ker če se vsi politiki trudimo delovati enotno, delovati za neko skupno dobro, če razumemo, da smo res v izrednih razmerah, to zahteva tudi skupno zaupanje. In zahteva, da se Vlada ne poslužuje takih ukrepov, ki pri ljudeh zbujajo ogorčenje, ki so neprimerni v tem času. Mislim, da smo tu pa res edinstveni v Evropski uniji v tem trenutku. Zato res še enkrat poziv glede na to, da govorimo vseeno o širšem paketu ukrepov, dajte, pomislite na ljudi, pomislite na delavce, pomislite na samozaposlene, oprostite jih prispevkov vsaj za 3 mesece, zagotovite subvencije, zagotovite odškodninske zahtevke za izgubljeni dohodek, ker v tem trenutku je velika skupina ljudi, ki je v celoti izgubila dohodke in ne vedo, kako bodo preživeli jutri svoje družine, zagotovite neka likvidnostna obratna sredstva, da se ne bomo čez 3 mesece zbudili iz zdravstvene krize v najhujšo gospodarsko krizo po drugi svetovni vojni. Hvala."
0,ParlaMint-SI_2015-05-22-SDZ7-Izredna-14.u2,SD,0.79296875,2015-05-22,0.06451303511857986,"Hvala lepa, spoštovani predsednik. Spoštovani kolegice in kolegi! Poslanska skupina Socialnih demokratov skupaj s soglasno podporo poslanskih skupin Stranke modernega centra ter Desusa na mesto podpredsednice Državnega zbora predlaga mag. Bojano Muršič. Ponosni smo, da na to odgovorno mesto predlagamo strankarsko in poslansko kolegico, ki je kljub svojemu relativno kratkemu poslanskemu stažu dokazala, da ima izkušnje in osebnostne lastnosti, potrebne tudi pri vodenju delovnih teles. Poklicna pot mag. Bojane Muršič se je pričela v občini Ruše, kjer je sprva sodelovala na oddelku za družbene dejavnosti, kasneje pa svoje znanje nadgrajevala tudi z vsebinami gospodarstva ter regionalnega razvoja. Pri svojem delu se je med drugim osredotočila na področje zdravstva, kjer velja kot enega izmed pomembnejših projektov izpostaviti prenovo zdravstvene postaje ter projekt Ruše – zdravo mesto. Tudi socialna problematika občine ji je bila tekom njenega dela venomer blizu, med drugim pa je koordinirala projekt pomoči na domu za več okoliških občin. Reševanje stisk ljudi in skrb za vse generacije z njihovimi specifičnimi problemi je vedno bilo in ostaja prvo vodilo njenega poslanstva. Svoje izkušnje je poslanka uspešno nadgradila tudi preko vodenja občinske uprave, sprva v Oplotnici, kasneje pa tudi v občini Ruše. Ob tem velja izpostaviti uspešno realizacijo evropskih projektov v Oplotnici, ko se je investiralo v izgradnjo kulturnega turističnega centra, obnovo graščine ter obnovo osnovne šole. Njen čut pravičnosti in skrbi za ljudi pa je segel tudi izven službenega časa, ko je mag. Muršič s svojim znanjem in izkušnjami vrsto let aktivno sodelovala v različnih krajevnih društvih. Vedno več izkušenj s področja socialne politike, zdravstva ter vseh ostalih vsebin, potrebnih za delovanje lokalne skupnosti, je poslansko spodbujalo na poti nenehnega izobraževanja. Disciplina in želja sta kljub polni zaposlitvi vodili k zaključku dodiplomskega študija na Fakulteti za upravo v letu 2004, 2010 pa je na Fakulteti za državne in evropske študije tudi magistrirala. Poslanska skupina Socialnih demokratov poslansko kolegico Muršičevo ceni kot izjemno sodelavko. S svojimi osebnostmi lastnostmi, med katerimi velja izpostaviti strpnost ter korektnost, svoje delo nenehno nadgrajuje na način, da je zavezana k pravičnosti ter čutu za sočloveka. Socialni demokrati smo prepričani, da je kandidatka za podpredsednico Državnega zbora mag. Bojana Muršič več kot dobra izbira. Poslanka bo s svojimi izkušnjami, svojo delavnostjo ter korektnostjo pripomogla k dobremu vodenju Državnega zbora ter nadaljevala uspešno delo naše bivše poslanske kolegice Andreje Katič. Ob današnjem glasovanju ob popolnitvi vodstva Državnega zbora tako pričakujemo, da bo zaradi povedanega glasovanje o predlogu v prvi vrsti pospremljeno s korektno presojo, ki si jo naša kandidatka nedvomno zasluži. Hvala lepa."
0,ParlaMint-SI_2020-03-04-SDZ8-Redna-16.u158,SD,-1.0,2020-03-04,0.9909523725509644,"Hvala lepa, podpredsednik, za besedo. Spoštovane kolegice, spoštovani kolegi! Danes imamo na mizi skrajno populističen predlog, me pa ob tem izjemno izjemno žalosti, da s strani predlagatelja, to je Poslanske skupine SDS, v dvorani vidim zgolj štiri poslance, kar mislim, da kaže na resnost te problematike. Še bolj pa me žalosti to, da imamo danes na mizi predlog. Včeraj je bil potrjen nov mandatar za sestavo vlade, imamo že tudi omenjeno ime novega obrambnega ministra, ki prihaja iz vrst poslancev, pa ga danes v dvorani ni; kajti izjemno izjemno me zanima, kakšno bi bilo njegovo mnenje. Če temu tako ne bo, potem se opravičujem morebitnemu omenjenemu kandidatu, ampak kljub temu menim, da bi bilo izjemno zanimivo slišati novo sestavo vlade. Tak predlog bi moral počakati na novega ministra. Kajti o tako pomembnih zadevah, kot je nacionalna varnost, se mi danes tukaj absolutno ne moremo pogovarjati. Še posebej pa je ta populistični predlog, ki ga imamo danes na mizi, nesprejemljiv do mladih. Nič o mladih brez mladih – nenehoma govorimo, zato bi potrebovali njihov konsenz. Na spletu je zaokrožila tudi peticija proti obveznemu služenju vojaškega roka, 29. 2. 2020. Tudi to je en pokazatelj, kako v bistvu nasprotujejo nekateri temu predlogu. Pa gremo malo nazaj. Leta 2003 je sedanji predlagatelj skupaj z Novo Slovenijo podal obrazložitev in ukinil služenje vojaškega roka v Slovenski vojski. Danes imamo na mizi predlog ponovne vzpostavitve služenja vojaškega roka. Ampak na tem mestu pozabljamo na 62.e člen Zakona o vojaški dolžnosti, ki govori, citiram: »Odločitev o ponovni uvedbi izvajanja zdravniških in drugih pregledov ter psiholoških preiskav, nabora, napotitve na služenje vojaškega roka oziroma na opravljanje nadomestne civilne službe in obveznega služenja v rezervni sestavi sprejme Državni zbor Republike Slovenije,« in poslušajte, »na predlog Vlade Republike Slovenije ob povečani nevarnosti napada na državo oziroma neposredni vojni nevarnosti ali ob razglasitvi vojnega ali izrednega stanja v skladu z zakonom.« Jaz se na tem mestu danes sprašujem, kje smo, kakšno sporočilo dajemo slovenski javnosti in kakšno sporočilo dajemo tuji javnosti, na tem mestu. Jaz mislim, da ta predlog o obveznem služenju vojaškega roka, ki ga imamo danes na mizi, ne bo rešil problema – pomanjkanje vojakov, kar absolutno imamo, temu pritrdim; ampak bo treba iskati širše soglasje politike in tudi širše družbe. Nedopustno je, da bodo mladi z uvedbo vojaškega služenja ponovno postali tako imenovano visoko moralno, etično državljani in tudi dedci. Mislim, da je moja dolžnost kot mame, da svojega fanta usposobim tako, da si bo znal pospravljati posteljo, da ne bo gledal nenehoma v telefon, ampak način življenja je danes malce drugačen. Ampak to je naloga staršev na prvem mestu, nato pa ustreznih ustanov, v katerih mladi danes preživljajo izjemno veliko časa. V šoli so otroci 6–8 ur in tudi te ustanove jim enostavno morajo dati vzgojni navdih. Absolutno se strinjam, da je varnostni sistem države podhranjen, da mu bo treba nameniti še več sredstev, a ne z uvedbo vojaškega roka. Po oceni vlade, ki opravlja posle, bi nas usposabljanje, poslušajte, stalo toliko. V mnenju, ki ga je zapisala Vlada 27. februarja 2020, so podane nekatere ocene, in te so: za služenja vojaškega roka, ki bi se izvajalo v štirih sodobnih učnih centrih, bi na letni ravni na obveznika stroški znašali 12 tisoč evrov. Na leto bi se izvajali trije vpoklici nabornikov po 2 tisoč nabornikov, sicer je predlagatelj govoril o 9 tisoč nabornikih na leto, po oceni vlade 6 tisoč, kar bi na letni ravni znašalo, reci in piši, 72 milijonov evrov. Nadalje, pod točko 2: Za izgradnjo štirih sodobnih izobraževalnih centrov, v katerih bi se naborniki najverjetneje tudi izobraževali, bi potrebovali 200 milijonov evrov. Za posodobitev štirih obstoječih vojašnic bi potrebovali 40 milijonov evrov. Za nakup minimalne potrebne oborožitve in opreme – 39 milijonov. In če še nadaljujemo, to so veliki stroški. Res smo v letu 2020 in 2021 namenili več sredstev za vojsko. Sicer kolegica Divjak je omenjala, kaj vse se bo naredilo s tem denarjem, ampak verjamem, da bo nova vlada imela nove prioritete. In kot je predlagatelj navedel, če ta predlog bo sprejet, bodo znotraj obrambnega ministrstva prerazporeditve. Zato še enkrat govorim, izjemno pomembno bi bilo počakati na novega ministra za obrambo, da bo povedal, kje bo vzel ta denar, da ga bo namenil za nabornike. In ker sem se vedno ukvarjala tudi s številkami v vsej dosedanji poklicni karieri, moram reči, da imamo takšno demografsko sliko, kakršno jo imamo, ki ni spodbudna, v zadnjih letih nismo gradili domov za starejše, v vaši koalicijski pogodbi je navedena izgradnja petih domov za starejše. Ob samo prvi točki, ki sem jo navedla, 72 milijonov evrov. Koliko domov lahko zgradimo? Pa če je en dom 10 milijonov, je to sedem domov za starejše. Mi boste replicirali kasneje, gospod Mahnič. Resnično se postavlja vprašanje; da ne omenjam, da imamo šole tudi v slabem stanju. Tudi posodobitve, rekonstrukcije šol bi bile potrebne in ta denar bi bilo smiselno nameniti kje drugje. In res, o tako pomembnem vprašanju, o katerem danes govorimo, bi bilo treba opraviti poglobljeno razpravo, o tem ni dvoma. Presoditi, ali je obrambni sistem sposoben izvesti kakovostno izobraževanje nabornikov, zagotoviti ustrezno namestitev in opremo, ki jo bodo naborniki potrebovali za ustrezno usposabljanje in tudi ravnanje z orožjem, zagotoviti sredstva in, kar sem že omenila, doseči čim širši konsenz z politiko, širšo družbo in tudi z mladimi, kajti nič brez mladih. Res je, da mora današnji veljavni sistem kadrovskega popolnjevanja Slovenske vojske temeljiti na visoko strokovni poklicni vojski s pogodbeno sestavo, rezervno sestavo in prostovoljnim služenjem vojaškega roka. Kot smo danes videli, so slabosti, bo treba veliko napora nameniti v postopno zviševanje sredstev za vojsko, poklic vojaka narediti atraktivnega, z izboljšanjem predvsem delovnopravnega položaja vojakov, pravic vojakov po 45. letu, oblikovanja rešitev sistema pridobivanja in zadrževanja kadrov v strukturah Slovenske vojske in še in še; tudi mogoče štipendijski politiki. Absolutno Socialne demokrate skrbi varnost. Da smo nepripravljeni, jaz mislim, da ne. Pokazali smo že v času begunske krize, kje so nam pomagali vojaki. Opravili so svoje delo. Bilo je govora tudi, da so mame v strahu. Jaz nisem v strahu, da bi otrok moral iti v kakšno naborništvo. Ampak moram reči, da če kot mama nisem sposobna vzgojiti svojega otroka, ga tudi kdo drug ne bo vzgajal. Potem je res velika težava. Proti naši vojski absolutno ni nihče. Naši vojaki so visoko strokovno usposobljeni. Spoštujem njihovo delo, ki ga opravljajo. Tudi vem, kako poteka izobraževanje za poklic vojaka. Ni enostavno. Izobraževanja, ki so v Vipavi, so zelo zahtevna. Bilo bi zelo zanimivo, pa mi je žal, da nisem pridobila teh podatkov, kolikšen je osip tistih, katere sprejmejo. Kajti ko kandidati za vojake gredo skozi usposabljanje, kaj kmalu marsikateri ugotovi, da ni za takšno delo. Usposabljanje je izjemno izjemno naporno. Moram pa reči, da si nekateri izjemno želijo, so se izjemno trudili in to delo z vsem srcem tudi opravljajo. Jaz mislim, da služenje vojaškega roka in zapolnitev Slovenske vojske lahko povečamo zgolj z vzpostavitvijo sodobne, strokovne, učinkovite vojske, v kateri bo delovala učinkovita služba za informiranje in promocijo ter motivacijo pripadnikov; z uveljavljenjem vojaškega poklica, ki pa bo v družbi spoštovan, cenjen. Takrat verjamem, da bo tudi motivacija za odločanje za ta poklic bistveno večja, pa tudi nagrajevanje bo moralo biti bistveno boljše. Pa še glede tega, da smo slabo opremljeni oziroma da je ocena vojska takšna, kot je, bi samo rekla naslednje, da v letu 2012 smo se začeli soočati s posledicami znatnega varčevanja, tudi v obrambnem proračunu. In tudi to je vzrok, da so ocene tako slabe, kot so. Na slabše ocene pa je v zadnjih letih tudi deloma vplivala spremembe metodologije ocenjevanja iz leta 2012. Hvala lepa zaenkrat."
0,ParlaMint-SI_2021-11-24-SDZ8-Izredna-87.u196,SD,-1.0,2021-11-24,0.23122438788414001,"Hvala gospa podpredsednica. Saj ne bi, ker na podtikanja z vaše strani, gospa poslanka, sem navajen, pa tudi ukvarjate se s tem je čista izguba časa, čeprav potem boste pa vpili, ja mi smo za sodelovanje, sodelovanje, vmes nas trikrat napadli z lažmi in se vprašali zakaj imate sploh pravico govoriti na tej strani, potem zopet sodelovanje, sodelovanje. Če to poslušate, vidite, da takšno sodelovanje je možno samo v avtoritativni diktatorskih in neofašističnih družbah, mi pa tega vsi skupaj nočemo in zato moramo delovati drugače. Tisto pa, kar pa niste povedali, ko ste dobro začeli. Ja, bilo je nekaj predlogov zakonov, ampak vsi predlogi zakonov so na koncu ugotovili, da je potreben denar. Danes sem vam že dokazal, da v resnici že sedaj vemo, da bo potrebnega milijardo in pol in ljudem tega ne povedati, je najhujša oblika zavajanja, ker bodo dobili pravice brez denarja, ki jih ne bodo mogli realizirati. Zato tisto kar smo mi minimalno pričakovali je, da boste prišli s predlogom. Lahko, da bi davčne stopnje povečali, ne vem, silno. Lahko pa, da bi naredili to kar je solidarnostno najbolj prisotno, da bi enostavno povedali, uvajamo prispevek podobno kot je za zdravstveno blagajno, pokojninsko, ki bo vezan na odstotek od prihodkov. Seveda tega ne morete narediti zato, ker je to v nasprotju s tem kar trdite že pri naslednjih zakonih ker bi pa vse davke znižali. Vendar neko obljubo dati, pravico do nečesa ljudem, hkrati pa ne dati denarja, je v bistvu tako grdi pristop do državljank in državljanov, da vam tega z besedami niti nočem opisati. Pa še enkrat, jaz z desne strani tukaj nisem mislil danes omenjati, ampak pač vedno znova nam omogočite, da vam pokažemo zrcalo. Hvala vam."
0,ParlaMint-SI_2009-04-01-SDZ5-Redna-04.u84,SD,-1.0,2009-04-01,0.15635433793067932,"Hvala, gospod predsedujoči. Spoštovane kolegice, spoštovani kolegi! Toliko laži, toliko zavajanj kot jih poslušamo danes in vseh 17 let, odkar je izbruhnil problem izbrisanih, je težko prebaviti, prav zares. Po stari Goebbelsovi navadi ""ponavljaj dan za dnem laž, pa bo postala resnica,"" kaj ne? No, in kolegi iz opozicije v 17 letih ste morda uspeli del slovenske javnosti v to prepričati, na žalost. Uboge izbrisane hočete prikazati kot naše nacionalne sovražnike, celo kot agresorje. Če bi bilo to res, potem bi bilo treba poklicati na odgovornost tiste, ki so za take agresorje vedeli in jih niso prijavili pristojnim organom. Teh agresorjev pa očitno ni, saj bi jih sicer predlagatelji te interpelacije zagotovo ovadili, ko je bil obrambni minister njihov predsednik stranke in prejšnja štiri leta, ko so bili na oblasti. Zato prosim, da ne nadaljujete s tem zavajanjem slovenske javnosti. Resnica je ravno obratna. Gre za skupino ljudi, v glavnem nemočnih ljudi, ki so ob začetku vojne v bivši Jugoslaviji nenadoma spoznali, da so izgubili pravico do stalnega prebivališča v novonastali državi Sloveniji. K ureditvi svojih papirjev jih država sploh ni pozvala. Nobeden o tem, da je njegov status ogrožen, ni dobil obvestila. Še več, pristojni organi jim celo o tem, da so stalno prebivališče izgubili, niso dali nikakršne odločbe. Ko so izbrisani prišli v stik z državnimi organi, so jim slovenske dokumente preprosto uničili. Če to ni izbris, potem pa ne vem kaj bi še bil. Še več, po mojem osebnem mnenju je šlo za politično etnično čiščenje, za maščevanje nad tistimi, ki niso hoteli sprejeti slovenskega državljanstva. V tistih letih sem delala kot dopisnica RTV Slovenija v Beogradu, in če sem hotela priti domov, sem se morala voziti z avtobusom iz Beograda preko Madžarske do Ljubljane. Na tem avtobusu sem se srečevala s številnimi žalostnimi zgodbami ljudi, ki so bili žrtve tega izbrisa. Nikakor ne morem pozabiti neke mamice z dvema majhnima otrokoma, ki je potovala iz Bosne preko Beograda domov v Ljubljano, kjer jih je čakal njen mož, oče teh dveh otrok, ki je bil zaposlen v Litostroju. Niso se videli celo leto. Pa veste zakaj? Zaradi tega, ker je takrat v Bosni divjala vojna, in ko je šla gospa obiskat bolno mater v Bosno, se ni mogla več vrniti v Slovenijo zaradi vojnih operacij v Bosni. In takšnih izbrisanih, ki so imeli takšne težave, je bilo ničkoliko, drage kolegice in kolegi. No, pa nadaljujemo zgodbo gospe. Ko smo prispeli na slovensko mejo, so prišli naši obmejni organi, naši policisti, gospe uničili dokumente, jo vrgli z avtobusa in ostala je z dvema malima otrokoma v medprostoru med Slovenijo in Madžarsko. Vse to se je dogajalo v demokratični novonastali Sloveniji, Sloveniji, ki je Jugoslavijo zapustila predvsem zato, ker se ni mogla sprijazniti z nedemokratičnostjo, z nacionalizmi, s kršenjem človekovih pravic, z logiko, da večina vedno premaga manjšino. Vlada nove demokratične Slovenije je gladko izbrisala s seznama stalnega prebivališča vse tiste neslovence, ki se pač takrat niso odločili zaprositi za državljanstvo. In po takratni, in tudi po vaši sedanji, logiki, so zato izbrisani naši sovražniki. Po tej logiki bi bili lahko tudi Slovenci, ki so leta in leta iskali svoj kruh v Nemčiji, Avstriji, Švici sovražniki tistih držav. Preprosto zaradi tega, ker so hoteli ostati državljani Slovenije, takratne tudi Jugoslavije, pa niso zaprosili za nemško, švicarsko in ne vem kakšno državljanstvo. A tiste države teh naših ljudi niso izgnale, jih niso zbrisale z spiska stalnega prebivališča, jim niso uničevale dokumentov in jih niso spravile ob eksistenco in zdravstveno zavarovanje. Zakaj pa ne? Zato, ker to ni človeško, pa če še tako odkimavate. Prav zato je ta izbris velika sramota. Še večja sramota pa je, da 17 let po tem izbrisu pravično in odločno ministrico, ki to sramoto končno odpravlja, skušate spodnesti z interpelacijo. Hvala."
0,ParlaMint-SI_2007-07-11-SDZ4-Redna-30.u265,OTHER,0.8642578125,2007-07-11,0.4959120452404022,"Hvala lepa. Spoštovani predsednik, gospod državni sekretar s sodelavcem, kolegice in kolegi! Zakon o obrtni zbornici je zagotovo ena pomembna gesta te Vlade in tudi tega parlamenta. Zelo me veseli današnja zelo pozitivna klima v tem parlamentu, ta naklonjenost temu zakonu, ki je skozi vso to razpravo, ki jo je vodilo ministrstvo, pa verjamem, da tudi poslanci, preko območnih enot dobilo neko zaključeno celoto, ki je dobra osnova za nadaljnji sprejem tega zakona. Vesel sem, da je bilo to tesno sodelovanje z območnimi in Obrtno zbornico Slovenijo, z ministrstvi in da se je iskalo optimalno sinergijo, kako postaviti najbolj optimalen zakon za članstvo, za obrtnike, za to zvrst gospodarstva. Mislim, da je v tem tudi minister in ministrstvo uspelo, da smo danes prišli v parlament z res usklajenim delom, da ni tistega nasprotovanja, da je tudi pismo, ki smo ga dobili od Obrtne zbornice Slovenije, pozitivno, da je to usklajeno, da pozdravljajo, da so spremembe dobre, usklajene in da dajajo nov zagon obrtništvu v Sloveniji, podjetništvu in to se mi zdi tudi meni zelo pozitivno kot poslancu. Seveda, pomembno vlogo zagotovo so odigrale območne zbornice. Te imajo srce podjetništva v teh območjih, kjer so, in mislim, da teh 62 zagotovo daje tisti direkten kontakt z obrtniki kot prvo informacijo, prva pomoč in zagotovo tam obrtnik vidi tisto prvo. Jaz težko sodim, kako uspešno je Obrtna zbornica Slovenije na centrali tega pač ne poznam toliko. Dobro poznam območne in te delajo zelo uspešno in učinkovito. Zakaj tak model? To vprašanje je bilo večkrat izpostavljeno. Preprosto zato, ker tak model so povedali in želeli člani. Članstvo se je izreklo v gospodarskih zbornicah pa je nekoliko drugačno mnenje. Tam so bile ankete popolnoma drugačne. V obrtniški zbornici so takšne in mi smo temu modelu in tej volji članstva prisluhnili. Zato ni prostovoljnega tukaj v tem modelu. Upam, da tudi katerakoli naslednja zbornica, ki bo prišla v parlament, da bomo tudi poslušali glas članstva, pa naj bo to kmetijska, naj bo to lekarniška, zdravstvena ali katerakoli. Glas tistih, zaradi katerih sprejemamo zakonodajo, mora imeti posebno težo. In če so člani rekli, mi bomo imeli pa obvezno članstvo, ker hočemo biti resni, odgovorni, reprezentativni, in ga zato tudi imajo. Da je pa to manjše - tudi temu se je prisluhnilo. Mislim, da je ta razlika, razkorak med 10 in 50 evri korektna zadeva, da ni vsem enako dano, kajti ni važno, ali imaš enega zaposlenega ali pa dvanajst, in je tudi to bilo sprejeto. Skratka, vse te stvari je dalo dobro sodelovanje, medsebojno dopolnjevanje, in mislim, da bo tudi ta razprava, ki teče in bo potekala še do konca današnjega dne, dala še kakšno dobro zadevo. Mislim pa, da so vse te predlagane dopolnitve v dobro tako obrtnikov kot tudi potrošnikov, definitivno. Zakaj v bistvu te pogoje izpolnjujemo, zakaj večja konkurenčnost - zagotovo bo s tem zakonom lahko tudi večja konkurenčnost, kar je pa dobro za potrošnika kot ne nazadnje tudi za obrtnika. Večja ponudba na trgu - mislim, da v Sloveniji manjka še mnogo storitvenih dejavnosti, ki jih potrebujemo, pa jih žal še ni. Morda bo to spodbuda za kakšnega novega obrtnika, ki se bo spomnil na tako ali drugačno dejavnost, ki je v pomanjkanju, ki je ni, in se bo morda po tej poti lažje odločil, da bo prišel do obrtnega dovoljenja, ker pač mogoče nima ustrezne izobrazbe ali drugih pogojev, ki jih je do zdaj imel. Mislim, da to mora biti čim bolj odprto. Se pa strinjam, da za določene primere, kot je zdravje, kot je okolje, bi bilo prav, da so pa neki drugačni kriteriji, vendar malo bolj strogi, da se tam ne bi kaj posebnega dogajalo. Ampak to bomo, upam, da s kakšnim amandmajem tudi popravili. Nižje cene storitev - tudi s tem se bo to omogočalo. Manj dela na črno - zagotovo, večja zaposlitev, manjša brezposelnost, vse to se lahko povezuje, če je država prijazna do obrtnikov, do podjetnikov. In ta zakon kaže prijaznost države do podjetništva, do obrti, ki je bila v zgodovini, žal, mnogokrat zapostavljena, bili so težki časi. Ne nazadnje tudi sam izhajam iz obrtniške družine in poznam zgodovino 20 in več let nazaj, kako je bilo takrat obrtništvu neprijazno okolje, izjemno neprijazno okolje. Hvala bogu, danes je to bistveno drugače in s tem zakonom bo še bolje. In tisto, kar mislim, da vsaka država in vsak odgovoren poslanec želi, da bo gospodarstvo in pogoji gospodarstva še bolj prijazni, država pa s tem daje pogoje. In tu je ta okvir, ki ga vidim kot korak naprej. In s tem bo tudi konec koncev za potrošnika dano tisto, kar mogoče do zdaj ni bilo. Skratka, s tem zakonom dobimo vsi, obrtniki in državljani. Pomembno je pa tudi to, da se ni pozabilo na območne enote, ki so pomembne, in da tudi ta razdelitev 65:35, plus 5, minus 5, ki jo bo skupščina določila, je tisti korak, da še ostane avtonomija na lokalni ravni, regionalni ravni, da imajo tudi oni svoj vir prihodkov, da bodo lahko še naprej svoje poslanstvo opravljali v korist tistega članstva na mikro ravni, lokalni ravni, kot je bilo to doslej. Da se torej tu razlike ne pojavljajo, kajti ko enkrat denar odleti v centralo, se težko vrne nazaj v regijo oziroma občino. Tu ta avtonomija ostaja. In nenazadnje, veste, vse, kar je zastonj v življenju, podarjeno, ponavadi ni cenjeno. In tudi če dobiš zastonj neko storitev, potem je ne znaš dobro ceniti, če pa plačaš 10 evrov za tisto storitev, bo pa zagotovo odnos med obrtniki in območnimi zbornicami drugačen. In mislim, da je ta stvar dober kompromis med ministrstvom in območno zbornico. In ne nazadnje bo s tem zakonom tudi članarina ostala minimalna in bo s tem nekako ta kontinuiteta reprezentativnosti ostala še naprej v Obrtni zbornici Slovenije. Hvala."
0,ParlaMint-SI_2018-09-13-SDZ8-Izredna-08.u118,OTHER,0.861328125,2018-09-13,0.4948005974292755,"Hvala za besedo, gospod podpredsednik. Spoštovani mandatar, spoštovane kandidatke in kandidati za ministre, spoštovane kolegice in kolegi! Danes je pomemben dan; dan ko bomo začrtali nov začetek dela za skupno dobro naše države, vseh njenih državljank in državljanov. Od nas se upravičeno pričakuje državotvornost, višja politična kultura, pravične in dobro premišljene odločitve in ukrepi, ki bodo vsem omogočali, da živimo bolje. Dota, ki jo z današnjim dnem prevzema predsednik Vlade ter bodoči ministri in ministrice, je spodbudna. Pričakovanja nas, poslancev in poslank, da se bo uspešno delo nadaljevalo, so več kot upravičena. Prihajajoča vlada je na prvo mesto postavila zdravstvo. In prav je tako. Sama menim, da je ureditev dolgotrajne oskrbe in sprejetje zakona eno od kislih jabolk, v katerega bo treba ugrizniti čim prej. Tukaj še zaostajamo za najrazvitejšimi, čeprav se vsi zavedamo, da bo staranje prebivalstva v prihodnosti še pomembneje vplivalo na zdravstvene izdatke. Sprašujete se, zakaj zakona še nimamo. Zagotovo je eden od razlogov ta, da gre za finančno zahteven zakon, da so interesi deležnikov različni in niso samoumevno usmerjeni k istemu cilju, vendar bo preseganje takega pogleda nujno, če želimo, da nam bo na koncu uspelo. Dolgotrajna oskrba je vselej zrcalo humanosti in želim si, da kot skupnost in družba tukaj ne bi odpovedali. Kot družba pa ne smemo pozabiti tudi na druge ranljive skupine ljudi: invalide, dolgotrajno brezposelne, osebe, izključene iz družbe. Te namreč potrebujejo socialno varnost, več priložnosti za ponovno vključevanje v družbo in delovno okolje ter več priložnosti za samostojno in dostojno življenje. Ukrepi socialne politike morajo biti in bodo usmerjeni k aktivnemu spodbujanju razvoja človeka in človeškega kapitala. Na področju trga dela bo treba zmanjšati starostno segmentacijo in stroškovno neenakost različnih oblik dela, ki pomembno prispeva k širjenju prekarnih oblik dela. Delo pa mora postati večja vrednota in plačilo za pošteno delo mora biti dostojno in precej višje od socialnih prejemkov. Zadovoljna sem, da ima pomembno mesto na listi vladnih prioritete tudi kmetijstvo. Glede na do sedaj slišane vsebinske usmeritve bodoča ministrica daje nova jadra slovenskim kmetom in kmetijam. Spodbude kmetijskim gospodarstvom, da bodo lahko na domači trg prispevali kar največjo količino kmetijskih pridelkov, so prava pot do zagotavljanja večje samooskrbe. Zaupanje potrošnikov se že krepi, zato upam, da ni več dolgo do tega, ko bomo potrošniki nagradili prizadevanja domačega kmetijstva za varno in kakovostno hrano. Z odločitvami za nakup kakovostne hrane slovenskega izvora lahko vsi skupaj prispevamo k ohranjanju in krepitvi kmetij, delovnih mest in podeželja. A tukaj ne smemo pozabiti tudi na ustrezne spodbude, da bo kmetijstvo bolj privlačno za mlade. Za nami so leta, ko se je Slovenija od mize, za katero jo je vabila trojka, presedla za mizo, za katero sedijo gospodarski partnerji. V SMC smo pokazali, da razumemo potrebe gospodarskega okolja, okolja in ne kapitala. Zato sem zadovoljna, da na čelu Ministrstva za gospodarstvo ostaja aktualni minister, in prepričana sem, da se bodo nadaljevali ukrepi, usmerjeni v to, da se nove investitorje pripelje v manj razvita okolja. Optimistična sem, da se bo to v tem mandatu zgodilo tudi v okolju, iz katerega prihajam. Glede na slišano na posameznih predstavitvah na odborih ugotavljam, da lahko z optimizmom zremo v prihodnost. Slovenija je in bo odraz odprte, poštene, solidarne, napredne in samozavestne družbe. Dodajam še, da bo vsem nam koristilo, če bo ena od pozitivnih izkušenj tega mandata občutek, da znamo sodelovati, tudi ko se ne znajdemo v optimalnih okoliščinah. Računam in verjamem na uspešno delo te vlade, že 13. po vrsti. Ocene o tem, ali je številka 13 res slaba popotnica za njeno delo, pa prepuščam bolj vraževernim kot sem sama. Sreča je na strani pogumnih, zato srečno in uspešno novi vladi ter srečno in uspešno Sloveniji! Hvala."
0,ParlaMint-SI_2016-05-20-SDZ7-Redna-19.u46,OTHER,0.755859375,2016-05-20,0.30002981424331665,"Hvala za besedo, spoštovani predsednik. Spoštovani predsednik Vlade, ministrska ekipa! Tudi jaz bom rekla, da poznam Toneta Peršaka. Poznam ga od svojega 18. leta, ko sem naredila sprejemne na AGRTF in začela študirati. Imela sem to srečo, da sem bila prav v letniku, ki ga je Tone Peršak vodil od 1. do 4. letnika kot asistent. Naše sodelovanje je bilo korektno, zelo toplo in moram tudi povedati, da smo v tem letniku imeli kar nekaj dokaj eminentnih ljudi, ki so danes, na primer Barbara Hieng Samobor, ki je direktorica Mestnega gledališča, ljubljanskega, potem Iztok Mlakar, ki vam ga ni treba posebej predstavljati, Brane Šturbej, ki je poleg tega, da je priznan umetnik, tudi predsednik Združenja dramskih umetnikov, in tako naprej. Tone Peršak je bil ves čas odziven, predvsem pa smo ga pozneje spoznali kot dokaj spretnega politika. Vemo, da je bil v 80. letih zelo angažiran. In tudi na hearingu je izpostavil, kako so kultura in kulturniki bili pomembni in igrali pomembno vlogo tudi v osamosvojitvenih časih. Žal pa je, in to je tudi sam povedal, kultura malo izgubila to svojo politično ost od osamosvojitve naprej. Tudi jaz bi izpostavila Teden ljubiteljske kulture in čestitala vsem ljubiteljem ta teden, kajti ljubiteljska kultura ima zelo pomembno funkcijo pri združevanju ljudi, predvsem v teh časih, ko je čas individualizma, ko vsak posebej sam zase ždi nekje, je ravno kultura tista, ki ljudi povezuje, predvsem na podeželju. In še ena pozitivna funkcija ljubiteljske kulture je, da iz nje izhaja umetnost. Pozneje se mnogi ljudje odločijo, da bodo svoje življenje posvetili temu. In naprej visoka umetnost. Tudi to imamo. Tukaj bi prišla do tega, da se je v šestih letih zmanjšal kulturni proračun za 60 milijonov. In se čudimo, zakaj stanje v kulturi ni še slabše. Povedala vam bom, zakaj ni še slabše. Zato, ker je šlo na račun standarda zaposlenih v kulturi. Ljubiteljska kultura je pomembna, vendar ti ljudje imajo vendar neke službe, kulturniki, umetniki pa so se šolali za to, da opravljajo ta poklic, in nimajo drugega. In to, da ena tretjina samozaposlenih živi pod pragom revščine, je sramota, sramota za kulturno politiko in sramota za državo. V zadnjem mesecu smo imeli dve smrti zelo pomembnih kolegov kulturnikov, umetnikov, ki sta bila mojih let. Rečemo, da ju je ubil konstanten kulturniški stres. To pomeni, večen strah, ali bodo izpeljali svoje projekte ali ne, nikoli ne iti na bolniško, nikoli biti odsoten, nikoli, ker show must go on, nikoli se posvetiti sebi, ampak vedno postaviti predstavo na prvo mesto. Potem seveda človeka prej ali slej izda srce. Tega se je dotaknil tudi Tone Peršak neposredno pri zaslišanju, ko je rekel, da kronično zamujamo z razpisi. Dejstvo je, kronično zamujamo z razpisi, in to bi se dalo res hitro popraviti. Birokratski aparat je treba tako organizirati, da umetniki ne čakajo, ko dobijo že zagotovitev, recimo, za sodelovanje ali pa za koprodukcije s kakšnimi tujci, pa se tresejo, ali bodo dobili denar od našega Ministrstva za kulturo ali ne. Skratka, ko so sklenjene pogodbe s podizvajalci, takrat bi morali biti že toliko varni, da bi vedeli, kako bo naprej. Prisilna espeizacija samozaposlenih je tudi boleča rana. Prekarnost in izkoriščanje institucij ljudi, ki so samozaposleni. Samozaposleni – status je bil včasih izbira, danes je prisila, prisila tistih, ki v pomanjkanju delovnih mest končajo fakultete in potem predvsem v gledališki umetnosti ostanejo samozaposleni. Samozaposleni pri enaindvajsetih, triindvajsetih, ko nimajo niti možnosti, da bi si ustvarili biografijo, da bi lahko delali z velikimi režiserji velike predstave. Velike predstave pa stanejo, visoka umetnost stane. Država se mora odločiti, ali bo delala velike stvari. Ena opera, vemo, da stane. In tu ni dileme, ali se lahko varčuje pri tem ali ne. Tako se je zgodilo svetovno znanemu režiserju Pandurju, da je bil izgnan iz Maribora, ker je baje preveč porabil. Toda če imaš velike sanje in delaš velike predstave, ki so svetovno priznane, potem se tega ne da delati na ljubiteljski ravni. Ljubiteljsko delajo igralci in mnogi sodelujoči v predstavah. Ljubiteljsko zato, ker niso niti plačani dostojno za to, kar počnejo profesionalno. In od tod socialna stiska mnogih zaposlenih v tako imenovani kulturi. Ampak kostum je treba plačati, če hočete kaj videti na odru, scenografijo je treba postaviti, kljub temu da je pa človeška sila že skoraj zastonj. In temu se bo treba nekako upreti in s postopnim povečanjem proračuna za kulturo in prej omenjenim kulturniškim evrom – modro bi bilo tudi razmisliti o davčnih olajšavah za sponzorstvo, sponzorstva ni več, nihče ni stimuliran, da bi to sponzoriral. Skratka, ogromno nalog je pred novim ministrom in jaz iskreno upam, da jih bo uspel v tem kratkem mandatu, tako kot je zastavljeno, tudi opraviti. Mladi so v najtežji situaciji. Mladi perspektivni kadri so v situaciji, ko jih zaposlijo institucije na polovičke ali pa celo na četrtine. Kar pomeni, da so za nekaj sto evrov na razpolago cel mesec, za vskoke, za nočno delo, cele dneve, in mnogi pristanejo izčrpani v bolnišnicah. To je suženjstvo, v katerega so zapadli izobraženi umetniki. Ne bi rekla kulturniki, kultura je zelo širok pojem, kultura zajema tudi nivo razprave, ki jo včasih imamo tukaj. Hvala."
0,ParlaMint-SI_2021-02-23-SDZ8-Izredna-62.u46,OTHER,-1.0,2021-02-23,0.27490267157554626,"Predsedujoči, najlepša hvala za besedo. Spoštovani kolega Miha Kordiš, jaz se moram odzvati na vaše besede. Menim pa, da so vse vaše besede odveč. Ta vlada obstaja zato, ker v Levici niste želeli prevzeti odgovornosti. Imeli ste možnost, bili ste nadkoalicijska stranka, pa ste precenili, da je bolje v Državnem zboru govoriti, kakor pa delati v koaliciji. Poceni nabirati politične točke, ne pa prevzeti odgovornosti, odgovornosti, kot jo je prevzel naš kandidat za zdravstvenega ministra doktor Janez Poklukar. Zato so čisto vse besede, ki ste jih zdaj povedali, popolnoma odveč. Lahko bi bili zdravstveni minister, lahko bi bili obrambni minister, prevzeli bi šolstvo, praktično vse v tej državi bi lahko prevzeli in pa vodili. Zdaj pametovati in govoriti, mislim, da je prepozno in predvsem nepotrebno. Jaz bi se rad najprej zahvalil prejšnjemu ministru Gantarju, ki je prisluhnil ne samo mojim željam, ampak tudi željam prebivalk pa prebivalcev Spodnje Savinjske doline. Zahvaliti se mu želim, ker je še pred odstopom v mesecu novembrom uredil, da smo na Vranskem dobili novo zobozdravstveno ambulanto za odrasle. Hvaležen sem mu za posluh, hvaležen sem mu za pomoč našim prebivalkam in prebivalcev Spodnje Savinjske doline. Verjamem, da bo takšen posluh imel tudi novi minister za zdravje. Jaz moram priznati, osebno ga ne poznam, slišal sem pa, da ima posluh za sočloveka, poleg tega pa je zelo strokovno podkovan. Odlikuje ga tudi dobro vodenje nekaterih zdravstvenih inštitucij v državi, na Jesenicah pa tudi v UKC Ljubljani. Glede na to, da je vodil tako velike zdravstvene institucije, to pomeni, da pozna samo delovanje dovolj dobro, prav tako pa tudi zdravstveni sistem, za katerega jaz osebno trdim, da ga je treba spremeniti. Pa vendar ima izkušnje, je delaven, ima tudi rezultate dobrega vodenja in odločil se je, da prevzame odgovornost. Kandidat za ministra se je odločil, da prevzame odgovornost in s svojim znanjem pomaga pri vodenju zdravstvenega ministrstva. Kandidat doktor Janez Poklukar je prevzel odgovornost. Tisto, kar bi pa tukaj izpostavil, pa je, da je to naredil kljub zavedanju, da že vnaprej ve, da ne bo imel celotnega mandata. Zavedanje, da ne boš mogel delati štiri leta, da imaš na voljo recimo eno leto in še nekaj, pove vse. Jaz mislim, da je spoštovani doktor Janez Poklukar dokazal, da ni preračunljiv človek, ampak da je na prvo mesto postavil skrb za zdravje, skrb za pacienta in odgovornost do države. Takšen človek si lahko od mene zasluži samo pohvalo za takšen pogum. Zavedam se, da ne bo mogel spremeniti celega sistema, da ne bo mogel v tako kratkem času rešiti vseh problemov, ki so nastali tudi pod ministrovanjem in pa predvsem zaradi ministrovanja prejšnjih ministrov. Zavedam se, da bo dr. Janez Poklukar prišel gasit požare, ki jih prejšnji ministri v veliko boljših časih niso uspeli pogasiti. Kandidat za ministra se bo torej v prvi vrsti moral soočati s situacijo covida, poleg tega pa, kot sem rekel, minister bo moral gasiti požare tudi prejšnjih ministrov. Še enkrat čestitam za pogum. Čestitam še zlasti zaradi tega, ker sprejemate mandat v času največje zdravstvene krize našega časa, ki je še potencirala pomanjkljivost slovenskega zdravstvenega sistema, mandat v času, ko se je še kako pokazalo slabo delovanje zdravstvenega sistema v preteklosti. Zdaj smo mi na potezi. Tisto, kar mi v Novi Sloveniji želimo, je, da denar sledi pacientu in ne podjetjem, ki preprodajajo zdravstveno opremo. V Novi Sloveniji si želimo vsem dostopno javno zdravstvo. Človek mora priti do zdravnika, ko ga potrebuje in ne čez eno leto. Človek mora priti do zdavnika takoj, ko ga potrebuje in ne čez eno leto. Verjamem, da bo to tudi prioriteta kandidata, zaenkrat še kandidata za ministra, prepričan sem pa, da bo tudi postal minister. Jaz bi izpostavil samo še tole. Doktorju Janezu Poklukarju je v UKC Ljubljana v desetih dneh, praktično čez noč skupaj z vodstvom uspelo končati obnovo prostorov, in to teh prostorov, ki so se obnavljali že 12 let, in jih v najkritičnejših trenutkih predati v uporabo. Jaz mislim, da sem povedal vse. Prepričan pa sem, da bo kandidat doktor Janez Poklukar, ki prihaja v enem najtežjih trenutkov za zdravstvo, ko so za nami težka leta poslovanja bolnišnic, manka vlaganj tako v kadre kot v infrastrukturo, dober minister za zdravje. Želim mu srečno. Hvala."
0,ParlaMint-SI_2020-05-30-SDZ8-Izredna-39.u36,OTHER,-1.0,2020-05-30,0.1250084936618805,"V čem je problem? [[oglašanje iz dvorane]] Ali me lahko, prosim, pustite govoriti? Vlada in koalicijski poslanci ste tako polni sebe, tako arogantni, da ne dovolite niti poslancem opozicije, da normalno razpravljamo v imenu svojih volivcev. Vi govorite očitno v imenu – čigar pač, ne bom se [[…]]Samo popolnoma nesposobna vlada se boji svojih ljudi. Ali vam je kdaj kdo rekel, da bi razpisoval referendum o tej blazni pomoči, ki je v tretjem korona paketu? Nikomur verjetno ne bi niti padlo na misel. In vi ljudem niti toliko ne zaupate njihove zdrave presoje, da bi lahko vsaj pustili in ne sklicevali takih sramotnih večernih sej, pa ne glede na to, kdaj so, ampak s tem jasno kažete svoj odnos do prebivalcev in prebivalk Slovenije. To, vedite, je pa sramota, sramota, sramota, če parafraziram kolegico na oni strani. Nesposobna vlada čuti strah pred svojimi ljudmi. Nesposobna vlada potrebuje ograje, potrebuje marice in popolno onemogočanje opozicije. Nesposobna vlada se boji referenduma in ljudske iniciative. Nesposobna vlada se zelo boji stroke. Ko zdravnik reče, da respiratorji niso dobri, ga je treba diskreditirati. Boji se intelektualcev in boji se kulturnikov. Boji se neodvisnih medijev. Veste, ta volja do moči, ki žene to vlado, pelje Slovenijo v velike in hude probleme. Namesto da bi razmišljali o novem zelenem dogovoru in zagonu gospodarstva na drugačen način, vi na zastarel srednjeveški način mislite betonirati prav vsak zadnji košček. Verjetno zaradi dogovora s kakšnimi lobiji. Pa spet se bom dotaknila Natovih avionov na našem nebu. Po informacijah, ki jih imam, 1 ura leta F-16 stane 8 tisoč dolarjev. Me zelo zanima, koliko avionov bo, kajti če bodo leteli uro pa pol, kot je napovedano, bo eno letalo porabilo 16 tisoč dolarjev. Res me zanima in bi rada, da kdo odgovori, kje so bila ta letala, ko je bilo treba prepeljati zaščitno opremo, v te iste domove in tem bolnikom. [[nemir v dvorani]] Kje so bila, da ne bi bilo treba plačevati milijonov za prevoz? Hvala vam za vašo izjemno potrpežljivost, medtem ko jaz razpravljam. To je tako, kot reče gospod Počivalšek, mi ne rabimo nikomur nič razlagati. A res? Enkrat boste odgovarjali ljudem."
0,ParlaMint-SI_2020-12-29-SDZ8-Izredna-55.u165,OTHER,-1.0,2020-12-29,0.30742347240448,"Hvala lepa, predsedujoči. Spoštovane kolegice in kolegi. Ob vsakem sprejemanju interventnih zakonov za pomoč pri omejitvi posledic epidemije se mi zdi, da ste moji kolegi iz opozicije bolj nestrpni. Tokrat lahko rečem, da že včeraj, pa tudi danes poslušam vašo, lahko rečem tudi versko nestrpnost, in se mi zdi, da je skrajno neprimerno, da na tak način poskušate, ne vem, pridobiti volilne točke ali po vrženi puški v koruzo najti ta pravi lok. Res ne vem. Ne vem, zakaj je potrebno, da se tukaj, bi rekla, med seboj obkladamo, žalimo, tudi ocenjujemo, kdo je v tej državi sposoben, kdo ne, kdo lahko dela, ne vem, nekateri so tudi strokovnjaki za teran in niso odpeljali zgodbe dobro, se pravi enostavno se pogovarjamo že, se pravi od 11. ure o stvareh, ki dejansko pol stvari ni notri v PKP-ju in ste jih ven privlekli. Zakaj ne greste po zakonu in razpravljate o stvareh, ki so v zakonu? Seveda zakon PKP7 prinaša marsikaj za lajšanje in ohranitev delovnih mest, za preprečitev nekih zlorab pri pridobivanju državnih spodbud za investicije, pri pomoči za najšibkejše, za otroke, predvsem pa moram povedati, da prinaša tudi pomoč za tiste, ki so najbolj izpostavljeni v tej državi, za zdravstvene delavce. Za javne delavce 65 % dodatka, še dodatnih 30 % za delo v rdeči coni. In še dodatnih 30 % za delo pri drugem delodajalcu, se pravi, če gre medicinska sestra ali zdravnik pomagat v dom starejših še dodatno 30 % pomoči. Skupaj numerično, če seštejemo, je to 125 %. Seveda finančno je to drugače, ker se nadgrajujejo odstotki na osnovo. Ne drži, ne držijo vaše teorije in vaše besede razen tega, da so res izredno žaljive. Žaljive. Med upravičence do brezplačnega sobivanja z bolnim otrokom v bolnišnici in do nadomestila se doda tudi starše oseb s statusom po zakonu, ki ureja socialno vključevanje invalidov ne glede na starost, in to tudi na predlog Nove Slovenije kar nekaj, ker sledimo družinski politiki. Čeprav moram reči, da sem zelo užaljena od kolegov iz Levice, ki so rekli, da se spodbuja, da ženske več rojevajo. Jaz imam pet otrok, pet otrok, sem ponosna in nič ne vidim slabega v tem. Ne vem, kaj vidite slabega v tem. Užaljena sem, moram reči. Kaj je slabega v tem, če se da solidarnostni dodatek za upokojence, ki imajo do 714 evrov pokojnine? 300 evrov, če prejemajo pokojnino 510 evrov. Veste, kaj je 510 evrov preživeti cel mesec? Kaj je slabega, če prejme upokojenec 230 evrov dodatka, če ima pokojnino od 510 do 612 evrov? In 130 evrov od 612,01 do 714 evra? To prinaša ta PKP7. In še enkrat povem, ob vsakem PKP-ju ste bolj nestrpni, kar ni dobro. Enkratni solidarnostni dodatek prejme eden od staršev ali rejnik v višini 50 evrov na otroka do 18. leta. Do konca epidemije se poveča znesek dodatka za velike družine, in sicer 100 evrov za družino s tremi otroki in 200 evrov za družino s štirimi ali več otroki. To je pomoč. Enkratni solidarnostni dodatek v višini 150 evrov se izplača rednim in izrednim, tudi izrednim, študentom s stalnim prebivališčem v Republiki Sloveniji, ki se v študijskem letu 2020/2021 izobražujejo po javno veljavnih študijskih programih v Republiki Sloveniji. Bilo je rečeno, da je to miloščina. Kako podcenjujoče. Ampak vam povem, tudi jaz dobivam, tako kot vi, maile, tudi zahvale. Družine, ki imajo večje število otrok, imajo tudi do tri otroke, ki so študentje. Napisali so hvala, veliko nam to pomeni, nismo spregledani. Kako vse izničiti. Enkratni solidarnostni dodatek prejmejo tudi starejši od 65 let, ki so nosilci oziroma člani kmetij in niso prejeli solidarnostnega dodatka za upokojence, njihovi obdavčljivi dohodki pa ne presegajo 591,2 evra. Ja, to so tisti katerim se je 2011 pobralo državne penzije. To so tisti. »Izvajalcem institucionalnega varstva so od razglasitve epidemije do 31. decembra 2021 iz proračuna Republike Slovenije povrnejo stroški namestitve tistih, ki pri njih delajo in zaradi dela s stanovalci v sivi in redeči coni ter posledično zaradi nevarnosti širjenja okužbe potrebujejo ločeno namestitev.« Se pravi, da so ukrepi naravnani na tiste, ki to res potrebujejo in ki rešujejo življenja in za katera se tudi, bom rekla, žrtvujejo tudi svojo lastno izpostavljenost in svoje lastno življenje. Kar se mi zdi izjemno pomembno, pa danes tudi ni bilo ni rečeno, tudi začasen ukrep na področju zaščite in reševanja so v tem PKP-7. Zato ni potrebe, da smo nestrpni drug do drugega. »Prostovoljnim gasilskim društvom se zaradi izpada prihodkov v letu 2020 zagotovi nadomestilo za nakup osebne zaščitne opreme, skupne opreme in gasilskih vozil.« Za gasilsko društvo prve kategorije 2 tisoč evrov. Za gasilsko društvo druge kategorije 3 tisoč evrov. Za gasilsko društvo tretje kategorije 3 tisoč 500 evrov. In za četrto kategorijo 4 tisoč evrov. Za peto kategorijo 4 tisoč 500 evrov. Dodatno se prostovoljnim gasilskim društvom, ki imajo v lokalni skupnosti status osrednje enote zagotovi tisoč evrov. Se pravi, tudi tistim, ki pomagajo solidarno, humanitarno, tudi njim se pomaga. Moram pa še poudariti, da tudi se rešuje tudi na področju kmetijstva. Veliko vprašanj sem dobila na mail, kaj je sedaj z upoštevanjem katastrskega dohodka, ki je bil že v PKP-1 oziroma v PKP-2 napovedan, da se bo upoštevalo. Naj povem, da pri odmeri pristojbine za vzdrževanje gozdnih cest za leto 2020 se lastnikom gozdov, ki so fizične osebe, upošteva katastrskih dohodek gozdnih zemljišč v višini 50 %, kot je bil ugotovljen po predpisih o ugotavljanju katastrskega dohodka na dan 30. junij 2020. Se pravi, da se tudi te stvari urejajo in da se tudi te stvari realizirajo. Pomembno se mi zdi, da se vsi zavedamo, da smo v težkih časih in da ti težki časi terjajo tudi mogoče malo več samodiscipline, malo več mogoče tudi strpnosti, predvsem pa zelo veliko empatije. Jaz jo danes tukaj v državnem zboru, žal, nisem čutila. Hvala."
1,ParlaMint-SI_2020-11-25-SDZ8-Izredna-49.u50,SDS,0.732421875,2020-11-25,0.011638005264103413,"Gospod podpredsednik, hvala za besedo. Spoštovane poslanke in poslanci in vsi, ki nas spremljate, prav lepo pozdravljeni! Pred nami je novi protikoronski paket ukrepov, ki prav tako kot ostalih pet, ki smo jih v tem hramu demokracije že sprejeli, naslavlja slovensko prebivalstvo in seveda tudi gospodarstvo. Veseli me, da so številni ukrepi v preteklih korona paketih dobro uspeli in kaže na to, da se Slovenija, slovenska vlada uspešno sooča s tako imenovano koronakrizo in eden izmed odzivov seveda je danes tudi pred nami, to je 6. protikornski paket. Ob tem bi želel izpostaviti nekaj tistih ključnih elementih, ki jih ta protikoronski sveženj vsebuje. Zagotovo tudi s finančnega vidika je pomoč v obliki delnega povračila nekritih fiksnih stroškov izjemno pomemben deležnik tega paketa. Gre namreč kar za 300 milijonov evrov za obdobje treh mesecev v letošnjem letu in pa najverjetneje seveda tudi potem še za obdobje prvega polletja v prihodnem letu, torej še dodatnih 600 milijonov evrov, skupno kar 900 milijonov evrov. Veseli me, da se podaljšuje tudi glede čakanja na delo, da je tukaj Vlada dejansko v veliki meri seveda prisluhnila gospodarstvu. Tukaj je ocena, da se bo kar okrog 45 milijonov evrov v prihodnjem letu za ta ukrep namenilo. Potem gre tudi za dvig maksimalne višine delnega povračila, izplačila, nadomestila plače na povprečno plačo – tudi, seveda, pomemben ukrep. In če se potem še vrnemo na področje gospodarstva, tukaj je eden izmed ukrepov tudi sobivanje staršev ob bolnem otroku v zdravstvenem zavodu, vključno do starosti otroka 14 let, kar mislim, da bo marsikomu v teh težkih in zahtevnih časih pomagalo. Potem na področju kmetijstva gre za pokrivanje izpada dohodka v kmetijstvu in tukaj je namenjenih okrog 10 milijonov evrov v tem paketu. Prav tako se ni pozabilo na dodatke za tiste, ki so v teh časih še toliko bolj obremenjeni. Tukaj konkretno lahko rečemo tudi za zagotavljanje sredstev za dodatek, kar se tiče javnega sektorja, tukaj okoli 70 milijonov evrov. In pa eno izmed izjemno, izjemno pomembnih področij, o katerih je bilo tudi v zadnjih tednih kar nekaj govora v tem državnem zboru, in sicer gre za to, da se zagotovi topel obrok tako za učence kot za dijake iz tistih socialno ogroženih družin. Tukaj gre za tiste, ki so uvrščeni do vključno tretjega dohodkovnega razreda. Za ta namen bo namenjenih preko 15 milijonov evrov proračunskih sredstev. Veseli me na tem področju tudi, da se zagotavlja informacijsko-komunikacijska tehnologija za izobraževanje na daljavo. Ocenjena je nekje na 19,5 milijonov evrov. Potem je tukaj kritje storitev študentskih domov – skoraj dva milijona evra, in seveda zaščitna oprema za dijake in študente s področja zdravstva in socialne varnosti – preko 600 tisoč evrov se namenja za njih. Seveda je izjemno pomembno tudi to, da gre tukaj tudi za oprostitev plačila staršev za vrtce, tako javne kot zasebne, v skupni višini skoraj 18 milijonov evrov, kar je seveda tudi pomembna pomoč. Seveda tukaj bi lahko šel še bolj podrobno v detajle, morda tudi v nadaljevanju te razprave še kakšna beseda o tem. Dejstvo pa je, da celotni sveženj prinaša okoli milijardo evrov dodatne pomoči, ki je primarno namenjena slovenskemu prebivalstvu in gospodarstvu. To je jasen signal Vlade Republike Slovenije, da z vso zavestjo, z vso odgovornostjo se bori za to, da bo Slovenija to epidemijo prenesla čim bolje. In seveda, kot je bilo tudi v uvodu današnje predstavitve šestega protikoronskega paketa jasno povedano, se že pripravlja tudi sedmi protikorona paket, za katerega pa si vsi želimo, da bo lahko usmerjen tudi že v tisti čas, ko bomo lahko govorili o okrevanju gospodarstva in ko se bo Slovenij,– upam pa, da tudi Evropa in svet – počasi začela pobirati iz te epidemije. Dovolite mi, da povem še besedo, dve zahvale vsem, ki se v prvih vrstah soočajo z epidemijo koronavirusa in pomagajo vsem zbolelim, da dobijo ustrezno oskrbo, da zahvala ni nikoli odveč in preveč. Tako da na tem mestu še enkrat iskrena hvala za delo, trud, ki ga opravljate v teh težkih časih. Ob tem pa seveda si tudi želim, da bomo v tem hramu demokracije tako v koaliciji kot v opoziciji sposobni nekako se res enotno združiti v boju proti epidemiji, tako kar se tiče sprejemanja zakonodaje v Državnem zboru kot tudi z našim zgledom državljankam in državljanom Republike Slovenije, kajti to je skupen boj. Prepričan sem, da skupaj zmoremo in skupaj tudi bomo zmogli. Zato me veseli in res podpiram šesti protikoronski paket, ki bo še naprej pomagal slovenskemu prebivalstvu in gospodarstvu, blažil posledice epidemije in seveda postavil neko podlago, da bomo iz te krize lahko normalno izšli in da bomo na koncu vendarle zmagovalci. Hvala."
1,ParlaMint-SI_2020-10-15-SDZ8-Izredna-46.u122,SDS,0.6826171875,2020-10-15,0.011308628134429455,"Gospod predsednik, hvala za besedo. Spoštovane poslanke, spoštovani poslanci, cenjeni gostje in pa seveda vsi, ki nas spremljate, prav lepo pozdravljeni! Pred nami je peti protikoronapaket, ki tako kot preostali štirje, ki smo jih v zadnjih mesecih obravnavali in sprejeli v hramu demokracije, ki upam, da to še vedno je, prinašajo pomoč slovenskemu gospodarstvu, slovenskemu zdravstvu in seveda slovenskemu prebivalstvu. Dovolite mi, da v tem uvodnem delu razprave poudarim nekaj tistih ključnih elementov tega protikoronskega svežnja oziroma paketa. Gre za ukrepe, ki so naravnani k ohranitvi delovnih mest. Sem lahko zagotovo umeščam ukrep delnega povračila nadomestila čakanja delavcev na začasnem čakanju na delo. Seveda, pomembno je tudi nadomestilo plač delavcem zaradi odrejene karantene. V marsikaterem primeru rešuje številne stiske tudi 80 % nadomestilo plače za varstvo otroka v karanteni. Sam protikoronski sveženj prinaša oziroma preprečuje in rešuje stiske številnih mikropodjetij in samozaposlenih. Prinaša podaljšanje turističnih bonov, ki smo jih s pridom koristili v preteklih mesecih in ki imajo številne multiplikativne učinke. Prepričan sem, da bodo svoje pozitivne elemente želi tudi v prihodnjih mesecih. Prepričan sem, da tudi v prihodnjem letu. Tudi ukrep, da za do tri dni bolniške odsotnosti ni potrebno obiskati zdravnika, prinaša zagotovo prepotrebno razbremenitev zdravnikov, ki so v tem času, kot vemo, zelo obremenjeni in pod velikim pritiskom. Kot pomemben zaščitni ukrep na področju zdravstva bi izpostavil tudi izvedbo nacionalnega razpisa za boljšo dostopnost do zdravstvenih storitev in brezplačno prostovoljno cepljenje proti sezonski gripi. Seveda ni zanemarljivo, kajti tiste, ki se v prvi bojni liniji soočajo s covid-19 oziroma skrbijo za to, da so tisti, ki se okužijo, ustrezno obravnavani in seveda tudi zdravljeni, da se jim doda seveda tudi ustrezno plačilo, in sicer tukaj govorimo o dodatku do 20 % urne postavke za delo v tako imenovanih sivih conah, v rdečih conah bodo zaposleni upravičeni do dodatka v višini 30 % urne postavke. Ob tem mi dovolite, da se seveda vsem zdravstvenim delavcem ob tej priložnosti še posebej zahvalim za ves njihov trud in doprinos pri soočanju s koronakrizo. Danes smo poslušali del opozicije, da je drugi val vlado presenetil, da so razmere v domovih za starejše občane ne vem kakšne vse. To pa ni res. Že v uvodu je minister za delo jasno povedal, da so domovi za starejše občane pripravljeni, da je zaščitne opreme dovolj in da so se domovi za starejše občane oziroma tamkajšnji zaposleni že v prvem valu marsikaj naučili. Zato takšno zavajanje seveda ni smiselno. Potem bi izpostavil, prepričan sem, da vsi spremljate tudi dogajanje v sosednjih državah oziroma po Evropi in po svetu. Pa če se osredotočimo na Evropsko uniji, v marsikateri članici Evropske unije so ukrepi bistveno bolj drastični kot v Sloveniji in še marsikaj drugega bi se ob tem lahko reklo. Ne govorim, da so ti ukrepi prestrogi, seveda vsaka vlada, vsaka država se, verjamem da, odloča po svojem vedenju, da ravna najbolje, želim pa poudariti to, da je slovenska vlada k temu problemu, epidemiji oziroma koronakrizi, pristopila strateško, naredila projekcijo, kakšni ukrepi bodo sledili po fazah. Res je, da nacionalna javna televizija tega ni prenašala, pa vendarle sem prepričan, da si je večina državljank in državljanov vendarle to novinarsko konferenco predsednika Vlade ogledalo in se seznanilo z najbolj aktualnimi informacijami glede, lahko rečemo tudi, trenutno najbolj aktualne javne teme. Dovolite mi, da se dotaknem tudi aplikacije Ostani zdrav. Jaz srčno upam, da vsi, ki danes tu sedimo, da imamo to aplikacijo že naloženo. Jaz osebno sem si jo naložil takoj, ko je bila dostopna, in to tudi javno objavil, predvsem s tem razlogom, da sem morda koga pa vendarle spodbudil, da je enako storil. Gre za odgovorno ravnanje. Gre za to, da postavimo preventivo pred kurativo. Včeraj je bilo 707 novookuženih, danes 745. Bojim se, da bodo te številke še naraščale. Želim si, seveda, da ne, vendar realistično je pričakovati, da se bo to v prihodnjih dneh tudi dogajalo. In s tem bomo račun za neodgovorno ravnanje nekaj posameznikov ali pa nekaj posameznih skupin plačali, poravnali vsi državljani in državljanke Republike Slovenije, pa čeprav sem prepričan, da velika velika večina ravna odgovorno, ravna preventivno in dosledno upošteva ukrepe vlade in NIJZ. In ne samo zato, ker sta to vlada ali pa NIJZ rekla, ampak zato, ker so to osnovne stvari, ki mislim, da jih vsak izmed nas razume. Kljub vsemu pa se je danes pravzaprav v tej dvorani zgodilo nekaj prav posebnega, kajti če je posameznik, ki se je pred, recimo, dobrim mesecem dni tako krčevito upiral nošenju maske, nenazadnje tudi na sami seji Državnega zbora masko snel, pa potem dober mesec dni nazaj, če se prav spomnim, 11. septembra, na seji Odbora za finance zavrnil masko, ko sem mu jo prinesel, pa jo danes nosi, za kar sem v bistvu zelo vesel, ker je to en tak korak in pa spodbuda državljankam in državljanom, ki spremljajo našo parlamentarno diskusijo, da bodo tudi tisti posamezniki in posameznice ali pa neke skupine, nek določen odstotek prebivalstva, ki se ukrepov ne drži, tudi v tem ravnanju, ki ga, lahko rečem, da spodbujam, da bodo nosili maske. Se pravi nekdo, ki prej maske ni nosil, pa jo sedaj nosi, to je zagotovo za pohvaliti, spodbuditi takšno ravnanje. Verjamem, da bo takšnih primerov v prihodnjih dneh, ki bodo zelo pomembni za našo državo, še več. Tako da je prav, da dobre stvari tudi pohvalimo. Pred nekaj 10 minutami je s strani opozicije, s strani gospoda Židana, prišla pobuda, da dajmo vsi nositi maske, dajmo se držati ukrepov. Tako da vidimo, da tudi glas razuma pa vendarle tudi v nekaterih delih opozicije obstaja, kar je zelo spodbudno. Nošenje maske, ohranjanje ustrezne distance, higiena kašlja, da če se ne počutimo dobro, da ostanemo doma, da omejimo stike − to so neke osnovne vrline, ki mislim, da smo se jih v zadnjih nekaj mesecih nalezli, če se v tem žargonu morda izrazim. Predvsem pa, da se vedemo s tem odgovorno do sebe in do drugih. Kajti prepričan sem, da to tudi velika večina počne, res pa je, da lahko že nekaj posameznikov skokovito poslabša epidemiološko sliko države, in to se v teh dneh žal tudi dogaja. Konec koncev smo za javno zdravje odgovorni vsi. Boj proti covidu pa je naš skupen boj. Pa imamo lahko enaka stališča, različna stališča, različne poglede, prav je, da imamo različne poglede, ampak to je naš skupen boj in tudi sam uspeh je pravzaprav odvisen od nas vseh. Spoštovane in spoštovani! Svojo razpravo bom zaključil nekako z navezavo na tisto, kar se je dogajalo v uvodu današnje 46. izredne seje Državnega zbora, in izrekel besedno zvezo svoboda govora. To besedno zvezo, danes se je ilustrativno pokazalo, nekateri uporabljate ali pa uporabljajo izključno takrat, kadar je treba omejevati svobodo nekoga drugega, torej v popolnoma napačnem oziroma drugačnem kontekstu, kot naj bi se svoboda govora uporabljala. Spoštovane in spoštovani, mene ni sram za svoje besede, prav tako stojim za svojimi dejanji. Želim in upam, da tudi ostali, ki sedite v tej dvorani, spoštovani sodelavke in sodelavci, imate enaka stališča do teh dveh elementov, kajti potem res ne sme biti problem, da ljudje to vedo in vidijo, in tukaj enostavno ni nobenega problema. Če pa v tem je problem, potem je pa tisto jedro, tista prava težava nekje povsem drugje. Spoštovane in spoštovani, osebno bom protikoronapaket številka 5 podprl, ki je finančno težak preko 400 milijonov evrov, iz človeškega vidika pa sem prepričan, da je vreden še mnogo več. Naslavlja slovensko zdravstvo, slovensko gospodarstvo, naslavlja državljanke in državljane Republike Slovenije in ne naslavlja elit, ne naslavlja bank, kar očitno nekatere, ki ste danes zbijali, ki ste tolkli po parlamentarnih klopeh, zelo moti."
1,ParlaMint-SI_2021-05-14-SDZ8-Izredna-73.u6,SDS,0.611328125,2021-05-14,0.26858434081077576,"Hvala lepa še enkrat. Varstvo prebivalstva pred nalezljivimi boleznimi obsega sistem družbenih, skupinskih in posamičnih aktivnosti ter ukrepov za njihovo preprečevanje, obvladovanje, zdravljenje in odstranjevanje njihovih posledic. Vsakdo ima pravico do varstva pred nalezljivimi boleznimi ter hkrati dolžnost varovati svoje zdravje in zdravje drugih pred temi boleznimi. Država pa je dolžna v takšnih primerih zaščititi prebivalstvo na način, da uvede vse potrebne ukrepe. In ravno to tudi izvajamo. Karantena je protiepidemični ukrep in jo moramo v tem smislu tudi razumeti. Gre za enega najstarejših in učinkovitih ukrepov za preprečevanje širjenja nalezljivih bolezni. Pojav novih različic virusa SARS-CoV-2 predstavljajo veliko nevarnost za hitrejše širjenje okužb. Zato je nujno striktno upoštevanje epidemioloških navodil, ko gre za osebe, ki so bile v stiku z okuženo osebo ali prihajajo iz ogroženih območij, da ostanejo v karanteni na domu na način, da niso v stiku z osebami, ki niso člani njihovega gospodinjstva. Novela, ki jo danes obravnavamo, tako uvaja karanteno na domu in nadzor nad njenim izvajanjem. Eden od ključnih ciljev je sodobneje opredeliti obveznost posameznikov zaradi zagotavljanja splošnega varstva prebivalstva pred nalezljivimi boleznimi. Zakonska novela tudi določa nujne evidence, potrebne za nadzor ter spremljanje ukrepa, in določa neizvajanje karantene na domu kot prekršek. Podobne rešitve imajo tudi države v naši soseščini, denimo v Nemčiji so dopolnili Zakon o varovanju in preprečevanju nalezljivih boleznih pri ljudeh, ki opredeljuje zaščitne ukrepe za preprečevanja širjenja covida-19. Med ukrepi je tudi prepoved izhoda iz stanovanja. Zakon tudi določa, da se posameznike ali ustanove, ki kršijo določila zakona oziroma zaščitne ukrepe, kaznuje z denarno kaznijo. Za določene kršitve zakon celo določa tudi zaporno kazen, na primer za namerno širjenje nalezljive bolezni. Novela zakona z izvajanjem karantene na domu, ki jo danes obravnavamo, pri katerem se oseba, ki je bila v visokem tveganju z okuženo osebo ali prihaja iz območja visokega tveganja za okužbo, osami za čas najdaljše inkubacijske dobe bolezni, tudi zagotavlja, da se nalezljiva bolezen ne širi v delovnem okolju, kar je tudi pomembno za naše gospodarstvo. Predlagane zakonske rešitve bodo prispevale k boljšemu obvladovanju nalezljivih bolezni in s tem k javnemu zdravju prebivalstva Slovenije ter vzdržnosti zdravstvenega sistema. Ob vsem tem, spoštovani, pa tudi danes ne pozabimo na cepljenje, ki bo odločilno pripomoglo, da bomo zopet v polni meri zagnali vsa področja življenja in se vrnili nazaj v prihodnost. Hvala lepa."
1,ParlaMint-SI_2021-05-14-SDZ8-Izredna-73.u38,SDS,-0.97412109375,2021-05-14,0.01795950159430504,"Hvala lepa za besedo, predsedujoča. Prvi krog razprave je za nami, pa vendar če bi še enkrat zavrteli te razprave, bi lahko hitro ugotovila, da pravzaprav s samim predlogom zakona nimajo kaj dosti oziroma niso imele kaj dosti. Jaz se vedno znova, tudi v kakšnem družinskem ali prijateljskem krogu, pogovarjam z ljudmi in se sprašujemo, kaj pravzaprav vodi posameznike oziroma kaj jih vodi k temu, da vidijo vse negativno, črno, vsi so sovražniki, če ne notranji pa zunanji. Kaj je s temi ljudmi, da je v njih taka zagrenjenost in sovraštvo? To se tudi jaz velikokrat sprašujem. Sovraštvo je eno najmočnejših čustev in zagotovo, če politiko preveva sovraštvo, se moramo resno vprašati, saj pri takšnih trenutkih ne pomaga niti ustava več, tudi zakoni ne. Ker ko sovraštvo dobi krila, takrat ni poti nazaj. Ampak pustimo to. Gremo k noveli zakona. Izredno slabo je, če določen del politike o vseh ukrepih, ki se sprejemajo v tej državi za zaščito prebivalstva, zato da se ne širi epidemija, pandemija, se pravi nekaj, kar ni samo v naši državi, ampak tudi širše, da se vsak ukrep ocenjuje kot neko zlo, negativen, nepotreben [[…]]Seveda to vedno potem za nazaj; da ta ni nič prinesel, ta ukrep ni nič prinesel, na drugi strani pa se kar z nekim delnim nasmeškom šteje število obolelih ali pa celo umrlih. Poglejte, karantena je samo eden od epidemičnih ukrepov in nesramno je, da nekdo operira s karanteno kot ukrepom, da se želi nekomu jemati človekove pravice in da se ga zapira. To je ukrep, ki je v nekem trenutku potreben, tak ukrep so že poznali v preteklosti, na tak način so se tudi pomagali zoper posamezne nalezljive bolezni, hude bolezni, številni so umirali. Seveda pa karantena ni edini ukrep. Hvala bogu imamo že cepivo, ki je videti, da je učinkovito, in upam, da bo tudi kos različnim oblikam ali različicam, za katere nekako slišimo, da prihaja žal tudi v našo državo. Se pravi, upamo lahko, da bomo s precepljenostjo tudi kos tej epidemiji. Ampak ukrepi se niso sprejemali zato, da bi se ljudem nekaj jemalo, ampak da bi se jim v bistvu pomagalo, da se celotni družbi pomaga boriti zoper ta virus. Izrečeno je bilo, da se epidemija izrablja za prevzem oblasti. Saj se hecate! To je izrekla kolegica Violeta Tomić. Vi dobro veste, kako je potekala ta menjava oblasti, ampak nehajte že očitati tej oblasti, saj je sestavljana iz strank, ki so dobile svoj volilni rezultat na volitvah in tako kot vi vseskozi govorite, da imate podporo. Oprostite, Violeta Tomić, ampak mi smo zmagali na volitvah. Število mojih glasov je, ne vem, ene petkrat večje kot vaše, to tako je. Bili ste špicenkandidat neke politične opcije v Evropi, pa veste, kaj se je z vami zgodilo na evropskih volitvah. Tako da nehajte vseskozi operirati z nami kot nekimi sovražniki, sovražno stranko, nesposobnežih, šalabajzerjih in tako naprej. Najhuje pri vsem tem pa je, da vidim, da niti amandmajev niste pogledali. Kolega Kordiš govori še o situaciji, ko je Zakonodajno-pravna služba dala pripombe na amandmaje, še preden smo jih obravnavali na odboru in ki jih imamo danes. Vsi ti sledijo mnenju Zakonodajno-pravne službe. In zato se amandmaji tudi vlagajo, da se zakon izboljšuje. Enkrat vam ni všeč, ker se amandmaji vlagajo, da se zakon izboljšuje, drugič spet govorite o tem, da ne naredimo nič, da bi bil zakon boljši. Te stvari so se uredile in jasno se je sledilo Zakonodajno-pravni službi in se je na ta način tudi predlog zakona izboljšal. Ampak nehajte s temi šalbajzerji in tako naprej. Še najmanj pa s strani tistih, ki so lajkiči totalitarcev."
1,ParlaMint-SI_2021-02-15-SDZ8-Izredna-61.u223,SDS,-0.9853515625,2021-02-15,0.029111219570040703,"Hvala, spoštovani predsednik, za dano besedo. Kolegi in kolegice, vsem skupaj lep pozdrav! V enem smislu je ta točka brezpredmetna, kajti nastala je samo zaradi enega razloga – nekonstruktivna brezupnica oziroma konstruktivna nezaupanica oziroma vse za reševanje vojaka Karla Viktorja Erjavca oziroma vse v lovu za 46. glas. In kot je nekdo zapisal na družbenih omrežjih, ne morejo pripeljati mrtvo bolnih, želijo pa prisiliti bolne, da glasujejo. V SDS smo že spomladi opozarjali, da pri tajnem glasovanju lahko nastanejo problemi, pa se je taista opozicija muzala in ni hotela slišati teh predlogov. Sedaj pa taista opozicija pravi, da takrat niso vedeli, da zna ta epidemija trajati tako dolgo. Ko nekateri opozarjamo, da je poslovnik pomemben akt, ga drugi vzamejo v roko le takrat, ko ga sami nujno potrebujejo. Če želimo kaj zakomplicirati, smo Slovenci verjetno med svetovnimi prvaki. V Poslanski skupini SDS nismo podprli predloga za spremembo poslovnika, ker bi same spremembe odprle več vprašanj, kot pa dale odgovorov. Na to je opozorila tudi Zakonodajno-pravna služba, citiram, »bistveno izhodišče tajnega glasovanja sta tajnost in svoboda odločanja« ter »predlagane spremembe bistveno odstopajo od temeljnega načina delovanja parlamenta in veljavne poslovniške ureditve«. Da bi znalo glasovanje, kot ga je predlagala opozicija, zakomplicirati, je navedeno tudi iz postopkov, ki jih je napisala nacionalna inštitucija za javno zdravje, ki predlaga takšne in drugačne ukrepe in postopke. V Poslanski skupini SDS smo prepričani, da bi s temi postopki naredili pravo štalo. Kot je bilo rečeno na odboru, verjetno bi se tudi skregali, koliko ljudi v posamezne komisije, koliko komisij in ostale zadeve, o katerih se verjetno nikoli ne bi zedinili, še manj pa bi se o njih zedinili z dvotretjinsko večino. Tudi takšne zadeve, kot je, da naj bo izpolnjena glasovnica 42 ur v karanteni. Da ne opozarjamo na to, kar je Nacionalni inštitut za javno zdravje omenil – kaj bi se moralo zgoditi, če bi bila posamezna oseba, torej poslanec, v bolnišnici in kako bi bilo potrebno ravnati? Verjetno bi se tajna glasovanja zavlekla ne pozno v noč, ampak za dva, tri ali celo štiri dni. Spremembe poslovnika se po navadi odpirajo s tresočo roko, ne pa v ihti reševanja samo trenutnega, aktualnega problema, ki je pred dobrimi 15 minutami tudi odpadel. Pred nami je tudi mnenje raziskovalnega centra Državnega zbora, ki je v začetku februarja pripravil raziskovalno nalogo, in glejte, 25 evropskih držav ne pozna tajnega glasovanja izven parlamenta. Samo Grčija, Estonija in v nekakšni svoji izvedbi to pozna tudi Evropski parlament, ne v takšnem pojavu, kot so ga želeli prikazati predlagatelji, ampak glasujejo po tako imenovani e-pošti, kjer pa vemo, da so osebni podatki in vse ostalo dvomljivega izvora, ali je to res tajno ali ni. V Poslanski skupini SDS se sprašujemo, zakaj bi odpirali neko vprašanje, ki daje več novih vprašanj, kot poda odgovorov. Drugič moramo poslovnik spreminjati s tresočo roko in ne glede na to, ali ga trenutna opozicija potrebuje v svojem skoku na oblast. Hvala."
1,ParlaMint-SI_2020-11-25-SDZ8-Izredna-49.u215,SDS,-1.0,2020-11-25,0.32007312774658203,"Hvala. Če je kaj grozljivka v tem trenutku, vprašajte recimo mariborski klinični center. Polne so postelje, polne so bolnice, ljudje umirajo. In tukaj gre za ogrožanje življenja ljudi. Koliko pa stane zdravljenje enega človeka, ki je en mesec priklopljen na ventilator, ker ga neki brezvestneži tamle okužijo, ker izberejo tak način protesta, ki je v nasprotju z zakonom in ki ogroža vse soljudi? Nihče nima pravice ogrožati življenja in zdravja soljudi. Za to v resnici gre. In vse, kar ste izrekli, v celoti zavračam in glasoval bom proti."
1,ParlaMint-SI_2020-04-02-SDZ8-Izredna-33.u40,SD,0.69189453125,2020-04-02,0.07359493523836136,"Hvala lepa. Dovolite mi, da se tudi v imenu poslanske skupine na začetku zahvalim vsem požrtvovalnim ljudem, ki v teh težkih časih rešujejo življenja, ki skrbijo, da država funkcionira, in samo ena enostavna beseda – moj poklon. Pred nami je drugi protikorona paket za pomoč ljudem in gospodarstvu. Da so cilji zakona jasni, so že ekonomski strokovnjaki povedali, ko so svoje smernice predstavili in so rekli nekako takole: ohranjanje delovnih mest, pomoč samozaposlenim, izboljšanje likvidnosti podjetij, pomoč ljudem, ki se jim bodo zmanjšali prejemki. To je takrat bilo zelo jasno. Danes pa vidimo, da so cilji ostali isti, poti do teh ciljev pa v bistvu žal ne. To se je izkazalo že ob prvih kritikah, da bodo podjetja in posamezniki do pomoči zaradi zakompliciranih postopkov težko prišli in da bo potrebno nekaj spremeniti v tej zakonodaji. Mi žal nismo bili uspešni pri temeljnih spremembah, pri naših amandmajih. Če vam samo povem, 22. člen, ki je ključen za to, da bodo ljudje dobili to samopomoč ali pa podjetja dobila pomoč, je zelo nejasno zapisan, tudi zaradi specifik samih podjetnikov. In pa še, kar me bolj skrbi za naprej, je demotiviran za to, da bi podjetniki po tej krizi lahko boljše poslovali. Premalo se je poslušalo dobronamerna opozorila sindikatov. Premalo se je poslušalo dobronamerna opozorila obrtnikov, gospodarskih združenj in pa tudi posameznikov, ki opozarjajo na pasti in pomanjkljivosti tega pomembnega zakona. Kaj je še jasno? Da govorimo o treh milijardah vredne pomoči. To je nenormalno veliko denarja. Vrednost treh milijard pa se lahko hitro razvodeni, če ne bomo targetirali pravih ciljev. Še več, v tem primeru bo potrebno še veliko več denarja, če bodo te napačne odločitve sprejete v teh dneh. S sprejetjem treh milijard vrednega paketa v bistvu fiskalnega pravila več ni, kar pa ne pomeni, da ne sme biti tudi kontrole nad razporejanjem tega denarja. In zato mislimo, da je treba vzpostaviti vse mehanizme, da bomo tudi v opoziciji vedeli, kam s temi velikimi denarji. Tri milijarde vreden paket je zaobjel nabor, ki je šel po tej logiki: vsega po malem, ne pa pomoč vsem. To pomeni, da so določene skupine deležne pomoči, določene pa ne, kot so na primer študenti, prekarni delavci, del upokojencev, del ljudi, ki so v socialni stiski, in tako naprej in tako naprej, tu bi lahko našteval še kar nekaj časa. Zmotilo pa je mene osebno nekaj, na kar moramo biti pozorni – večja vloga bank pri pomoči. V banke smo nedolgo nazaj vlagali milijarde. Danes je čas, vsaj mislim si, da bi banke aktivno pristopile k pomoči ljudem, ki so prišli v stiske. Upam, da se tega zaveda tudi Vlada. Vendar je Vlada naredila ravno nasprotno. Ko je že v prejšnjem zakonu, prvem zakonu, na nek način opozorila na to, da je treba tudi banke vključiti v to reševanje, je, zanimivo, v tem drugem paketu povozila vse tiste člene za nazaj in v bistvu omogočila bankam, da bodo lahko v teh časih krize, ko bodo zamrznile kredite, še vedno računale svoje obresti. Kar se mene tiče nenormalno. Pozabila je lokalne skupnosti, ki so v prvi bojni liniji, poleg zdravstva seveda, s to hudo boleznijo. So pa ostale same s svojimi stroški, same v svoji organizaciji in same v svoji popotrebni dejavnosti. Ne bo dovolj, da se nanje spomnimo samo takrat, ko sprejemamo ZIPRS in ko govorimo o povprečninah, temveč sedaj, ko krvavo potrebujejo sredstva, da prebrodijo to krizo, ki je v bistvu same niso vzpostavile. Zato občine ne potrebujejo naše zahvale, potrebujejo pa sredstva, da bodo lahko pomagale občanom. Potem nalagamo, da je treba zdravstvo plačevati. Se strinjam. V bistvu pa ne povemo, kako bomo v zdravstvo nalili svež denar [[izklop mikrofona]]"
1,ParlaMint-SI_2020-05-25-SDZ8-Redna-17.u256,SD,0.52099609375,2020-05-25,0.9934309124946594,"Hvala lepa, podpredsednik, za besedo. Spoštovani minister! V času epidemije covida-19 se je izkazalo, da imamo v Sloveniji relativno dober zdravstveni sistem, ki nam ga celo zavidajo marsikatere razvitejše države. Predvsem zaradi tega, ker so se zdravstveni delavci v javnem zdravstvenem sistemu odlično odzvali, koordinirali in se soočali z vsakodnevnimi težavami, ki so prizadele z virusom covid vse. Torej univerzalni in dostopni javni zdravstveni sistem je ključen element stabilnosti zdravstvenega sistema, ki ga moramo ohranjati, in po večletnih ugotovitvah za javno zdravstvo tudi nameniti absolutno več sredstev. A nesporno dejstvo je, da je prav zdravstvena blagajna v tem času najbolj obremenjena, na kar vas že od vsega začetka sprejemanja protikoronskih zakonov opozarja direktor Zavoda za zdravstveno zavarovanje Slovenije gospod Sušelj. Po zakonu o interventnih ukrepih gredo v breme Zavoda za zdravstveno zavarovanje nadomestila od dela zaradi bolezni ali poškodbe od prvega dne bolezni, kar bi naj sicer vlada zagotavljala iz proračuna, a povečani odhodki Zavoda za zdravstveno zavarovanje niso pokriti iz proračuna države. Skrbi me, da vse do danes vlada ni spremenila obsega izdatkov za zdravstveno blagajno. Posledično je zaradi tega skrb vzbujajoča napoved, katere smo bili deležni v zadnjem času, da bo nov način dela v zdravstvu zato terjal tudi več denarja, ki ga Zavod za zdravstveno zavarovanje ne bo mogel zagotoviti; in v okviru nujne reforme zdravstvenega zavarovanja je pričakovati zmanjšanje pravic iz obveznega zdravstvenega zavarovanja. Prikrajšani bodo najranljivejši, saj si bodo storitve po teh okvirih lahko privoščili zgolj in le tisti, ki bodo storitve tudi plačevali. Napoveduje se, da se bo odvzela, prvič, pravica do prevoza, ki je izjemno izjemno pomembna, predvsem za najšibkejše in najranljivejše skupine ljudi, posebej za tiste, ki nimajo prevoza in so brez sorodnikov; drugič, okulistični pregledi in sofinanciranje očal, ki naj bi bilo ukinjeno; še grozljivejše napovedi se napovedujejo na področju bolnišničnega zdravljenja, kjer naj bi se ukinili plačani obroki; in četrto, napoveduje se, da se bo odraslo zobozdravstvo povsem privatiziralo. Zdravstvo je ključ socialne varnosti, zato me, spoštovani minister, zanima: Kdaj in od kje boste zagotovili dodatne finančne vire, da bo v prihodnje zdravstveni sistem finančno vzdržen, stabilen ter košarica osnovnih zdravstvenih storitev ostala v vsaj enaki višini kot danes? Hvala za odgovor."
1,ParlaMint-SI_2021-04-23-SDZ8-Izredna-71.u68,SD,0.453125,2021-04-23,0.9938260316848755,"Hvala lepa, podpredsednik, za besedo. Spoštovani minister, kolegice in kolegi! Država bo v tem letu definitivno še naprej v primežu epidemije in potrebne bodo še naprej intervencije, zato seveda razumem tudi to, da bo potrebno še bolj dajati tudi državno pomoč ljudem, ki so bili v tem času najbolj prikrajšani. Absolutno pa še bolj podpiram prizadevanje za hitro okrevanje in uspešno prilagoditev novim razmeram in da se čimprej vrnemo v normalo, torej v odprtje vseh lokalov, namestitvenih objektov, gostinskih lokalov. Gostinci in turizem nas pozivajo, pustite nam delati, pozivajo, upoštevali bomo ukrepe, ne uničujte več panoge, dovolj je že uničenih družb, dovolj je že uničenih delavk in delavcev. Ampak ali ta vlada dela v tej smeri, da preneha z uničevanjem panoge? Napačne odločitve in ukrepi, ki ne rešujejo krize, ampak vse kaj drugega, seveda povečujejo tudi odhodke proračuna. Vse odločitve, ki smo jih sprejemali do sedaj, bomo morali seveda plačati v prihodnjih letih. Te odločitve ne bomo plačevali samo mi, vendar jih bodo plačevali naši otroci, vnuki pa upam, da ne še kdo drug. In ko so se gostinski in turistični delavci včeraj ponovno razveselili odpiranja namestitvenih objektov, se je pojavilo, glej ga zlomka, le do 30 namestitvenih enot, in to za tiste goste, ki bodo se testirali, ki so preboleli covid, ki so bili cepljeni. In kdo je ta populacija ljudi? Cepljena populacija − gre za starejše ljudi in tiste, ki prihajajo iz rizičnih skupin. Velika večina izmed teh se žal teh namestitvenih enot ne bo mogla in se jih ne bo posluževala. In ob takšnih omejitvah, kot so navedene sedaj, se veliko državljank in državljanov sprašuje in tudi upravičeno, ali so nagrajeni zato, da so bili več kot leto dni bili zaprti za svoje zidove, se niso družili, upoštevali vse ukrepe in hvala bogu ti ljudje niso zboleli, ja, in sedaj na vrsti za cepljenje pa še vedno niso. Pri tem se še vedno pozablja, da je cepljenje prostovoljno. Zakaj torej je pogoj za obisk namestitvenih objektov potrdilo o cepljenju, potrdilo o prebolevnosti ali pa celo testiranje. Na elektronska sporočila sem danes dobila kar nekaj vprašanj, ali so zdaj to drugorazredni državljani. Potem se še je pojavilo vprašanje, ja, kaj pa je potem v večstanovanjskih objektih, stavbah, kjer lahko imamo več kot 30 stanovanj pa še v tistih stanovanjih živi več ljudi. Ali to pomeni, da je tudi v teh objektih preveč ljudi? Eden mi je postavil hipotetično vprašanje in vprašal, ali se bo moral zdaj zaradi tega, ker je v stanovanjskem bloku 54 enot, potem iz tega izseliti. Zdaj bom pa navedla še bolj neumno zadevo in banalno zadevo. Gost, ki bo šel v namestitveni objekt, ali se bo moral testirati, cepiti [[…]] [[oglašanje iz dvorane]] Ne me prekinjati, zaradi tega, ker bom povedala, kje bodo tukaj vzroki. Se bo moral testirati. Kaj pa v naš parlament? Koliko nas poslancev je cepljenih? Koliko se testiramo? Kolikokrat smo bili testirani? Pa nas je tukaj več kot 30, 90, pa še vso strokovno osebje. Ali smo mogoče vsi celo preboleli covid? Ampak seveda, to je zgolj navedba. Jaz bi res predlagala Vladi, da začne gledati celotno širše, preneha sprejemati tako močne omejitvene ukrepe, ker bodo škodljive posledice tako za gospodarstvo, turizem, gostinstvo. In tukaj se začne odlok proračuna. Če se zavedamo, kaj se bo zgodilo s temi, da si pač želijo odpreti namestitvene enote, hotele do 30 enot, seveda se vpraša, ali bodo sploh likvidni. Zagotovo ne, ne bo do tega prišlo, ker enostavno ne bodo mogli odpreti namestitvenih objektov, saj ob namestitvenih objektih ob odprtju morajo uporabiti vse resurse, da se lahko zagotovi vse potrebno za goste, ki bodo prihajali. Pa tudi odpiranje objektov ne gre od danes na jutri. Torej bodo še naprej žal na plečih države, žal na plečih teh PKP. Ali se zavedamo vsi skupaj, tako vlada kot tudi mi tukaj, kakšne bodo dolgoročne posledice z nepremišljenimi odločitvami, ko se bo seveda, in kaj kmalu se bo to tudi zgodilo, povečala stopnja brezposelnosti, posledično s tem se bodo zmanjšali davčni prilivi, zmanjšali se bodo prispevki v pokojninsko blagajno, v zdravstveno blagajno, povečali pa se bodo socialnovarstveni transferji. Posledice bodo nepopisne, nekaj jih bomo že sledili v tem letu, vprašanje pa, kaj bo v prihodnjem letu in v prihodnih letih. In ja, danes smo že kar nekajkrat povedali, da ta vlada ne bo zmanjševala pokojnin. Ja, seveda, verjamem, da tej vladi ni v interesu, da se bodo zmanjšale pokojnine, vendar v naslednji vladi, kakršnakoli pač bo, pa mi verjemite, ukrepi na področju uravnoteženja javnih financ bodo nujno potrebni. O tem je kolega Pogačnik že v prejšnjem mandatu govoril, da bo že mogoče do kakršnihkoli ukrepov za uravnoteženje javnih financ prišlo v tem mandatu, ampak, hvala bogu, smo bili v času konjunkture, vendar je situacija v časi epidemije pokazala ponovno vse pasti tega proračuna. In ja, ko že danes pogledamo in v prvih dveh mesecih beležimo primanjkljaj 633 milijonov evrov, na kar je največ vplival državni proračun, ki je pa izkazoval primanjkljaj v višini celo 659 milijonov, nekaj čez 659 milijonov evrov. Samo v mesecu marcu tega leta se je pa primanjkljaj državnega proračuna povečal za 600 milijonov evrov. Po začasnih podatkih v prvem tromesečju, če razpolagam s pravimi podatki, je dolg 1,3 milijarde evrov. In če še naprej želimo oziroma bomo nadaljevali s takšno politiko, omejevalnimi ukrepi, ki niso in nimajo učinka, bomo še morali pripraviti ne vem koliko PKP-jev, mogoče namesto PKP9 bo še PKP10, 12, 13, ne vem, pri katerem se bomo ustavili. Zakaj navajam? Saj gostinstvo in turizem tega ne bosta preživela, pri namestitvi do 30 enot definitivno ne in z vsemi omejitvenimi ukrepi. Sindikat gostinstva in turizma nas na to tudi globoko opozarja in tukaj smo vsi skupaj v enem začaranem krogu. Treba bo odpreti državo, seveda absolutno z vsemi možnimi, kakršnimikoli ukrepi, ampak zavedajte se, da je cepljenje prostovoljno. Prostovoljno. Ker ne moremo gosta omejiti, da bo kazal gostincu, ali ima opravljeno cepljenje, potrdilo. Mislim, jaz ne vem, če si lahko to privoščimo, mislim, tu mora država res nekaj narediti in razmišljati. Absolutno se pa strinjam s tem, da je potrebno precepiti čim širšo populacijo ljudi, ampak trenutno se zdaj pripravlja sprememba strategije cepljenja in se bodo cepili že stari nad 50 let, kar je dobro, ampak kljub temu nismo vsi potem enaki. Jaz mislim, da še vedno živimo v Sloveniji, kjer bi morali biti vsi enaki, tako kot smo enaki pred zakonom, bi morali biti enaki pred vstopi v gostinske lokale, v turistične objekte in vse ostalo. Ta vlada žal nekontrolirano troši brez kritja, brez vizije, žal zadolžujejo prihodnje generacije in nas s tem postavlja v zelo nevaren in finančno nestabilen položaj, ki nakazuje skorajšnjo politiko varčevanja na plečih ljudi, in to kar nominalno. Hvala lepa."
1,ParlaMint-SI_2021-05-14-SDZ8-Izredna-73.u10,SD,-1.0,2021-05-14,0.355678915977478,"Spoštovana gospa podpredsednica, drage poslanke, spoštovani poslanci, gospod državni sekretar s sodelavko, ostali prisotni lepo pozdravljeni! Karantena je pomemben ukrep pri obvladovanju nalezljivih bolezni, pri obvladovanju epidemij in to ne more biti sporno. Sporno pa je, da se o karanteni pogovarjamo 14 mesecev po izbruhu epidemije. To kaže, da se ne ve, kaj so prioritete v tej državi in kaj so prioritete pri obvladovanju epidemije, kar nenazadnje kažejo katastrofalni rezultati obvladovanja epidemije. Ko smo slišali, da v Državni zbor prihaja neka novela Zakona o nalezljivih boleznih, smo se vprašali, kaj v tem trenutku najbolj ne deluje. In na prvo mesto smo dali neustrezna komunikacija in informiranje državljank in državljanov, ki ni verodostojno, ki ni sistematično na način, da zbuja zaupanje z lastnim vzgledom, in ki je ves čas pod presijo političnih interesov. Torej smo pričakovali, da bo predstavljen mogoče nekoliko boljši model, kako komunikacijsko obvladovati epidemijo, da bodo prsti politike odstranjeni, pa tega v tej noveli zakona ni. Potem smo se vprašali, kaj je mogoče druga prioriteta. To je jasno, Slovenija je kakor marsikatera druga država enostavno zamudila z ugotovitvijo, da se okužbe dogajajo bolj ali manj v zaprtih prostorih. Namesto da bi motivirali državljanke in državljane, pojdite ven, jasno povedali, da je možnost okužbe zunaj minimalna ‒ nekatere strokovne organizacije celo ugotavljajo, da se v zaprtih prostorih dogodi 7 tisoč proti eni okužbi zunaj ‒, je Slovenija še kar naprej vztrajala pri striktni prehudih policijskih ukrepih izven prostorov, izrekala neustrezne, nemogoče kazni ljudem, ki so pojedli štručko skupaj s svojo družino, in uvajala ukrepe, ki jih je kasneje Ustavno sodišče razveljavilo. In zelo previdno začela razmišljati, kako obvladati aerosole ob tem, da še sedaj vladajoči ne dovolite, da bi svoje mnenje argumentirano, slišano, tako da bi učinke povedali tisti, ki to obvladajo. To so inženirji. In dobili smo nekaj pred nas, kar bi bilo pričakovano na začetku epidemije, kako bolje v tej državi izpostaviti sistem karantene. Takoj moram povedati, da v tem trenutku Socialni demokrati niti ne vemo, o čem točno se pogovarjamo, zato ker je na odboru in tudi danes bilo povedano, da po sami seji odbora so še nastajali neki dokumenti. Nam ob vsem iskanju danes v tem trenutku niso dosegljivi. Ker nam niso dosegljivi! Ali vi mislite, da je sprejemanje zakonov zasebni hobi te trenutne vlade, da poslankam in poslancem namigujete, da bomo dobili neke boljše, novejše, tokrat ustavne rešitve, in jih poslanke in poslanci ne vidimo nikjer. To je izrazita degradacija dela parlamenta, ki je nad vlado! Ta parlament izvoli vlado, obnašate pa se, kakor da ste podrejeni v celoti. In to, kar ste napisali v osnutku oziroma v predlogu, ki je nam dosegljiv, ne vemo pa, če je zadnja verzija, grobo posega v pravico do svobode gibanja, ki je zajamčena z 32. členom Ustave. Ja, ta pravica je lahko omejena na pregleden, razumljen in sorazmeren način, ampak tega v vaših predlogih ni. V vaših predlogih so rešitve, na katere je tudi Zakonodajno-pravna služba opozorila, da obstaja velika verjetnost, da so ustavno sporne s 14. členom Ustave, ki govori o enakosti pred zakonom, 2. členom Ustave, ki govori o načelu pravne države, in 22. členom Ustave, ki govori o načelu enakega varstva pravic. Torej sprejeli boste nekaj, kar bi morali sprejeti, če je potrebno, že vsaj deset mesecev prej. Ker ni mogoče opraviti resne strokovne razprave tudi tako, da strokovnjaki povedo, ali je rešitev verjetno ustavno sprejemljiva, in ker obstaja velika verjetnost, da boste ponovno ugotovili, da ste stopili čez upravni rok. In niti tokrat ne bo opravičila od vas. Tako delujete. In zato ne uspemo. Hvala vam."
1,ParlaMint-SI_2021-11-19-SDZ8-Redna-27.u246,SD,-1.0,2021-11-19,0.9906772971153259,"Gospod Moškrič, ne slabo komuniciranje, katastrofalno komuniciranje; in to ne samo na področju šolskega polja, o tem govorimo danes, ampak na področju celotne vlade. In zato so rezultati epidemije taki, kot so. Zmagovalci smo po številu smrtnih žrtev v Evropi in skoraj da ne v svetu. Zmagovalci smo po številu bolnikov v bolnicah zaradi covida-19 in zmagovalci smo po eni izmed najnižjih stopenj cepljenja. In to je samo zato, ker vlada komunicira na tak način kot vi sedaj. Tudi vi ste, gospod Moškrič, nehote spet užalili šolsko stroko, spet ste užalili ravnatelje, da ravnatelji, ki ne verjamejo v znanost in ne vem kaj. Kdo ste vi, da boste tako ocenjevali, v kaj ravnatelj verjame in v kaj ne? Žaljivi ste do konca. Ministrica, ki je spet ni v dvorani, točno isto dela. Žaljiva, podcenjujoča je do poslancev in enako funkcionira s sindikati, ki so levi za vas ali ne vem kakšni, s šolniki, z ravnatelji in tako naprej. In zato prihaja do upora. Razumljivo."
1,ParlaMint-SI_2021-11-24-SDZ8-Izredna-87.u200,SD,-1.0,2021-11-24,0.22374099493026733,"Hvala. Jaz sem vesel, da je gospa državna poslanka omenila kot kriterij nemški parlament, žal pa niste omenili zakona o nalezljivih boleznih, ki je bil te dni sprejet in bi ga morali pogledati, preden bi ta PKP10 s svojimi idejami poslali v ta Državni zbor. V nasprotju s tem, kar je nemški parlament sprejel, kot prvo. Drugo. Nobena sredstva za naslednje leto niso zagotovljena. Zagotovljena je samo neobvladljiva proračunska luknja. In pač morate priznate, naredili ste neobvladljivo proračunsko luknjo, ki nas bo vse potopila, in naslednja Vlada bo zelo zelo morala delati, da Slovenijo ponovno stabilizira. Danes govoriti, da bo možno vzeti iz blagajne, ki skrbi za zdravstvo, dati denar, ne bo možno. Jaz vam sedaj povem, da drugo leto bomo ugotovili, če bomo hoteli bolnike, ki čakajo na operacije, bolnike, ki čakajo na preglede, jim to omogočiti in plačati iz proračuna, bomo mogli neposredno zagotoviti 300 do 500 milijonov. To boste videli konec naslednjega leta. Torej, ne da so sredstva zagotovljena, zagotovljena je luknja, ki bo še večja, in tisto, kar pa vam zamerim, pa je, da enostavno ne povemo zelo jasno in glasno, potrebujemo denar za nekaj, kar ljudem moramo dati. Mi starejšim moramo dati dolgotrajno oskrbo, vendar, to vam lahko damo samo na ta način, da zagotovimo realni denar. Govoriti, da bo se znesek za financiranje iz integralnih sredstev za zdravstvo povečal, absolutno se mora. Ampak mora se zato, da bo vsak prišel do zdravnika, ko ga potrebuje. Poglejte današnje stanje, gospa državna sekretarka. Samo vaše ministrstvo je reklo, da je pri covidu angažiranih okoli 10 % zdravstvenih timov v sekundariju, torej v državnih bolnišnicah. Nam pa vse stoji, ker ni financirano, že sedaj smo na bilanci nula. Naslednje leto, ko bo pa moralo biti financirano, boste videli, masa plač plus storitve, bo primanjkljaj v zdravstveni blagajni 300 do 500 milijonov, ki jih bo moral državni proračun zagotoviti, ker to ima pa maksimalno prednost. Hvala vam."
1,ParlaMint-SI_2020-04-02-SDZ8-Izredna-33.u26,OTHER,0.85546875,2020-04-02,0.01077182311564684,"Hvala za besedo, gospod predsednik. Drage kolegice in kolegi, spoštovana vladna ekipa! Olika od mene zahteva, da se najprej v imenu Poslanske skupine Nova Slovenija – krščanski demokrati zahvalim vsem, ki v teh izjemno težkih časih za vse človeštvo v Sloveniji skrbijo, še več, pregorevajo za naše zdravje, za naša življenja in pri tem nesebično udejanjajo ljubezen do bližnjega v skladu s Hipokratovo prisego ali na mnogo drugih načinov. Hvala tudi tistim, ki so pripravljeni pomagati, ki so človekoljubi in domoljubi, pa jim je to prepovedano. Zakaj? Zato ker se en del slovenskega spektra tudi po skoraj 30 letih samostojne države boji lastne slovenske vojske in se boji lastne slovenske policije. Slovenska vojska in slovenska policija so naši sodržavljani, so naši otroci, bratje in sestre, sosedje, sorodniki. Kdo se torej boji slovenske vojske in kdo se boji slovenske policije? Zaradi takšne blokade slovenske policije in slovenske vojske je danes vsa normalna Slovenija na nogah. Trideset let po prvih svobodnih volitvah se sama po sebi ponuja logična korelacija med političnimi silami, ki danes v času grozljive epidemije onemogočajo slovensko vojsko in policiji pri pomoči ljudem, in med političnimi silami, ki jim slovenska osamosvojitev nikoli ni bila intimna opcija. Nadaljujem z zahvalami, in sicer posvetovalni skupini naših domačih strokovnjakov iz akademskega in poslovnega sveta, ki jo je imenovala Vlada in jo je vodil dr. Matej Lahovnik. Štirinajsta slovenska vlada, na katero smo krščanski demokrati ponosni in v njej aktivno delujemo za dobro naših ljudi, je praktično v 100 urah od prisege pripravila 5 interventnih ukrepov, ki smo jih sprejeli prejšnji teden in že takrat napovedali, da bomo pripravili naslednji sveženj ukrepov. In danes napovedujemo, da že pripravljamo novi sveženj ukrepov za pomoč ljudem in gospodarstvu, da bi ohranili delovna mesta, ukrepov za omilitev posledic epidemije covid-19. Ja, tudi morebitne napake iz zakona, ki ga danes obravnava Državni zbor, bomo v okviru možnega popravili. Zavedamo se, da ni mogoče sprejeti za vse poslovne subjekte in državljane idealnega zakona, še posebej ko gre za 3 milijarde in 100 milijonov evrov pomoči. Nihče iz zakona, ki daje pomoč, ni izostal namerno. Nihče ni pozabljen. V novi sveženj ukrepov za omilitev posledic epidemije bomo poskušali zajeti tiste skupine, ki so pomoči res potrebne in so nenamerno izpadle iz obstoječe rešitve. Gre za to, da rešujemo ljudi, gre za to, da rešujemo slovensko gospodarstvo, od katerega vsi živimo. To je ključni namen tega zakona. V duhu tega zakona, kar je bilo tudi s strani naših ministrov večkrat poudarjeno, je zavedanje »Kdor prvi da, dvakrat da« in še pomembno načelo »Najprej daj in potem preveri«. Spoštovani gospe in gospodje! Če ukrepov za zajezitev okužb, ukrepov, ki jih predlagajo zdravstvena stroka in seveda tudi politika, Vlada in Državni zbor, ne bom spoštovali, bomo te 3 milijarde in 100 milijonov evrov vrgli skozi okno. Dragi kolegice in kolegi, če nas je v teh dneh lahko česa strah, nas je lahko strah samih sebe. Če v teh slabih časih mi ne moremo iz sebe izvleči najboljšega, gorje, kaj nas čaka v dobrih časih. Ne gre za to, kdo bo v politični tekmi prvi, gre za to, kaj je prvo. Zdravje zagotovo. In to je ključna človekova pravica vsakega, ključna. Tisti, gospe in gospodje, ki je danes na respiratorju, ima samo eno željo – da ponovno samostojno diha in da dokončno ozdravi. Nihče v človeški družbi nikoli nima dovolj časa. Virus SARS-CoV-2 ali koronavirus ga ima na pretek. Od nas, Državnega zbora, poslank in poslancev pa je odvisno, kako bomo darežljivi s tem časom do tega nevidnega, grozljivega sovražnika, ki pobira življenje ne samo v tako imenovanih rizičnih skupinah ljudi, žal tudi med mladimi. Hvala lepa."
1,ParlaMint-SI_2020-11-25-SDZ8-Izredna-49.u194,OTHER,0.84619140625,2020-11-25,0.07988861203193665,"Hvala lepa. Lepo pozdravljeni! S šestim protikoronskim paketom, ki ga imamo danes na mizi, zagotovo želimo in zasledujemo solidarnost, zasledujemo in želimo, da se ohranjajo socialna država, delovna mesta, da se izvaja tudi pouk na daljavo, da se to omogoča, da se ohranja javno dostopno zdravstvo. Protikoronski paket številka 6 odgovarja tudi na področju dela, delovnih razmer, socialnega varstva. To, kar se mi zdi, da je zelo pomembno za delovanje same države. Pa naj povem samo nekaj, kar se mi zdi zelo pomembno poudariti. Ker sem poslušala današnje razprave, moram najprej samo odgovoriti, da vrtci v naši državi niso zaprti, da vrtci delujejo. Seveda so namenjeni tistim, katerih starši ne morejo ostati doma. Če ostanejo doma, je tudi za starše poskrbljeno, dobijo nadomestilo dohodka. Pa vendarle, ko sem sama preverila, kako je z vrtci, približno 40 % otrok še vedno obiskuje vrtce. Je pa zanimiv podatek, da vsak dan je teh otrok več v vrtcih. Se pravi, da ni res, da smo vrtce zaprli in da otroci ne hodijo v vrtce. Kar se mi zdi zelo pomembno, je to, in verjamem, da je tukaj tudi opozicija ponosna na to, da je v predlogu zakona o zdravstvenem varstvu in zdravstvenem zavarovanju rešitev, da se s 5 na 14 let zvišuje starost otroka, s katerim lahko eden od staršev brezplačno sobiva v zdravstvenem zavodu. Obenem bodo starši v času, ko sobivajo z otrokom v zdravstvenem zavodu in so zato zadržani z dela, upravičeni do nadomestila za sobivanje v višini 80 % osnovne plače. Ukrep velja do 31. decembra 2021. Verjamem, vsi smo želeli to zadevo narediti, pa vendarle, poglejte, v tem protikoronskem paketu številka 6 se to ureja. Mislim, da smo skupaj z opozicijo lahko tukaj zadovoljni, da smo rešili tiste, ki so dejansko najšibkejši v naši družbi. Lahko rečem glede Zakona o delovnih razmerjih na tem področju, da se poenostavlja prijava dela na domu, saj bodo delodajalci na Inšpektorat za delo elektronsko posredovali zgolj podatke o delodajalcu, podatke, ki se nanašajo na delavca, ki bo opravljal delo na domu, in morebitno tveganje delavca pri upravljanju dela na domu. Vemo, da je veliko števila okužb ravno na delovnem mestu, zato pozdravljam in pozivam tudi delodajalce, ki imajo možnost, da delavcem omogočijo delo na domu, da se poslužujejo tega ukrepa, ki je nenazadnje primeren in dober tudi za poslovanje samega podjetja kakor tudi za zaposlene. Če grem naprej, lahko rečem, da pozdravljam tudi ukrepe na področju gospodarstva in kritje fiksnih stroškov, kar pomeni, da bodo podjetja tudi s to pomočjo mogoče nekoliko lažje prebrodila te težke čase. Ne morem mimo tega, da ne bi rekla, da protikoronski paket številka 6 omogoča dodatne finančne spodbude ali pa sredstva za področje zaščite, reševanja in pomoči. Vpoklicanim pripadnikom civilne zaščite, ki naloge opravljajo nepoklicno, vpoklicanim državljanom prek pristojnega centra za obveščanje in prostovoljcem, ki opravljajo naloge zaščite, reševanja in pomoči, pripada dodatek za izpostavljenost, nevarnost in posebno obremenitve v višini do 30 evrov dnevno, ki je oproščen plačila davkov in prispevkov. Zdi se mi, da je to zelo pomemben podatek, da civilna zaščita pomaga na terenu, pomaga lokalnim skupnostim, pomaga javnim zavodom, domovom za starejše občane, ki se srečujejo z epidemijo v samem zavodu. Tukaj mislim, da je treba razumeti, da civilna zaščita zelo veliko pripomore, in se mi zdi, da jih v tem paketu tudi prepoznamo. Seveda so tudi začasni ukrepi na področju kmetijstva, gozdarstva in prehrane izjemno pomembni, saj bodo nosilci kmetijskih gospodarstev in nosilci dopolnilne dejavnosti na kmetiji, ki imajo zaradi posledic virusa covid izpad dohodka, lahko tudi to še naprej uveljavljali. To se mi zdi, da je zelo pomembno z vidika samooskrbe, da tudi damo spodbudo in pomoč tistim, ki dejansko pridelujejo hrano. Kar se mi zdi zelo pomembno, je, da so upravljavci lovišč oproščeni plačila letne koncesijske dajatve za leto 2020 v višini 50 % oziroma za delež, ki je prihodek proračuna Republike Slovenije v skladu z zakonom, ki ureja divjad in lovstvo. Ministrstvo, pristojno za divjad in lovstvo, Zavodu za gozdove Slovenije zagotovi nadomestilo za izgubljeni prihodek lovišč s posebnim namenom. V tem protikoronskem paketu je veliko dobrega, tudi brezplačni topli obroki za učence in dijake do tretjega dohodkovnega razreda. Ta vlada rešuje situacijo in prepričana sem, da jo bo tudi v prihodnje. Hvala."
1,ParlaMint-SI_2020-03-19-SDZ8-Izredna-32.u22,OTHER,0.744140625,2020-03-19,0.9940574169158936,"Hvala za besedo, predsednik. Spoštovani prisotni! Koronavirus nas je trdo postavil na realna tla. Glasno je pokazal na izjemen pomen javnega zdravja za normalno delovanje in življenje. Javno zdravje je ena največjih civilizacijskih pridobitev in skupna človeška vrednota, ki je temelj socialnega in gospodarskega razvoja sodobne družbe. Kakor lahko vidimo iz sedanjih, ponekod tudi precej kaotičnih razmer, na javno zdravje poleg bioloških dejavnikov in oblike zdravstvenega varstva močno vplivajo tudi socialne, kulturne, tehnološke, psihološke, demografske, politične in civilizacijske razmere posamezne skupnosti. Posledice pandemije in ukrepi za njeno zajezitev pa ne posegajo le v zdravje in socialno življenje ljudi, temveč tudi v temelje gospodarskega delovanja in razvoja. Te posledice so ponekod že krepko vidne v panogah gostinstva, turizma, trgovine. In tu se moramo kot družba izkazati na vseh področjih – kot stroka, politika, mediji, državljani. V tej situaciji je nujno treba pomagati gospodarskim subjektom, zaposlenim in samozaposlenim, da preživijo in se ohranijo. Vemo, koliko naporov in let trdega dela je potrebno, da nek gospodarski subjekt zaživi. Velika škoda bi bila, če kot družba ne poskušamo preprečiti njihovega zamiranja. In eden od ukrepov je pred nami – interventni zakon, katerega namen je prispevati k ohranitvi delovnih mest v podjetjih, ki poslujejo v prizadetih panogah, in sicer z delnim povračilom izplačanih nadomestil plač za delavce, ki začasno nimajo dela, in oprostitev plačevanja prispevkov samozaposlenim. V poslanski skupini SAB menimo, da so ukrepi za razbremenitev delodajalcev in samozaposlenih, ki so najranljivejša skupina, absolutno potrebni. Ljudem je treba pomagati. Človeški viri so namreč temelj našega delovanja in razvoja. Posebej glede na demografsko sliko z zmanjševanjem deleža aktivnega dela prebivalstva postaja človeški kapital še toliko bolj dragocena družbena dobrina, ki jo je treba obvarovati. In ravno to naj bi bil namen tega zakona – varovanje zaposlenih in podjetij. Poskrbimo, da bo to res. Pomen zaposlenih pa ni samo v proizvodnji, temveč tudi v kupni moči. Ker sami ne proizvajamo tistega, kar potrebujemo, kupujemo. S tem se ustvarja povpraševanje, kar je osnova za ponudbo in gospodarsko dejavnost. Tu je še varčevanje za dražje nakupe ali kasnejšo porabo, ki je osnova finančnega sistema. Privarčevani denar pa ne leži, temveč ga finančni posredniki, banke, skladi, zavarovalnice in tako dalje v vmesnem času posojajo tistim, ki ga potrebujejo za vlaganje. S tem se ustvarja kompleten krogotok, ki poganja denarno ekonomijo, delo, poraba, varčevanje, investiranje. In tu ima pomen tudi Evropska centralna banka. Smo namreč tudi vpeti v širšo skupnost, v evroobmočje, pa tudi v evropsko in svetovno skupnost. Pandemija je svet jasno opomnila na potrebo usklajevanja mednarodnega sodelovanja ter solidarnosti. Tako v Evropski centralni banki za pomoč gospodarstvu napovedujejo dodatne kredite bankam in množične odkupe obveznic v višini kar 120 milijard evrov mesečno. Razmišlja se celo o povsem nekonvencionalnih ukrepih, da bi EBC vsakemu državljanu evropskega območja podelila brezplačno neskončno dolgo posojilo, recimo, v višini 2 tisoč evrov. ECB bi to posojilo v svoji bilanci vodila kot brezobrestno posojilo, ki bi se podaljševalo in ga nikoli ne bi bilo treba vrniti. Kot že rečeno, v Poslanski skupini SAB pozdravljamo predlagane ukrepe. Naj pa za zaključek še enkrat poudarim, zdravje in skrb zanje nista le interes posameznika, medicinske stroke in institucij, temveč odgovornost celotne družbene skupnosti. Zato še enkrat, vsi, ki imate možnost dela od doma, ostanite doma, skrbite zase in za druge ter dosledno upoštevajte navodila stroke. Delodajalci zagotovite varovalna sredstva in zaščite, zdravje svojih zaposlenih. Hvala."
1,ParlaMint-SI_2021-03-29-SDZ8-Izredna-67.u68,OTHER,-1.0,2021-03-29,0.21757061779499054,"Hvala lepa, predsedujoči. Meni je fascinantno tole poslušati. Mene res zanima, zakaj se v koaliciji tako zelo bojite razširitve parlamentarne preiskave, če je vse tako v redu, tako čisto, tako transparentno in tako naprej. In potem govoričite o tem, kako nam ponujate roko sodelovanja, kako opozicija ne pride na Brdo, kako ne sodeluje. Lepo vas prosim, no. V vseh paketih PKP smo vam ponudili stotine predlogov, kako izboljšati strategijo boja proti epidemiji, in nič, čisto nič niste sprejeli. Toliko o vašem sodelovanju. Verjamem pa, da bi nas zdaj radi zvabili na Brdo, da bi skrili svojo nesposobnost, da ne rečem še česa drugega, za hrbti opozicije. To pa vam dobro gre od rok, ampak tako neumni pač nismo. Tukaj v parlamentu smo pa zato, da soočimo poglede, da pregledamo stvari in da vidimo, kje ta trenutek smo. Kar se tiče zadev glede spopada z epidemijo. Ja kakšni pa naj bodo rezultati, če ta vlada vlada z dekreti, z odloki, zmedeno komunicira, pravzaprav katastrofalno komunicira? Ljudem ni pravzaprav nič jasno, danes en dekret, jutri drugi, včasih niti objavljeni niso v Uradnem listu in čisto nič. Način nabave hitrih testov, testiranje, nabava in dostop do cepiv, vse je kaotično in narobe. Dejstvo je, in tega ne morete zanikati, da je recimo ta vlada decembra odpovedala naročilo skoraj pol milijona odmerkov cepiva Pfizer, 400 tisoč odmerkov cepiva Moderna. Zakaj, v resnici ne vemo. V resnici ne vemo. Ob tempu cepljenja, ki smo mu priča, ob pomanjkanju cepiv ta trenutek nas to lahko res zelo skrbi. To neverjetno nesposobnost in to neodgovorno ravnanje te vlade bi lahko sicer še nekako zakrili z neko racionalno organizacijo cepljenja, ampak tudi tukaj vidimo, da je sistem bodisi se sesul bodisi sploh nikoli ni zares obstajal. Recimo, pravite, da ste postavili nekakšno strategijo cepljenja, ampak tudi, če ste jo, je več kot očitno irelevantna, ker vsak zdravstveni dom to cepljenje izvaja po svoje. In tako znotraj neke majhne države, kot smo, prihaja do neverjetnih neenakosti. To je tudi kršitev človekovih pravic, spoštovani. Cepljenje absolutno poteka prepočasi, brez nekega centralnega načrta. Medtem ko smo se recimo predstavniki političnega razreda cepili na enoti NIJZ in smo dobili prednost pred mnogo družbenimi skupinami, ki bi se morale cepiti prioritetno, recimo pred delavci v industrijskih halah, kjer se epidemija še kako razširja, se virus še kako prenaša, gasilci, zdravstveno ogroženimi, trgovci, trgovkami, se morajo tisti, ki so po čudežu že prišli na vrsto za cepljenje, cepiti v neprimernih razmerah, denimo na Gospodarskem razstavišču, kjer starostniki stojijo v vrsti in čakajo na mrazu. Kaj je s tistimi, ki nimajo svojega osebnega zdravnika? Kam se obrnejo oni? Pa so morda zdravstveno ogroženi. Vemo, da danes nimajo vsi ljudje osebnega zdravnika, zato ker je preprosto težko priti do njega, ne zato, ker oni ne bi hoteli. Vse te zadeve je treba poglobljeno pogledati, raziskati, kaj se dogaja. Zaenkrat je dejstvo, da se pri vseh ukrepih in pri vsej represiji, ki si jo privoščite, virus še kar širi. Širi in ni konca ne kraja kljub vašim policijskim uram in ne vem, čemu vse, kar si izmišljujete. Skratka, ukrepi so več kot očitno neučinkoviti, cepljenja ni, so nek kaos, neorganiziranost, naključnost in to je pač treba preiskati. To je vaša odgovornost. Gre za kolektivno zdravje naroda in vi ste odgovorni. To je predmet preiskave in prav je tako. Hvala lepa."
1,ParlaMint-SI_2021-03-18-SDZ8-Izredna-66.u2,OTHER,-1.0,2021-03-18,0.9932457208633423,"Spoštovani! 202 tisoč 572 okuženih in 4 tisoč 224 umrlih − to so podatki do 16. marca letos. Vir seveda Nacionalni institut za javno zdravje. Lahko obračate in poskušate omiliti, a zaman; številke so alarmantne, tudi tiste v domovih za starejše. 12 tisoč 155 okuženih oskrbovalcev, 2 tisoč 58 jih je bitko z virusom izgubilo. Pri statistiki pri tem suhoparnem navajanju številk se zazdi, kot bi izgubljali občutek, da za vsako od številk stoji človek in za njim življenjska zgodba, svojci, bolečina. V zraku ostane vprašanje, koliko minut, ur, koliko neprecenljivih trenutkov je bilo odvzetih s prezgodno smrtjo. Koliko smrti bi lahko preprečili, če bi bile reakcije odgovornih drugačne, pravočasne, skrbne, srčne in pravilne. Pri današnji interpelaciji ministra, odgovornega tudi za področje domov za starejše, se ob številki 2 tisoč 58 umrlih oskrbovancev postavlja vprašanje, koliko bi jih še danes živelo, če bi minister preprosto delal, če bi potegnil kakršnokoli potezo, če bi slišal opozorila − in teh je bilo res veliko −, če bi upošteval sklepe strokovne skupine. Koliko trpljenja bi lahko preprečili, če bi minister opravljal svojo funkcijo v skladu z izrečeno ustavno prisego, torej po svoji vesti in vestno; z zavedanjem, da so domovi in zaščita najranljivejših njegova prva naloga v času epidemije. Besedilo interpelacije, ki smo jo vložili, jasno utemeljuje ministrovo odgovornost − tako objektivno kot tudi subjektivno. Številke, datumi in dejstva, vse je predstavljeno brez odvečnega teksta. Svojo odgovornost ste, minister, morda nezavedno, pa vendar, potrdili tudi sami. Vaš odgovor na interpelacijo namreč ne vsebuje argumentov, ki bi navedena dejstva in očitke ovrgli; prav nasprotno. Na 21 straneh, ki jih ponujate kot odgovor, niste zanikali, ovrgli ali zavrnili niti enega samega očitka. Zatekate se k obljubam in naštevanju, kaj vse boste storili. Spisali ste, pa še to precej nespretno, ponesrečen približek propagandnega gradiva, ki mu ob videnem v zadnjih mesecih verjetno ne verjamete niti sami; hkrati pa na dolgo in široko zahajate k temam, ki vam jih ne očitamo. Skratka, preusmerjate pozornost od bistva, v bistvu bežite, bežite od odgovornosti. Po letu dni delovanja te vlade je jasno, da nihče v tej vladni ekipi ne razume pojma – prevzemanje odgovornosti. Subjektivno je minister politično odgovoren za določena ravnanja ali dogodke, če med njegovim ravnanjem oziroma opustitvijo ter nastalo posledico obstoji neposredna vzročna zveza ali če je kriv za nastanek posledice, kar pomeni, da v takšno dejanje ali opustitev ni bil prisiljen od zunaj, pač pa se je vsaj minimalno zavedal možnosti nastanka škodljive posledice. Objektivno pa je minister politično odgovoren za vsako ravnanje ali posledico tega ravnanja tistih, ki jim je neposredno nadrejen. Ko gre za nepripravo domov na pričakovani drugi val epidemije, je vaša odgovornost, spoštovani minister, jasna – tako objektivna kot subjektivna. Niste ukrepali, opustili ste marsikatero ravnanje, bili ste malomarni, nevestno ste opravljali svoje delo. 2 tisoč 58 umrlih v domovih je zgolj posledica. Vrnimo se v pomlad 2020. Ob koncu prvega vala epidemije smo z zgroženostjo ugotavljali, da je vlada pri domovih bitko z virusom izgubila oziroma da so bili ravno oskrbovanci največje žrtve. Poznali ste vse zablode in težave prvega vala, poznali ste vsa opozorila stroke, vrstili so se pozivi, da je treba domove nujno pripraviti na morebitni, a tedaj že zelo sluten in pričakovan drugi val. V tej dvorani, spoštovani minister, sem vas 25. maja vprašala, ali ste doumeli lekcijo pomladnega vala, ali imate pripravljene primerne scenarije, ker ponovitve tragične bilance nismo hoteli – ne jaz, ne ljudje, ne svojci in tudi ne vi, domnevam. Spraševala sem vas, kako boste preprečili širjenje virusa v domovih ter s tem posledično morebitne smrtne žrtve. Odgovorili ste nič vsebinskega, da pregledujete uspešnost vseh ukrepov in dobrih praks, pripravljate načrt obvladovanja okužb s covidom-19 ob morebitnem drugem valu, protokole in usmeritve pa da ste oblikovali neko delovno skupino. Skratka, prazno. Ponavljam, na nevzdržno stanje in nujnost ukrepanja so vas opozarjali vsi, od Skupnosti socialnih zavodov Slovenije in združenja Srebrna nit do vodstev domov, slišati je bilo tudi pozive svojcev. Vem, da se boste danes sklicevali na podedovane razmere v domovih in krivdo oziroma odgovornost valili na prejšnje vlade. Vem, da boste rekli, da se v kratkem času ni dalo veliko storiti, in vem, da bodo prevladovali izgovori namesto samorefleksije. Naj rečem tako, morda bi se s to politično manipulacijo, h kateri se boste zatekali, še lahko vsaj poskušali oprati odgovornosti, če ne bi bilo treh zgovornih dejstev. Prvič, da ste bili večkrat opozorjeni na nevzdržno stanje, pa niste odreagirali. Drugič, da ste se zavedali, vsaj tako upam, razmer. In tretjič, da ste ob vsem skupaj molčali ali pa posegli po leporečenju in besedah, kot so – prizadevamo si, storili bomo vse, razumemo situacijo. Prizadevanje in razumevanje nista dovolj, ne pri življenjih. 1. junij je presečni datum, z današnje perspektive samo še bolj ironičen in žalosten. Ni zgolj datum preleta letal, je začetek vladnega poletnega spanja. Nepriprava, neukrepanje ali prepozno ukrepanje, ignoranca in hkratno leporečenje o pripravah, preučevanju alternativnih možnosti, pošiljanje neizvedljivih usmeritev domovom, vse to, minister, je odraz malomarnosti, je nevestno delo v službi, je nevestno ravnanje. Nevestno. Slišite v teh besedah – vest? In vse našteto je tudi opustitev dolžnega ravnanja, ki bi ga po vseh opozorilih in krikih po ukrepanju morali spoznati kot svojo dolžnost in odgovornost ter ga poleti tudi opraviti. Najprej, da nadaljujem, opozorim na vašo izjavo, ki je, lahko bi rekla, vzorčen primer oblastniške arogance, malomarnosti, nezavedanja razmer. Morda celo brezbrižnosti. Ciljam seveda na vaše besede, izrečene 28. septembra, navajam, »da so ukrepi, ki so jih zastavili v protokolu, po izkušnji iz prvega vala epidemije dovolj za uspešno zajezitev širjenja virusa v domovih za starejše«. In še, »da novih ukrepov za zdaj ne bo«. Ponavljam, ukrepi iz prvega vala so dovolj, novih ukrepov za zdaj ne bo. Minister Cigler Kralj, 28. september. Poglejmo nekaj primerov. V začetku julija so vas v Skupnosti socialnih zavodov vnovič, tako kot že aprila, opozorili, da v večini domov obolelih oziroma okuženih preprosto ne zmorejo osamiti. Ne morejo. In vi, minister, vi ste še naprej vztrajali, naj domovi vzpostavijo ločene cone, četudi ste vedeli, da te možnosti nimajo in da tudi nimajo denarja. Zavestno ste vztrajali pri neizvedljivem, med tem pa skupaj z ministrom za zdravje v miru proučevali. Preučevali dodatne rešitve, ki bi bile za stanovalce najboljše. Veliko ste govorili; komaj kaj, če sploh kaj, storili. Nato je konec julija sklep, da je domovom, ki ne morejo organizirati rdečih con, treba pomagati, sprejela celo strokovna skupina. Naložila vam je pomoč domovom pri zagotavljanju zunanjih kapacitet. In vi, minister, nič. Vmes ste povedali, da novih ukrepov za zdaj ne bo. Verjetno še naprej proučevali in iskali dodatne rešitve in jih, pozor, šele konec oktobra samo delno našli. Konec oktobra, ko ste v PKP5 zagotovili denar za povračilo stroškov najema zunanjih kapacitet. Konec oktobra oziroma več kot tri mesece pozneje in s tem, spoštovani minister, več kot tri mesece prepozno. Kaj, gospod minister, je to drugega kot odgovornost – objektivna in subjektivna. In, minister, v teh treh mesecih je po podatkih NIJZ 64 oskrbovancev umrlo, 807 pa se jih je okužilo. Poglejmo naprej. 27. septembra je strokovna skupina sprejela sklep, da bi za zaščito starostnikov v domovih morali uvesti obvezna obdobna testiranja za vse zaposlene, in sicer na štirinajst dni. Dan pozneje ste vi, gospod minister, ocenili, da novih ukrepov ne bo, čeprav je virus vdrl že v dve tretjini domov. Mesec pozneje, 30. oktobra, je strokovna skupina poziv o nujnosti rednega testiranja ponovila in predlagala začetek s 1. novembrom. In kdaj je ta predlog meso postal? V domovih 7. decembra, ker je vmes veljalo – kako že? – da novih ukrepov za sedaj ne bo. Dva meseca in nekaj dni prostega teka, niča. Drži, ni bilo vse v vaših rokah, ampak preslišali smo vaše morebitno nestrinjanje, ločeno mnenje, pozive k drugačnemu ukrepanju. Molčali ste, gospod minister. Četudi ste morda menili drugače, tega nismo vedeli, ker niste javno ugovarjali. Torej ste se z vsem strinjali. In kaj, gospod minister, je to drugega kot odgovornost – objektivna in subjektivna?! Dva meseca neukrepanja v tem času, od 7. septembra do začetka testiranja v domovih 7. decembra, je tisoč 32 oskrbovancev umrlo, 7 tisoč 911 pa se jih je okužilo. Tretji primer. K sreči je ta absurdna odločitev iz začetka novembra veljala le nekaj časa. Govorim o navodilu, v skladu s katerim so zdravstveni delavci s potrjeno okužbo in brez simptomov nenadoma smeli delati v rdečih conah. To je dotlej veljavno prakso obrnilo na glavo. Prej karantene in izogibanje rizičnim stikom, sedaj nenadno delo. Pripravljeni ste bili tvegati okužbe med zaposlenimi na škodo ljudi. Ampak seveda je še vedno veljalo, da novi ukrepi za sedaj niso potrebni. Dopuščam, da ste imeli pomisleke, da se niste strinjali, ampak tega seveda ne vemo, ker ste, drži, molčali. Molk pa seveda lahko pomeni tudi strinjanje. In kaj, gospod minister, je to drugega kot odgovornost – objektivna in subjektivna. Spoštovani minister, odgovornost za nepripravo domov na drugi val je vaša oziroma tudi vaša. Ne glede na to, kako dramatično boste danes govorili o arhitekturnih specifikah poslopij in pomanjkanju vlaganj, to vas ne odvezuje odgovornosti za pripravo con ali iskanje zunanjih kapacitet. To vas ne odvezuje odgovornosti za premeščanje zaposlenih, če ste tako ocenili, ali za zgodnejšo uvedbo testiranj. Dotrajanost marsikaterega doma ni opravičilo za vaše neravnanje, za vašo letargijo. Obratno je, imeli ste priložnost ukrepati, pa niste. Lahko bi se izkazali, pa se niste. In odgovornost je vaša – objektivna in subjektivna. Še vedno vodite resor, menim sicer, da ga ne bi več smeli, ki je v veliki meri soodgovoren za nepripravo domov na drugi val. Pomladna izkušnja je bila boleča in pokazala je, kje so domovi ranljivi. Vaša, spoštovani minister, je bila naloga, da storite vse za zaščito najranljivejših. Kot izhaja iz dejstev, številk, datumov, dopisov, zapisnikov, mnenj, skratka listin, ne govoric ali pavšalnih očitkov, niste storili niti tistega, kar vam je bilo predlagano, niti tistega, kar vam je bilo predlagano. In zato, spoštovani minister, ste objektivno in subjektivno odgovorni za dogajanje v domovih in za posledice tega dogajanja. Danes bomo, prepričana sem, slišali veliko samohvale o tem, koliko pomoči ste razdelili z različnimi protikoronskimi svežnji. Včasih se vprašam, ali ste si s tem lajšali vest, se skušali odkupiti z enkratnimi zneski, da bi v javnosti vsaj malo prikrili nedopusten polom in poraz, ki se vam je dogajal v domovih. Naj vas, minister, preden si prikimate, češ kako zelo ste pomagali ljudem, opozorim na izvirni greh te nujnosti PKP-jev. Razlog zanje so okužbe oziroma, bolje rečeno, širjenje okužb. Posledica pa so nedomišljeni, stihijski, spodleteli ukrepi za zajezitev, ustavitev javnega življenja, gospodarstva. Kot bi želeli soustvarjati razloge za same protikoronske zakone. To je spirala, manj je okužb in bolj so nadzorovane, manj je razlogov za ustavljanje javnega življenja, za prepovedi, kazni in globe, manj je zapiranja dejavnosti, manj je razlogov za dodeljevanje pomoči. In tukaj, spoštovani minister, je vaša odgovornost – objektivna in subjektivna, saj namreč niste poskrbeli za smiselne zakonske določbe, ki bi širjenje virusa vsaj pomagale zajeziti. Pa poglejmo konkretno. Virus se je širil tudi med aktivno populacijo, konkretno na delovnih mestih. Ta so bila drugo žarišče okužb. Temeljna napaka pa, da je Ministrstvo za zdravje, ker epidemiološke službe niso več zmogle slediti stikom, ustavilo izdajanje karantenskih odločb. Ob vsem samozaščitnem ravnanju zaposlenih je država odpovedala. Vi, spoštovani minister, ste odpovedali. Za različne situacije, kot so izolacija, karantena, bolniška, ste dopustili različno višino nadomestil, ki je bila odvisna tudi od mesta rizičnega stika. Naloga države je bila poskrbeti, da bodo ljudje ob tveganih stikih in sumih okužbe, recimo temu, motivirani ostati doma. V Sloveniji pa se je zgodilo, da so za svoj bližnji stik z virusom ali okužbo bili nekako kaznovani. Vaša, spoštovani minister, pristojnost, dolžnost in odgovornost je pripraviti ustrezne popravke delovnopravne zakonodaje. Tu si odgovornosti ne delite z nikomer, kot si jo delno pri domovih za starejše. Zato vam očitamo, da ste kot minister za delo soodgovorni za širjenje okužb na delovnih mestih. Naj naštejem razloge. Prvič, zaposleni so ostali brez karantenskih odločb, ki bi omogočale dokazovanje upravičenosti do izplačila nadomestila plač. V praksi je to pomenilo, da sta bila presoja in ravnanje prepuščena delodajalcem. Ti so na drugi strani ostali brez dokazila, na podlagi katerega bi lahko uveljavili povračilo nadomestila plač. Različno so ravnali oboji. Nekateri zaposleni so ostali doma, drugi zaposleni pa so hodili v službo. Nekateri delodajalci so zaposlene razumeli in jim verjeli, drugi jim niso. Pri vas, minister, pri vas pa so dejstva enoznačna. Opustili ste svojo nalogo, in sicer zagotoviti ustrezno ureditev s PKP-jem, z odlokom, uredbo, z nekim aktom, da bi preprečili vdor okužb na delovna mesta. Skratka, morali bi ukrepati takoj, tako pa ste področje prepustili naključnim ravnanjem in presoji posameznikom. Drugič, bolezni in poškodbe pri delu so urejene v Zakonu o delovnih razmerjih, ki sodi v vaš resor. Zato so izgovori o neodgovornosti povsem odveč. Vse do konca leta 2020 ste bili tiho oziroma niste uredili področja izplačevanja nadomestil za delavce v zdravstvu ter po domovih za starejše. Absurdno je, da ste vseskozi vztrajali pri stališču, da se okužba s covidom-19 tem ljudem ne more zgoditi na delovnem mestu. Tisti v prvih bojnih linijah niso bili vredni niti tega, da bi jim uredili stoodstotno nadomestilo plače ob morebitni okužbi. Ob vsem tem pa niste poskrbeli niti za zakonske podlage, ki bi stimulirale delodajalce, da tam, kjer lahko, organizirajo delo od doma. Znižanje delovne mobilnosti se kaže kot eden izmed pomembnejših ukrepov za zajezitev širjenja virusa. Vi pa ste za to področje pozivali, pripravili komunikacijsko akcijo in elektronski obrazec. In to je to. Ob tem, da ste imeli v rokah vzvode sprememb zakonodaje. In zato ste, minister, soodgovorni tudi za širjenje virusa med aktivno populacijo. Odgovorni ste za nepripravo ustreznih zakonskih podlag, ki bi preprečevale prihod okuženih na delovno mesto. Tretji očitek iz interpelacije, socialni dialog, šepajoč oziroma nekako sam sebi namen. Po osmih PKP-jih je nedvoumno jasno najmanj to, da nikoli niste želeli dialoga, takega, ki bi dejansko izboljšal vsebino. Kot ministra vas mnenje socialnih partnerjev nikoli ni zanimalo. Niste razumeli, da je v posebnih razmerah, ki jih je prinesla epidemija, še zlasti pomembno, da sedete za skupno mizo z delodajalci in delojemalci ter jih poslušate, slišite in uskladite boljšo rešitev. A vam je bilo to odveč. Če bi socialni dialog vodili in se vzdržali podtaknjencev, vam Ustavno sodišče morda ne bi začasno zadržalo tako imenovanega prisilnega upokojevanja starejših delavcev. Namesto ministra za delo, družino, socialne zadeve in enake možnosti ste igrali vlogo nekakšnega moderatorja in morda celo bili na misiji zmanjševanja pravic delavcev. O zadnjem očitku, zapisanem v interpelaciji, kaj dosti besed niti ne bom izgubljala, enostavno nočete slišati, kaj je njegova srž. Vaše povezave s prejemnikom sredstev so bile dokazane, zgovorna je sestava komisije, prav tako številni indici, ki kažejo na nehigienično in klientelistično ravnanje vas kot ministra, vendar je ta primer jemati zgolj kot kamenček v mozaiku vašega razumevanja politike, vez in poznanstev; več ne bom rekla. Za vas, spoštovani minister, je očitno politika neki poligon leporečenja in vtisa. Vtisa, da delate, veliko delate. Rezultati – se opravičujem – tega ne potrjujejo. Vaše napake govorijo o prav nasprotnem, vendar ob vsem tem pozabljate, da je razsodnik dejanj čas. Ob razkajeni megli besed in odsotnosti dejanj je jasno, že več mesecev jasno, da niste opravili svojih nalog. In to pušča posledice v domovih, na delovnih mestih. In to so krute posledice, ki jih statistika zgolj ponazarja, zgodbe in usode pa zamolči. Še vedno skoraj izključno promovirate sami sebe, loščite videz nekoga, ki bi želel biti minister, pa tega ne zna početi. Zelo slabo se piše državi, ki jo vodijo ljudje, nesposobni prevzemanja odgovornosti, katerih vodilo je – ne glede na posledice bomo branili svoje stolčke. Naj vas spomnim, tukaj, za to govornico ste presegli. Presegli ste, da boste ravnali po svoji vesti in s svojimi vsemi močmi delovali za blaginjo Slovenije. Spoštovani minister, v teh besedah se skriva tudi prevzemanje odgovornosti, politične odgovornosti."
1,ParlaMint-SI_2021-02-02-SDZ8-Izredna-57.u16,OTHER,-1.0,2021-02-02,0.9917372465133667,"Epidemija covida-19 vztraja v leto 2021, nesposobnost vlade Janeza Janše, da nanjo odgovori, pa prav tako. Pomoč do ljudi ne prihaja, množijo se socialne stiske in psihični zlomi. Preko 3 tisoč mrtvih – tretja najhujša slika v svetu – je najbolj neposreden tragičen davek vladne nesposobnosti. A toliko bolje se godi prijateljem vlade Janeza Janše, kriminalnim združbam, s katerimi odkrito deli oblast, in kapitalističnemu razredu. Ob vseh milijardah, za katere je Vlada državo zadolžila, se je zgolj 370 milijonov prelilo v podporo za ljudi. Kar petkrat več, tisoč 700 milijonov oziroma 1,7 milijarde, je bilo namenjenih kapitalu – do sedaj. Z izdatnimi podporami za managerje in lastnike namreč nadaljuje tudi PKP8, delavski razred pa spet pušča na cedilu. Recimo, vsi dobro vemo, da do okužb prihaja na delovnih mestih. Te okužbe žene prezentizem; delavci odhajajo v službo, čeprav so okuženi, ker se bojijo zdrsa v revščino. Namesto da bi jim v primeru okužbe zagotovili 100–odstotno nadomestilo in socialno varnost, kot so to, recimo, naredili v Nemčiji, Avstriji in na Hrvaškem, nadomestilo ostaja nižje od že tako skromnih delavskih plač, Vlada pa je za povrhu postopek še zakomplicirala do onemoglosti. Še več, sam PKP8 je pripravila na način, da poštenega nadomestila za okužene delavce iz parlamentarne klopi vanj sploh ni mogoče vpisati. Skratka, Vlada delavcem, ki imajo simptome okužbe in bi morali ostati doma, noče zagotoviti polnega nadomestila, bo pa nadomestilo zagotovila njihovim delodajalcem, ki ravno te delavce pogosto silijo na delo, tudi ko so bolni ali okuženi. Za povišico minimalne plače, kot jo zagotavlja zakon, jih Vlada nagrajuje z rezi v prispevke za pokojninsko in zdravstveno blagajno in z neposrednimi subvencijami. Da, prav ste slišali, 50 evrov na mesec bodo za vsako minimalno plačo prejeli kapitalisti, ki na brutalnem izsesavanju delavcev že tako mastno zaslužijo. To nagrado bodo prejeli tudi delodajalci, ki zaradi covida niso prizadeti in celo tisti – pazite! –, ki so prav zaradi covida povečali svoje dobičke. Politika nizkih plač, socialnega dampinga in nelojalne konkurence do delodajalcev, ki izplačujejo nekoliko bolj dostojne plače, očitno ni nekaj, kar se pod Janezom Janšo problematizira ali preganja. Po madžarskem zgledu je razvoj v nerazvitost s parazitiranjem na delavcih in na državnem proračunu postal vrlina. Podobno posmehljivo že osma vlada počne z mladimi. Delavci študentje so znova oziroma še vedno brez pomoči za izgubljeno študentsko delo; naj se znajdejo, kot vedo in znajo. Kako zelo vlada SDS ne mara šolanih in pametnih ljudi, pa priča tudi poseg v število vpisnih mest na fakultete. Po novem bi kar Janez Janša osebno bodočim študentom zapovedoval, kaj lahko študirajo in česa ne, kot da ni dovolj, da jim je uničil že eno leto srednješolske izobrazbe. Nimamo preveč humanistov, ljudi, ki mislijo družbo, odveč je le en obramboslovec, ki te družbe ne zna voditi, zato se jo je odločil terorizirati. Najdaljše zapiranje šol v Evropi, negotovost o svojem študiju in bodočnost ni matura, ki si jo dijaki zaslužijo, sploh s strani vlade, ki bi pri maturi padla, kot je dolga in široka – vsaj za matematiko, slovenščino in zgodovino to lahko zagotovo rečemo. A vsaj tega v vrsti vladnih napadov, takrat na javno univerzo, smo včeraj uspeli zaustaviti z amandmajem. Seveda ga koalicijska vrsta želi takoj danes spet vpisati v zakon. Kot lahko pričakujete, bomo socialisti javno rabo uma branili, enako kot bomo do poslednjega poskusili prepričati Državni zbor, da je siromašenje financ za material in storitve v zdravstvu sredi epidemije verjetno ena najbolj norih idej, kar smo jih v zadnjih mesecih lahko slišali, pa je konkurenca zelo huda."
2,ParlaMint-SI_2014-03-26-SDZ6-Redna-23.u294,SDS,0.77685546875,2014-03-26,0.9917954802513123,"Vsem lep pozdrav, spoštovana podpredsednica Državnega zbora, spoštovani ministri, poslanke in poslanci! Imam poslansko vprašanje za ministrico za zdravje – ali če bo nov minister –, ker danes ne bom dobil odgovora, ker je odsotna. Zato bom tudi prosil za ustni odgovor na naslednji seji. In sicer v zvezi z razvojem informacijskega sistema v zdravstvu. Dober zdravstveni sistem temelji na kvalitetnem kadru, se pravi izobraženih, usposobljenih in motiviranih ljudeh, ustreznih prostorih in opremi ter zadovoljnem oziroma zadovoljivem dotoku finančnih sredstev. Informacijski sistem v zdravstvu je v veliko pomoč tako pri organizaciji dela, njegovi kvaliteti in dostopnosti do storitev, izvidov, kakor tudi v skrajševanju časa od diagnoze do zdravljenja, pa tudi za nadzor kakovosti, ne nazadnje za vrednotenje opravljenega dela oziroma pri zaračunavanju storitev. Najprej se je razvil informacijski sistem ravno na področju obračunavanja in tega ima še danes najbolj razvitega Zavod za zdravstveno zavarovanje Slovenije. V zdravstvenih zavodih se je informacijski sistem razvijal zelo razdrobljeno in stihijsko. Še danes je UKC Ljubljana – obstajajo štirje informacijski sistemi znotraj na osnovi ravni in vsaka bolnišnica ima v glavnem svoj sistem. Zadnja leta pa Ministrstvo za zdravje izvaja nadgradnjo informacijskih sistemov tudi na področju shranjevanja, prenašanja in ponovnega predvajanja slikovnega materiala. Večino od 26 bolnišnic v Sloveniji uporablja aparature za diagnostiko: rentgen, magnetno resonanco, CT, ultrazvok, endoskopijo in vse te naprave delujejo na digitalni ravni in jih je mogoče med seboj povezovati. Cilj projekta E-zdravje Ministrstva za zdravje je bil vzpostaviti sodoben informacijski sistem, ki bo omogočal varno elektronsko povezovanje in učinkovito obvladovanje zdravstvenih in z zdravstvom povezanih podatkov in informacij. V nadaljevanju projekta naj bi se informacijsko povezali vsi zdravstveni zavodi in Zavod za zdravstveno zavarovanje Slovenije. Cilj je, da bodo vsi zdravstveni in drugi podatki zbrani in dostopni na enem mestu in da bo lahko zdravnik s kartico dostopal do teh podatkov povsod po Sloveniji [[…]]Moram malo skrajšati, izgleda. Računsko sodišče je revidiralo uspešnost izvajanja projekta E-zdravja in rezultati so porazni. Odzivnega poročila ministrstva še ni, gre pa za to, da lahko obstaja sum, da zadeve porabijo več denarja in da se razdrobljenost še povečuje, tako da bo treba [[…]] [[izklop mikrofona]]"
2,ParlaMint-SI_2010-04-07-SDZ5-Izredna-22.u44,SDS,0.73291015625,2010-04-07,0.04620236158370972,"Lepo pozdravljeni. Spoštovani, gospod predsedujoči, poslanke in poslanci. Včerajšnji nastop dr. Marušiča na Odboru za zdravstvo je bil zelo prepričljiv. Tematike se je lotil sistematično, analitično, profesionalno, z vsemi svojimi izkušnjami, ki jih ima na tem področju že praktično ves svoj karierni del življenja. Zato vzbuja zaupanje in prepričan sem, da bo dobil podporo tako koalicije kot opozicije. Sam je del zdravstvenega sistema že po študiju in je rigidnost tega sistema občutil, ko se je odločil za specializacijo, kar je včeraj simpatično povedal na odboru kot simptomatično. Ker je opravil dve fakulteti, je bil že prestar in ni bil primeren za specializacijo kirurgije ali ginekologije. No, tako je bil dober za interno medicino, kjer se je izkazal kot vrhunski strokovnjak. Na interni medicini je vodil tudi oddelek, se pravi, da je bil srednji menedžer, nato pa strokovni direktor - kot vrhunski menedžer. Delo je nadaljeval v politiki na ministrstvu kot državni sekretar, zadnja leta pa na Zavodu za zdravstveno zavarovanje kot svetovalec s tega področja. Torej, bil je izvajalec od najnižjega do najvišjega mesta v zdravstvu, načrtovalec, nadzornik in tudi finančnik v sistemu, tako da ima res vse podlage, da lahko na tem področju dela drugače, kot se je delalo do zdaj. Zaupanje vliva tudi pri zdravnikih, saj je sam zdravnik po duši in srcu, saj je v preteklosti kar nekaj zdravnikov na takih položajih naredilo izjemno škodo za zdravniški stan, za odnose med zdravniki in pacienti. Seveda bo to težko popraviti, pa vendar, tak človek, kot je dr. Marušič, bo to zmogel. Seveda ne sam, saj vemo, da en človek ne more narediti veliko, lahko pa z dobrim sodelovanjem, česar se zaveda, in to je povedal tudi ob včerajšnjem nastopu. Sodeloval bo z vsemi organizacijami, izvajalci, politiko, zavarovalnicami, saj bo le tako lahko počasi zadeve premaknil do napredka. Ni govoril o reformi, pač pa o nadgradnji zdravstvenega sistema. Zakon o zdravstveni dejavnosti je v tem času najbolj vroča tema, vroči kostanj. Malo se bojim, ker vsi pričakujemo od tega kar največ, tako na vaši strani kot na naši strani, da bo minister s čarobno palico ugodil vsemu, kar pričakujemo od tega zakona. To je sicer simpatično, vendar če bo ta predlog zakona umaknjen in postavljen na novo, bo morda še najbližje realnosti. Nekih stvari se ne da popravljati in izločati po členih, ampak samo z vsebino. Kajti, za vsa vprašanja, za vse probleme ne moremo reči, da je imel odgovor, imel je pa vsaj pripravljenost se lotiti problema, ga analizirati in potem s skupnimi močmi pripeljati do boljšega konca. Zavedati se je tudi treba finančnih težav, ki jih ima zdravstvo in nikoli ne bo brez težav. Žal v zadnjem letu zdravstvena blagajna ne dosega tistega, kar je planirala. Potrebe, vemo, da so s staranjem prebivalstva vsako leto večje, prilivi pa v gospodarski krizi vedno manjši. Dejal je, da bi bilo treba dati več poudarka srednjemu menedžmentu v zdravstvu, ki je sposobno tudi v kriznih časih delati boljše, z boljšo organizacijo tisto, kar je nujno. Kajti, srednji menedžment je tisti, to so predstojniki oddelka, glavne sestre, vodje služb, ki najbolj poznajo tako samo problematiko določenih strok v zdravstvu kot tudi zaposlene. In ravno te srednje menedžerje, ne vem, kako bo lahko stimuliral, prepričal, da bodo delali drugače oziroma še bolj zavzeto. Kajti, vemo, da gre za plačno uravnilovko tudi v zdravstvu. In morda bodo tudi na tem področju potrebne kakšne spremembe, ki niso stimulativne. Vemo, da zdravstvo v Sloveniji je še vedno dobro, zavedajoč se, da izvajalci, vsaj v večini procenta, upam reči 95, 97% tako zdravniki kot sestre, dobro delajo in je zaradi tega sistem še tako dober. To je tudi sam predsednik Vlade prejšnji teden izjavil po obisku Kliničnega centra, da imamo za tako malo denarja še vedno tako dobro zdravstvo. In to tudi mene veseli. Prepričan sem, kot je poudaril, da s tem dobrim sodelovanjem na vseh področjih lahko počasi premaknemo ta voz naprej. Hitro se ne da nič narediti, razen kaj slabega. Za dobro je pa potrebno čas, pogovarjanje, usklajevanje, sodelovanje. Mislim, da je pravi človek na pravem mestu, zato ga bomo podprli. Hvala."
2,ParlaMint-SI_2008-06-26-SDZ4-Redna-40.u219,SDS,0.595703125,2008-06-26,0.3239651620388031,"Hvala lepa za besedo. Spoštovana gospa ministrica s sodelavci in sodelavko! Dovolite mi, da vam uvodoma, tako vam kot vašim sodelavcem iskreno čestitam za ta obsežen dokument, ki je bil deležen velikega truda. Kar nekaj časa ste ta dokument pripravljali, usklajevali in sedaj imamo tukaj izdelek, za katerega mislim, da kaže prave smernice našega razvoja na področju zdravstva. Sam naslov oziroma slogan, ki ste ga tukaj navedli v tej vaši brošuri ""Zadovoljni uporabniki in izvajalci zdravstvenih storitev"" - mislim, da je to nek povsem nov, sodoben pristop, ki združuje tako tiste, ki zdravstvene storitve potrebujemo in nenazadnje tudi tiste, ki jih nudijo oziroma izvajajo. In ravno sodelovanje tega lahko da sinergijo, večjo kvaliteto, nižje stroške in seveda tudi doseganja tega ključnega cilja oziroma ciljev, ki ste jih tudi tukaj notri povsem jasno navedli. Ključni cilji resolucije so: zdravi prebivalci Republike Slovenije, zadovoljni uporabniki in izvajalci zdravstvenih storitev. Prepričan sem, da bodo ti cilji z zasledovanjem vseh teh izhodišč tudi doseženi. Ta dokument, ki ga sedaj obravnavamo je praktično sedaj po letu 2000 prvi dokument, ki na novo postavlja smernice, kot sem že omenil, iz področja zdravstva. Očitki nekaterih razpravljavcev, ki so sicer predstavljali stališča poslanskih skupin, so bili velikokrat netočni, zavajajoči, kažejo nepoznavanje tega področja. Nekateri izmed njih, sem prepričan, resolucije niso niti prebrali, ampak so po dolgem in počez neupravičeno kritizirali in skušali predstavljati področja zdravstva v Sloveniji kot slabo. To prav gotovo ne drži. Očitek, da ni bilo javne predstavitve mnenj. Res je, v Državnem zboru je nismo imeli, ker je, mislim, da ne bi potrebovali, ker ne bi v ničemer prispevalo k neki boljši vsebini, kajti tako dolgo časa kot ste jo imeli javno objavljeno, kjer so vsi, ki so bili zainteresirani, strokovna javnost potem tudi zainteresirane posamezne skupine, so se lahko na kakršenkoli način povezali s pripravljavci tega gradiva in te pripombe ste tudi upoštevali vsaj tako je bilo tudi že predstavljeno. Da imam prav kaže naslednji podatek in tudi takrat smo to zadevo zagovarjali, da se lahko dovolj splošna razprava opravi tudi na samem Odboru za zdravstvo, kjer smo o tej resoluciji na dolgo in široko razpravljali. Predsednik odbora je v tistem seznamu vabljenih navedel oziroma je bilo navedeno, tudi vabil jih je, zelo širok spekter zainteresirane javnosti, strokovne javnosti, kdorkoli se je želel udeležiti, pa vendar je bilo teh zelo malo. Očitno niso imeli interes, pa bi ravno tako tam imeli možnost o tem razpravljati. Lahko bi se tudi njihove predloge, če bi bili konstruktivni, če ne bi spreminjali koncepta, bi se jih tudi upoštevalo. Tudi vseh poslanskih skupin ali pa poslancev, ki danes tako vehementno razpravljajo ni bilo tam, da bi o teh zadevah lahko konstruktivno razpravljali. Tako, da je bil namen povsem jasen, s to resolucijo zavlačevati in vse čas potem tudi očitati, da v Sloveniji še nimamo nekega dokumenta, ki bi začrtal pot na področju zdravstva. To je dokument, ki se mu načrtuje nekje petletno projekcijo v prihodnje in to je dokument, ki lahko daje samo neke smernice, ne more pa tak dokument vsebovati konkretnim zaključkom oziroma nekih, če temu rečemo, akcijskih načrtov in tudi ukrepov, ki se bodo pa morali striktno tudi uveljavljati oziroma tudi sprejemati, da bomo te cilje zasledovali. Kajti področje zdravstva je tako hitro se spreminjajoče področje, da bi verjetno marsikakšen konkreten predlog ali pa aktivnost, ki bi jo zapisali v to resolucijo, morali čez leto ali dve zaradi nekih novih pristopov izboljšav tudi spreminjati. Deležni smo bili tudi očitkov, da v tej resoluciji ni nekih konkretnih analiz in podatkov na podlagi katerih bi potem lahko sprejemali neke zaključke. Jaz sam ne vidim tega dokumenta ali pa potrebe v tem dokumentu, da se vse tiste stvari, ki so javno dostopne, sedaj zopet na dolgo in široko zapisuje, da imamo potem nekaj sto strani obsežen dokument, ki ga ne bo niti nobeden uspel brati. Je bila danes zopet izpostavljena ravno dilema, da ne vemo, kaj prinaša v Sloveniji področje koncesionarjev oziroma nekateri temu skušajo celo pripisovati, da je to neko zasebno zdravstvo. Ta podatek je že več ali manj vsem dobro poznan. Številne ankete, ki so bile javno objavljene, ki so bile opravljene pri naših uporabnikih, povsem jasno kažejo, da se 66% ljudi, ki se zdravijo pri koncesionarjih, bolj zadovoljnih s storitvami, kot pa so bili pred odločitvijo, da se zdravijo pri koncesionarjih. 32% je takih, ki ne čutijo razlik in samo 2% je takih, ki so ocenili, da je nivo storitev, ki jih nudi koncesionar slabši. Mislim, da je to dovolj zgovoren podatek, za katerega mislim, da ni potrebno, da se ga zapisuje tudi v resolucijo. O čakalnih dobah. Mislim, da je Ministrstvo za zdravje, tudi v preteklih mesecih smo imeli številne razprave, je bilo z vsemi številkami dokazano na katerih področjih so se čakalne dobe tudi skrajšale in bila so praktično vsa področja, izključno na področju ortopedije, pa tudi vemo zakaj se tam ni uspelo skrajšati toliko, kolikor bi si želeli, drugje pa so bile te stvari več ali manj bistveno, bistveno krajše. Potem, da ne govorimo o času bolnišničnega zdravljenja. Vsi ti podatki, ki so potrebni, da se nek dokument pripravlja za naprej so bili objavljeni v številnih dokumentih, so dostopnih tudi na straneh ministrstva in kdor si jih želi pogledati jih lahko tudi pogleda in potem tudi ugotavlja, ali te smernice, ki jih ta naša resolucija daje, zasleduje te cilje. Kot sem omenil je zdravstvo zagotovo področje, ki je deležno številnih sprememb predvsem z novimi metodi, načini zdravljenja, z novimi zdravili in to je zagotovo tisto, kar bo v prihodnosti lahko večalo kvaliteto zdravja oziroma zdravljenja, večjo ozdravljivost, ne nazadnje lahko se tudi nižajo stroški z bolj učinkovitimi metodami, predvsem pa je potrebno na tem področju uvesti neko novo filozofijo vsakega izmed nas in ta resolucija to tudi zasleduje. Skrb za zdravje, mislim, da je odgovornost vsakega posameznika, kajti če v svojem načinu življenja ne skrbimo za to, da bomo zdravo živeli, da ne bo toliko možnosti, da obolimo, nam nobena kurativa oziroma nobeno zdravljenje ne more tega v enaki meri ali pa povsem povrniti zdravje, če zaradi nezdravega načina življenja tudi dobimo dejansko neko bolezen. Tako, da je to prav gotovo poudarek, ki ga moramo tako v Sloveniji in tudi v Evropi začeti uvajati, da se bomo vsi tega zavedali in mislim, da bomo s tem pridobili predvsem sami. Bilo je tukaj tudi nekaj očitkov, da se v tem dokumentu zmanjšuje oziroma da se kaže projekcija zmanjševanja sredstev za zdravje. Tudi to ne drži. Je pa v resoluciji zapisano in to je tudi ministrica že večkrat povedala, da so na področju zdravstva tolikšne rezerve, s katerimi se da veliko privarčevati, vendar ne na račun kvalitete in tudi dostopnosti zdravstva. Ampak z novimi metodami, z boljšimi organizacijskimi prijemi, tudi s cenami zdravil, ki so tukaj v resoluciji lepo navedene, se bo veliko lahko privarčevalo in ta privarčevan denar namenilo za nove metode zdravljenja, za nove programe in seveda tudi za širjenje zdravstvene mreže. Da je temu tako, je bil nedavno tega predstavljen podatek, da se lahko na področju zdravljenja raka na debelem črevesu s presejalnimi metodami, ki se jih je ravno sedaj v Sloveniji s pomočjo ministrstva tudi začelo izvajati, privarčuje oziroma prihrani do trikrat več oziroma trikrat manj sredstev porabi za uspešno zdravljenje, ker je to nov pristop, zgodnje odkrivanje, in tudi bolj uspešno zdravljenje in ta denar se bo namenjal lahko za druge namene. Takšni pavšalni očitki niso na mestu in so tudi zavajajoči. Tukaj je v tej resoluciji moč razbrati in povsem jasno je zapisano, da je ključni poudarek na javnem zdravju oziroma na zagotavljanju javnega zdravstva. Saj koncesionar je nenazadnje v mreži javnega zdravstva in to je tudi prav, da skušamo tudi vnaprej vsem našim državljankam in državljanom zagotavljati dostopne zdravstvene storitve, predvsem pa tudi v čim večji meri brezplačne. In ravno za tiste ljudi, ki pa so socialno najšibkejši, je Vlada že tudi obravnavala predlog Zakona o zdravstvenem varstvu in zdravstvenem zavarovanju, s katerim se bo tudi ljudem, ki so socialno šibkejši, lahko plačevalo za tiste dodatne zdravstvene storitve, ki jih sicer do sedaj niso imeli. Pomeni, da so cilji in tudi ukrepi, pa tega v resoluciji ni zapisano, vendar vsaka odgovorna vlada, tako ta kot tudi naslednja sem prepričan, se bo zavedala te odgovornosti in bo tudi tako skušala delovati. Naš zdravstveni sistem tudi temelji naprej, vsaj tako je v resoluciji zapisano, na solidarnosti, pomeni da se bo tukaj tudi ohranjal dosedanji način in vse to so takšne kvalitete, ki v Sloveniji zagotavljajo enak oziroma višji nivo zdravstvenih storitev, kot smo ga imeli in ga bomo seveda tako tudi ohranjali. Sama resolucija, mislim, je odlično izhodišče za vse nove zakone, za vse nove ukrepe, ki jih bo še ta vlada pa tudi potem naslednja še naprej sprejemala in tudi zagotavljala čim višji nivo zdravstvenih storitev vsem državljankam in državljanom naše države Slovenije. Samo resolucijo bom seveda z veseljem podprl. Hvala lepa."
2,ParlaMint-SI_2019-03-27-SDZ8-Redna-06.u52,SDS,-1.0,2019-03-27,0.10099927335977554,"Lep pozdrav vsem prisotnim! Poslanec Trček, moram reči, da je v zmoti ali pa namerno zavaja, ko govori, da nas je vseh 90 enako soodgovornih za stanje v zdravstvu. Nismo enako soodgovorni. Najbolj ste odgovorni vi v Levici, ki ste to vlado Marjana Šarca neučinkovito in neuspešno omogočili in ji podaljšujete rok trajanja; potem pa vsi ostali v koaliciji, ki so to vlado podprli. Ne more pa biti odgovoren za stanje v zdravstvu tisti, ki je ukrepom, zakonom in vsemu ostalemu na tem področju nasprotoval, torej Slovenska demokratska stranka. Kaj se s to vlado Marjana Šarca po pol leta dogaja? Gre za politični deficit, krizo vodenja, pomanjkanje kompetenc, verjetno zmes vsega naštetega. Odstopljeni štiri ministri v zadnjih nekaj mesecih na treh ključnih področjih – razvoj in kohezija, zdravstvo oziroma zdravje ter okolje in prostor govorijo o tem, da vlado vodi človek s pomanjkljivimi osebnimi, strokovnimi in političnimi kompetencami, za katerega moram reči, da mi na trenutke ni čisto jasno, ali se zaveda, da ne gre več za imitacijo funkcije, ki jo opravlja že nekaj časa. Strokovni deficit in pomanjkanje osebne integritete je čutiti tudi na številnih drugih področjih. Naj navedem samo en primer. V ponedeljek sem tukaj ministrici za pravosodje postavil vprašanje o tem, kaj bo storila za preprečitev zlorab osebnih stečajev za večmilijonske odpise dolgov. Odgovorila mi je z dve leti starim odgovorom o podobni tematiki Cerarjeve vlade. Dve leti starim odgovorom! Niti toliko spoštovanja do parlamenta in ljudi ta ministrica ni premogla, da bi se za to šlamparijo oziroma predrznost javno opravičila. Ta primer po moje pove vse o tem, kako je ta in kako so številni drugi resorji v vladi Marjana Šarca vodeni. Danes imamo razpravo in odločanje o dveh pomembnih ministrih – o ministru za zdravje in o ministru za okolje in prostor. Kar se zdravja tiče, se verjetno vsi zavedamo, da časa za analize in eksperimentiranje več ni, že nekaj časa ga več ni. Sistem ne deluje, ljudje ne dobijo pravočasno zdravstvene oskrbe, ko jo potrebujejo, in mnogi zaradi tega tudi umrejo. Od ministra, pristojnega za zdravje, se pričakuje ne samo to, da pozna diagnozo, kar tudi v tem primeru ni popolnoma jasno, da jo pozna v celoti; pač pa da pozna tudi pot do ozdravitve sistema v tem primeru. Glede na doslej slišano, glede na to, kar je kandidat do sedaj na področju zdravstva naredil, in o tem, kar je govoril, je mogoče diagnoza še kolikor toliko točna; vse ostalo pa je neznano oziroma je napačno. Samo dva primera. Eden primer so gotovo te čakalne vrste, ki so po koalicijski pogodbi za vas prioriteta. Kaj se je z njimi zgodilo v zadnje pol leta? Številne so se še povečale, čeprav ste dodatno namenili 35 milijonov evrov denarja v ta sistem lani. Niti polovica tega denarja ni porabljena, niti polovica tega denarja ni porabljena za skrajšanje čakalnih vrst. V tem obdobju so se nekatere celo podaljšale. Torej neka količina denarja, ki ni odpravila ničesar v tem sistemu. Tudi kandidat za ministra vidi rešitev v denarju. Tudi številni danes ste razpravljali v tej smeri, da je v zdravstvu problem denar. Napačna ugotovitev, napačna diagnoza. Problem v zdravstvu ni denar. Na podlagi te napačne diagnoze namerava ta problem rešiti z birokratskim pristopom, ne pa z odpravo vzrokov, ki pripeljejo do tega, da te čakalne vrste v zdravstvu nastajajo in da ljudje ne pridejo pravočasno do storitev, ko jih potrebujejo. Poleg tega je zdravstvena blagajna polna, kot ni bila še nikoli. Da je polna, je omogočilo gospodarstvo, ki je lani poslovalo odlično; in zaradi tega so vse blagajne, ne samo zdravstvena, ampak tudi zdravstvena, zelo zelo polne. Preko 200 milijonov evrov več denarja se je lani nateklo v zdravstveno blagajno, torej ni razlog denar. Ni pa zagotovljeno gospodarno upravljanje z vsem tem denarjem in tukaj je ključni problem, kajti čakalnih vrst ne bo uredil denar, pač pa boljša organiziranost, kompetentni, vodstveni kadri, konkurenca med izvajalci zdravstvenih storitev, ki jo je premalo. Manj – in ne več – administracije, kot jo napoveduje bodoči minister, in nadzor. Drugo področje glede dopolnilnega zdravstvenega zavarovanja. V koalicijski pogodbi piše – ukinili ga bomo. V tem obdobju do sedaj niste niti skrajšali čakalnih vrst, nič niste naredili za skrajševanje, tudi kandidat nima vizije, kaj narediti glede tega, tudi nima vizije, kaj narediti s prostovoljnim zdravstvenim zavarovanjem. Podražili ste ga. V tem obdobju se je za eno premijo na letnem nivoju dopolnilno zdravstveno zavarovanje podražilo, okoli 7 %. To se je zgodilo v času vaše vlade. Čeprav so vse te blagajne polne in da ni zagotovljeno gospodarno ravnanje s tem denarjem, minister napoveduje nov zdravstveni davek. Napačen pristop, popolnoma napačen pristop, ki razmer ne bo uredil. V zdravstvu dela, bodimo pošteni, veliko sposobnih ljudi. Žal so zapostavljeni, številni ne dobijo možnosti, da bi pokazali svoje sposobnosti, da bi se dokazali. Nekateri zaradi preobremenjenosti tudi izgorijo, zaradi erozije sistema pa številni odhajajo, ustreznega nadomestila pa seveda ni, ker odhajajo predvsem mladi in sposobni ljudje. Po tistem, kar smo slišali od kandidata, je malo verjetno, da bo kos ureditvi tega sistema. Glede kandidata za področje okolja in prostora. Tudi v tem primeru malo konkretnih zavez. Razen v tistem delu, ko gre za nadaljevanje ukrepov in politik, projektov, ki so bili zastavljeni v času trajanja mandata nekdanjega ministra. Pravi, da bo prenovljena gradbena in prostorska zakonodaja. Sedel je v tem državnem zboru lani, ko je bila ta zakonodaja sprejeta, kot član Cerarjeve stranke. 1. junija lani je začela veljati, zdaj bo prenovljena. Po tistem, kar je povedal, ne bo odpravila ključnih problemov. Nadkoalicijska Levica se rada pohvali, da zdaj – ko bodo oni bedeli nad stanovanjskim področjem, ki ga je tudi kandidat omenil kot pomembnega – se bo pa to področje uredilo. Zdaj pa bomo začeli graditi stanovanja in tako naprej. Po moje se ne bo kaj dosti uredilo, ker ključni problemi na tem področju niso odpravljeni. So pa v glavnem birokratske in ne zneskovne narave. Povem samo en primer. V Mestni občini Koper želijo zgraditi 90 neprofitnih stanovanj. 90 neprofitnih stanovanj. Lani, 8. 11., so dali, ne vlogo za PVO, ampak zahtevo za ugotovitev, ali je presoja vplivov na okolje sploh potrebna na ARSO. Novembra lani. Pred dvema tednoma so jim odgovorili, da je njihova vloga 65. v vrsti, mesečno rešijo pa okrog 25–30 zadev. Torej samo papirologija, da bodo lahko začeli ta stanovanja graditi, 90 jih je, bo trajala nekje do konca tega mandata, če ne bo predčasno skrajšan. Na drugi strani se pa je zgodila Magna v šestih mesecih. Tam, kjer ni bilo nič. Nobenih zakonskih možnosti, vsa okoljevarstvena in vsa ostala soglasja, ki so za to potrebna. In kandidat na ta vprašanja, oprostite, kaj bo glede tega naredil, ni imel konkretnih odgovorov. In to skrbi. Velike besede o tem, da se bo dodatni proračunski denar namenil za stanovanjsko področje, bodo ostale prazne, ker brez razbremenitve v birokratskem smislu se ne bo dalo storiti nič. Od obeh kandidatov smo pričakovali predstavitev konkretnih vsebinskih ukrepov za izboljšanje stanja, predvsem na področju zdravja, z okvirno časovnico uveljavitve; nič od tega nismo slišali. Na podlagi ohlapnih in splošnih zavez pa je bianko podpora, ki jo nekateri napovedujete obema, po našem mnenju napaka. V Slovenski demokratski stranki te napake ne bomo storili."
2,ParlaMint-SI_2021-05-26-SDZ8-Izredna-75.u131,SDS,-1.0,2021-05-26,0.06546304374933243,"Hvala za besedo. Torej, veliko je bilo danes povedanega in očitanega s strani kolege Janija Möderndorferja, ki je, če se spomnimo, rekel, da nihče ne sme ogrožati zdravja drugih, pa se dobro spomnimo, da je dal masko dol in rekel, da ne bo sodeloval pri tej maškeradi oziroma ali je bil to gospod Koprivc. V glavnem Jani je najdlje hodil tukaj brez maske, sedaj pa drugim očit kaj vse delamo in tako naprej. Izrekel je tudi kar precej laži v zvezi z zagotavljanjem cepiva. Mi smo imeli zadnjič na Odboru za zdravstvo podatke, torej naprej sejo na to temo o cepivih in o nabavah in tako naprej. In takrat je bilo zelo jasno povedano in te podatke tudi Jani ima, da se dejansko decembra nečesa ni naročilo, ampak ni naročilo zato, ker je bila dobava oziroma dobavni rok predviden v tretji četrtini oziroma četrti četrtini letošnjega leta. Se pravi, poleti ali jeseni bi, pravzaprav jeseni, septembra, bi mi dobili ta cepiva, ki jih nismo naročili. Zato je bila takrat odločitev sprejeta drugačna in danes vemo, da nam cepiv ne primanjkuje. Ne drži kar govorite. Res v kakšnem zdravstvenem domu ni bilo dovolj doz, ampak tega je v Sloveniji sedaj dovolj. Problem je, ker so zdravstveni domovi slabo organizirani oziroma predvsem v Ljubljani ne želijo vključiti koncesionarjev, zasebnih zdravnikov, torej družinskih zdravnikov s koncesijo. In se seveda ubijajo s tem sami, namesto da bi pocepili družinski zdravniki ljudi. Primer za naše območje od koder jaz prihajam, iz Iga, naši ljudje morajo vsi hoditi na Gospodarsko razstavišče, se voziti od tistih 85 let naprej, vsi morajo hoditi na Gospodarsko razstavišče zato, ker Zdravstveni dom Ljubljana ne želi vključiti koncesionarjev. Ne želi jih pa vključiti zato, ker seveda za vsakega, ki ga cepi, dobi 14 evrov. Vemo kdo nastavlja direktorja zdravstvenega doma Ljubljana. Mestna občina Ljubljana in župan Janković. In jaz se sprašujem, če ne gre tukaj za kakšno sabotažo oziroma organizacijo, ki nam ni v ponos. Zakaj to govorim? Ker so ti koncesionarji pa morali priti pomagati v Ljubljano cepiti. Torej, naš zdravnik iz Iga je prišel v Ljubljano cepiti Ižance, namesto, da bi jih cepil na Igu. Zato, ker je Zdravstveni dom Ljubljana to tako dobro organiziral. In ni problem bil v nabavi cepiv, to, kar vi očitate, ker cepiva so, praktično vsak čas bodo ljudje še izbirali s katerim bi radi bili cepljeni. V začetku leta temu res ni bilo tako in te izbire ni bilo. Sedaj pa smo praktično na tem in cepiva prihajajo in ničesar nismo takrat zamudili, ko se ni naročilo. In, kot sem rekla, vsi imamo podatke od NIJZ in od Ministrstva za zdravstvo, ki so nam jih posredovali na prejšnji seji, ko smo se točno o tem pogovarjali. Druga obtožba, da naš predsednik uničuje Slovensko tiskovno agencijo. O tem je bilo že toliko povedanega, da je že malo smešno. Če gospod Veselinovič ocenjuje, da Ukom ne pristojen, spet, kolega Jani je razlagal, da nima nobenega pooblastila, da to dela, itn., čeprav to dela že 20 let, nobena Vlada do zdaj ni dala posebnega pooblastila, ampak je bila to naloga, ki je bila dodeljena Ukomu. Direktor Veselinovič je vsa ta leta, razen letos, ker še ni podposal pogodbe za leto 2021, podpisal pogodbo z Ukomom in deset let je Ukom bil pristojen, deset mu je pošiljal račune, 10 let je z njim podpisoval pogodbo, zdaj je pa naenkrat ugotovil, da Ukom ni pristojen. Če je temu res tako, zakaj potem tja pošilja račune. Zakaj na Ukom pošilja račune, mesečne, če ni pristojen? Poglejte, to je prepir za oslovo senco in on to dobro ve. Računal je pač, da bo v tem času že Vlada padla in bo on veliki heroj, zdaj pa pač stvari ne gredo tako kot je načrtoval on pa še kdo verjetno in so se stvari ustavile. Mimogrede, zahteval je tudi oziroma je dal izvršbo na račune za januar in februar, ampak ker za letošnje leto z Ukomom nima podpisane pogodbe, je sodišče izvršbo zavrnilo. Sodišče je že ugotovilo, da pogodbe ni. Na podlagi česa naj potem Ukom na STA nakazuje denar? In vsa stvar se komplicira ali pa se je zakomplicirala samo zato, ker je gospod Veselinovič mislil, da bo zmagal v tej zgodbi, da bo uveljavil svoje, da bo osporaval Vladi, da je Ukom pristojen organ za to področje, čeprav kot sem rekla, zadnjih 10 let je z Ukomom podpisal pogodbo in doslej je vedno Ukom bil pristojen, zdaj je pa na enkrat ugotovil, da ni pristojen, in da se bo on samo z Vlado pogovarjal. Ukom je Urad Vlade Republike Slovenije za komuniciranje. Tako kot ima Vlada še cel kup uradov, da opravljajo določene stvari zanjo. In še o tožilcih oziroma, pardon, očitki zaradi objav in poobjav na tviterju, itn. poglejte, če je objava na tviterju kršenje Ustave, ne vem kje smo. V resnici v Ustavi piše, da ima vsak pravico do svobodnega izražanja svojega mnenja, itn. Torej tudi to ne drži. Jaz seveda ustavne obtožbe ne bom podprla."
2,ParlaMint-SI_2009-07-13-SDZ5-Redna-08.u207,SDS,-1.0,2009-07-13,0.1454738974571228,"Hvala za besedo. Gospod minister, vsi se zavedamo težav, ki nas čakajo in jih sedaj še ne čutimo. Kriza v zdravstvu sledi z zamikom enega ali dveh let krizi gospodarstva, glede na to, kako se odvija zbiranje davkov, iz katerih se financira zdravstveno varstvo. Pojavljajo se strahovi, da bi se ob vsem tem začelo krčenje pravic pacientov in tudi omejevanje, skrajševanje vseh tistih stvari, ki pomenijo dobrobit ljudem. Ne nazadnje tudi iz zdravstvenih sredstev se plačuje vrsta nezdravstvenih stvari, kot je bolniška, kot je odsotnost zaradi nezmožnosti dela in podobne stvari. In tudi za te pravice se bojijo mnogi. Ob tem pa se javljajo velike nove potrebe zaradi demografske spremembe v Sloveniji, zaradi večanja števila ostarelih, pri čemer bi eventualno posebno zavarovanje za dolgotrajno nego zopet zahtevalo neprimerno visoke ali nove davke. Do sedaj je ministrstvo prikazalo edini pristop v tem, da je napovedalo oziroma da je Zavod za zdravstveno zavarovanje napovedal zmanjšanje sredstev za plače in za amortizacijo, kar pomeni, da bomo še bolj zaostajali pri obnavljanju opreme in posodabljanju opreme in prostorov v zdravstvu. Ob vsem tem pa ni nikjer na vidiku tistih ukrepov, ki bi preprečili grozeče omejevanje pravic pacientov. Zato vas sprašujem: Kako načrtujete preprečiti ob vsem tem, tudi ob napovedanih izgubah - in že tu se vidi, da ministrstvo nekoliko drugače razume grožnjo zmanjševanja sredstev, saj so vaše napovedi za naslednje leto, glede negativne bilance v zdravstveni zavarovalnici, neprimerno bolj blage, kot pa same zavarovalnice. Letošnje pomanjkanje se bo nekako krilo z dobički, ki so se v prejšnjem mandatu nabrali oziroma s sredstvi, ki so jih prihranile bolnišnice [[opozorilni znak za konec]] v lanskem letu. Toda za naslednje leto bo konec vsega tega, kar se je nabralo doslej, in pričakovati je neprimerno višjo [[...]] [[Izklop mikrofona.]]"
2,ParlaMint-SI_2010-04-07-SDZ5-Izredna-22.u60,SD,0.8720703125,2010-04-07,0.04320485517382622,"Hvala za besedo, gospod podpredsednik. Spoštovani zbor! Mislim, da je prav, da se nekdanjemu ministru za zdravje Borutu Miklavčiču še enkrat zahvalimo za njegovo delo v tako zahtevnem resorju. Kot je sam dejal, je bilo njegovo vodilo narediti takšno zdravstvo in zdravstveno reformo, ki bo na daljši rok omogočila finančno stabilnost zdravstvene blagajne ter zdravstvenega sistema kot celote. S tem se lahko samo strinjam in verjamem, da bo to tudi eno izmed ključni vodil novega ministra dr. Dorjana Marušiča. Konec koncev sta Vlada in ministrstvo v letu 2009 finančno sanirala skoraj vse bolnišnice v Sloveniji. Ker nisem član matičnega Odbora za zdravje sem prejšnji teden še s toliko večjim zanimanjem prisluhnil predstavitvi kandidata za ministra dr. Dorjana Marušiča v Poslanski skupini Socialnih demokratov. Lahko rečem, da me je ministrski kandidat prepričal tako, kot je na včerajšnji predstavitvi prepričal večino članic in članov državnozborskega Odbora za zdravstvo. Glede na dosedanje izkušnje dr. Dorjana Marušiča bo lahko takoj prevzel aktivno vodenje ministrstva, saj je dejstvo, da je bil dvakrat že državni sekretar, njegova prednost in ne slabost. Prav zaradi tega je tudi pomembno, da čim prej imenujemo tudi ministra za kmetijstvo, gozdarstvo in prehrano, da bo Vlada ponovno v celoti zasedena. Vlada in Državni zbor sta februarja sprejela slovensko izhodno strategijo za obdobje 2010 do 2013, zato je naša prioritetna naloga, da jo čim prej v praksi tudi uresničimo. Sestavni del te strategije je tudi zdravstvena reforma. Ob teh sistemskih spremembah pa bi rad opozoril še na nekatera odprta vprašanja, ki terjajo dobre odgovore oziroma rešitve. Že lansko leto sem ob pregledovanju razvojnih programov, kjer so navedene investicije v slovenske bolnišnice, opozoril na nerazumljivo dolga obdobja od začetka do zaključka posamezne investicije. Naj jih za primer nekaj navedem. Nevrološka klinika, začetek investicij 1996, konec 2013, ORL klinika, začetek 1996, konec 2009, Onkološki inštitut ravno tako začetek investicij 1996, konec 2009, Pediatrična bolnišnica, začetek 1996, konec 2015, jeseniška bolnišnica, začetek 1999 konec 2015, Psihiatrična bolnišnica Idrija, začetek investicije 1998, konec 2011. Od začetka investicij tako mine 10, 15 ali celo več let. Vse to pa prav gotovo naredi investicije manj pregledne in zagotovo bistveno dražje. Prav zaradi tega bi morali po zgledu Družbe za gradnjo avtocest ustanoviti posebno družbo ali agencijo za gradnjo velikih projektov na področju družbenih dejavnosti, kot na primer za gradnjo Narodne in univerzitetne knjižnice ali drugih večjih ustanov na področju zdravstva, izobraževanja in kulture, morda tudi investicije za potrebe posameznih ministrstev, policije, vojske in podobno. Poleg tega bi danes rad opozoril še na problematiko kazalcev kakovosti storitev v slovenskih bolnišnicah. Zato podpiram stališče kandidata za ministra za zdravje dr. Dorjana Marušiča, ki je včeraj na Odboru za zdravstvo poudaril, da bi oživil projekt razvrstitve bolnišnic po kakovosti. V tujini je namreč samo po sebi umevno, da bolnišnice javno objavijo kazalce kakovosti svojih storitev. Mislim, da bi morali tudi pri nas objaviti, na primer podatke o številu padcev iz bolnišničnih postelj, število okuženih z nevarnimi bakterijami, število ponovno hospitaliziranih z enako diagnozo, čas od sprejema na urgenco do prvega pregleda zdravnika in tako dalje. Mislim, da bi javno dostopni podatki pomenili tudi večjo odgovornost vodilnih, menedžerjev, kot strokovnih direktorjev in zdravnikov, do pacienta. Za zaključek mojega prispevka pa še o življenjsko nevarnih bolnišničnih okužbah. Med najpomembnejšimi kazalci kakovosti posamezne bolnišnice je prav gotovo delež odpornih mikroorganizmov, ki povzročajo bolnišnične okužbe. Ocenjuje se, da so bolnišnične okužbe zaradi nekritične uporabe antibiotikov v Evropi vsako leto odgovorne za 175 tisoč smrti. Na problem okužb z bakterijo MRSA sem v Državnem zboru s poslanskim vprašanjem prvič opozoril leta 2001. Čez dve leti pa sem v podobnem vprašanju navedel, da zaradi bolnišničnih okužb v Sloveniji umre od 400 do 600 pacientov. Temu podatku takratni minister dr. Dušan Keber ni oporekal. Moram reči, da sta se ministrstvo in stroka takrat zelo hitro odzvala. Tako je bila že oktobra 2001 v 19-ih slovenskih bolnišnicah izvedena in zaključena prva nacionalna raziskava o bolnišničnih okužbah, ki jo je naročilo ministrstvo, opravila pa sta jo Klinični center in Inštitut za varovanje zdravja. Enodnevna raziskava, v kateri je bilo vključenih preko 6 tisoč bolnikov na določen dan iz vseh slovenskih bolnišnic, razen Inštituta za rehabilitacijo in psihiatričnih bolnišnic je pokazala 61,8% delež MRSA. To je bil po mnenju nekaterih strokovnjakov najvišji odstotek izmerjen tudi v širšem evropskem prostoru. Po letu 2002 se je stanje na tem področju izboljšalo. Odstotek se je bistveno znižal, vendar bomo lahko rekli, da to bakterijo obvladamo šele, ko bomo v bolnišnicah število bolnišničnih okužb spravili pod mejo 10 odstotkov. Oktobra lani sem takratnega ministra za zdravje Boruta Miklavčiča na podlagi zgoraj navedenih dejstev vprašal, kakšno je danes stanje na področju obvladovanja bolnišničnih okužb v slovenskih bolnišnicah in mu dal pobudo, da Ministrstvo za zdravje skupaj s pristojnimi službami pripravi drugo slovensko nacionalno prevalenčno raziskavo o bolnišničnih okužbah. Zato danes ponovno izkoriščam to priložnost, da opozorim na ta problem, da na podlagi strokovno primerljivih podatkov vidimo, kje smo bili na tem področju leta 2001 in kje smo na tem področju leta 2010, se pravi danes. Za zaključek naj povem, da bom ministra za zdravje dr. Dorjana Marušiča danes z veseljem podprl. Hvala lepa."
2,ParlaMint-SI_2016-10-18-SDZ7-Redna-23.u10,SD,0.8115234375,2016-10-18,0.041488680988550186,"Hvala, predsednik Državnega zbora za besedo. Spoštovani predsednik Vlade, ministrski zbor, spoštovana posebej ministrica za zdravje, kolegice in kolegi! Socialni demokrati se zavzemamo za učinkovit, kakovosten, odziven in vzdržen sistem zdravstvenega varstva za vse naše državljane, ki bo temeljil na solidarnosti, vzajemnosti in pravičnosti, zdravstveni sistem, ki bo usmerjen v preprečevanje in zgodnje odkrivanje bolezni ter učinkovito zdravljenje. Takšen zdravstveni sistem je za nas eden izmed temeljev socialne države. Spoštovani! Danes interpelirate ministrico za zdravje, ki zagotavlja zgoraj vse našteto. Interpelirate jo, ker pravite, da nič ne dela. Sila nenavadno je, da je toliko nestrinjanj, toliko nasprotovanj, toliko neodvisnih študij, ki govorijo v prid nasprotnikom omenjenih vrednot, za katere se zavzema ministrica za zdravje. Slovenci smo v 70. letih prejšnjega stoletja dosegli, da je zdravstveno varstvo postalo univerzalno in vsem dostopno. Leta 1992 smo namesto proračunskega financiranja prešli na financiranje obveznega zdravstvenega zavarovanja, ki pa skoraj nobene zdravstvene storitve ne pokriva v celoti, razen otrokom, ampak pri vseh terja naša zasebna doplačila. Ta sprememba je porušila univerzalnost in bistveno zmanjšala solidarnost. Danes s prispevki zberemo iz obveznega zdravstvenega zavarovanja 68 % vsega denarja, 15 % iz dopolnilnega zdravstvenega zavarovanja ter 13 % neposredno s plačili iz žepov posameznikov, ki storitve potrebujejo. Zaskrbljujoč je podatek, da je okrog 40 tisoč prebivalcev iz različnih razlogov začasno ali trajno brez obveznega zdravstvenega zavarovanja. Približno 100 tisoč prebivalcev nima dopolnilnega zdravstvenega zavarovanja, kar pomeni, da jim brez visokih doplačil ni dostopna nobena zdravstvena storitev iz osnovnega zdravstvenega zavarovanja. Okoli 170 tisoč prebivalcev je z najnižjimi dohodki, kar pomeni, da je premija dopolnilnega zdravstvenega zavarovanja nesorazmerno visok strošek. To ni v skladu z določili slovenske ustave, da temeljne pravice in svoboščine, med katere sodi tudi pravica do zdravstvenega varstva, ne morejo in ne smejo biti odvisne od gmotnega stanja, kar je identično z evropskim načelom enakosti v zdravstvu. Iz države z univerzalnim zdravstvenim varstvom in visoko stopnjo solidarnosti pri zagotavljanju sredstev za zdravstveno varstvo smo postali ena izmed najmanj solidarnih v Evropskih uniji. Slovenski zdravstveni sistem je v zadnjih 20 letih doživel nekatere stranpoti, tako pri financiranju kot pri organiziranju zdravstvene dejavnosti. Na strani financiranja imamo socialno nepravično dopolnilno zdravstveno zavarovanje, ki zavarovalnicam kljub splošnemu pomanjkanju sredstev, namenjenih za zdravstvo, prinaša lahek dobiček; slednji se je z varčevalnimi ukrepi v najbolj kriznem času celo povečal. Na strani organizacije zdravstvene dejavnosti smo dopustili nenadzorovano mešanje javne in zasebne zdravstvene dejavnosti, posebej v obliki nesmotrnega podeljevanja koncesij ter odsotnosti učinkovitega nadzora nad podeljevanjem koncesij. Hkrati pa se je dopustilo, da se vse preveč zanemarja nadaljnji razvoj primarne ravni zdravstvenega varstva, ki navkljub vsem težavam še vedno daje solidne rezultate, kar je verjetno posledica učinkovite dispanzerske metode obravnave pacienta, ki jo v večji ali manjši meri še vedno zagotavljajo zdravstveni domovi. Delež javnih sredstev, namenjenih za zdravstveno varstvo, se vrsto let konstantno niža. In učinki so zdaj tu. Ni zanemarljiv podatek, da je zdravstvena blagajna v času krize izgubila 400 milijonov. Zato ne moremo biti začudeni, da smo priča eroziji temeljnih vrednot javnega zdravstvenega sistema. 400 milijonov! Danes smo tu in se sprenevedamo, se čudimo, da zdravstveni sistem ne funkcionira. Žal, tudi noben motor ne dela na hlape. Težave v zdravstvu so, absolutno. Premalo zdravnikov, predolge čakalne vrste, korupcija, pritiski po komercializaciji in privatizaciji naraščajo, teh je vse več. A ne pozabimo, naša temeljna naloga bi morala biti ohraniti dostop do zdravstvenih storitev za vse sloje ljudi v naši družbi, ne glede na njihov gmotni položaj. Ampak ne. Če omenimo nekoč državnega sekretarja na Ministrstvu za zdravje, tudi zdravnika, ki je nedavno dejal, da so se specializacije omejevale oziroma se niso nadomeščali zdravniki, ker se je predvidevalo, da se bo to uredilo samo od sebe. Ali res? Vsi problemi so nastali pred obdobjem nastopa funkcije te ministrice. Pomanjkanje kadra, dolge čakalne dobe, zasebništvo, tudi napake v zdravstvu so rezultat nasprotovanja politikam reševanja problemov ter spodbujanja k politikam, ki niso načrtovale ustreznih ukrepov za njihovo izboljšavo pred nastopom krize. Takrat je bil pravi čas za to. Ustvarjanje profitov, ki se ne vračajo v zdravstveni sitem, povečuje stroške zdravstvenega sistema ali pa, še bolj boleče, zmanjšuje zdravstvene pravice, saj se nikjer v svetu to ni izkazalo, da je ustrezno, da bi komercializacija ali privatizacija pomenila zdravstveno varstvo ali povečala njegovo kakovost. Ena hujših anomalij, ki se dogaja in daje potuho odgovornim, je tudi zavračanje operacij, ker zavarovalnica ne želi plačati. Zavarovalnica, poudarjam, ne ministrstvo. Mogoče so te zavrnitve tako pogoste tudi zato, ker smo Slovenci zelo solidarni, tovariški. Vsaka stiska sproži plaz odziva dobrih ljudi, ki jim ni vseeno. Ampak – ali si resnično želimo sistema, ki bo temeljil na pravici do zdravstvenih storitev na temelju zbiranja zamaškov, ker zavarovalnice kot po tekočem traku zavračajo posege in jih delajo samoplačniške? Ali se res lahko sprijaznimo z dejstvom, da je precej ceneje odrezati nogo devetletnemu otroku, kot pa izkoristiti vse možne načine zdravljenja tako doma kot v tujini in nogo rešiti. In mi to dopuščamo. Dopuščamo, da naš denar dajejo v svoje rezerve, zapravljajo za svoje potrebe. Naš denar. In potem nam ti isti želijo prodati neodvisne študije, ki favorizirajo zasebno kot suho zlato. Ali ste vedeli, da ena izmed takih neodvisnih študij predvideva tudi plačljive porode? Ali smo res prišli na točko, kjer bo nekritično favoriziranje zasebnega, ki pa se seveda nič ne brani javnega napajalnika, pripeljalo naš dostop do zdravstvenih storitev na prag nemogočega? Ali hočemo to katastrofo? Socialni demokrati to odločno zavračamo. Upam si trditi, da več zasebnega ne bo skrajševalo čakalnih vrst, ne bo bolj dostopno in ne bo učinkovitejše. Morebiti obratno. Privatizacija zdravstvenega sistema in izenačevanje javnega in zasebnega vodita k neenakopravni in neenaki obravnavi bolnikov. To pa pomeni različno kakovost glede na bolnike, bolnikov socialni položaj in neenakopravno dostopnost. Zato trdimo, treba je zmanjševati spet tisti delež zasebnih sredstev za zdravstveno varstvo, ki postopoma ustvarja dva zdravstvena sistema in ločuje državljane na dve skupini. Na take, ki jim premoženjsko stanje omogoča, da si potrebne storitve lahko kupijo, in na take, ki tega ne morejo, zato do njih ne pridejo ali pa nanje čakajo tako dolgo, da to škoduje njihovemu zdravju. Še enkrat, vsi prebivalci morajo imeti možnost, da neodvisno od svojega gmotnega stanja uresničijo svoje potrebe po kakovostnih in pravočasnih zdravstvenih storitvah. To jim lahko omogoča javni zdravstveni sistem. Treba je obrniti trend, ki v javni zdravstveni sistem uvaja obravnavo zdravstvenih storitev kot tržno blago, s katerim je mogoče ali celo zaželeno ustvarjati profit. V javnem sistemu in za javna sredstva bo mogoče storitve, ki so potrebne za ohranjanje in obnavljanje zdravja, opravljati samo na neprofiten način, presežki se morajo vračati v zdravstveni sistem. Zdravstveni sistem v Sloveniji je zaradi spremljajočih se demografskih sprememb nujno potreben prenove. Pri prenovi zdravstvene reforme in paketa zakonov je za Socialne demokrate ključno, da vsebina jasno določa cilje zakona, med katerimi mora biti na prvem mestu ohranitev javnega zdravstva. Socialni demokrati smo vztrajali in bomo vztrajali, da se potegne jasna ločnica med javnim in zasebnim izvajanjem zdravstvene dejavnosti, saj se mora končati prelivanje denarja in bogatenje dvoživk, torej tako imenovanih zasebnikov, ki bogatijo na račun javnega denarja. Nasprotujemo privatizaciji in komercializaciji zdravstva, ki ne temeljita na javnem interesu, slabita javno zdravstvo, dražita in ogrožata zdravstveno varnost ljudi, zmanjšujeta solidarnost in pravičnost zdravstvenega sistema, zmanjšujeta dostopnost do zdravstvenih storitev, povečujeta nepravične razlike v zdravju ljudi, povzročata pritiske na povišanje javnih sredstev za zdravstveno varstvo oziroma na znižanje pravic prebivalk in prebivalcev iz javnih sredstev, slabo vplivata tudi na zdravje ljudi in zmanjšujeta učinkovitost porabe sredstev za njihovo zdravljenje. Socialni demokrati pojem reforme razumemo kot spremembe, ki predstavljajo presek z nekaterimi obstoječimi rešitvami in trendi. Zavedati se moramo, da ohranjanje statusa quo pomeni nevarnost razpada zdravstvenega javnega sistema. Zakaj po našem mnenju potrebujemo spremembe? Na strani financiranja imamo socialno in nepravično dopolnilno zdravstveno zavarovanje, ki zavarovalnicam kljub splošnemu pomanjkanju sredstev za zdravstvo prinaša lahek dobiček. Na strani organizacije zdravstvene dejavnosti smo dopustili nenadzorovano mešanje javne in zasebne zdravstvene dejavnosti, posebej v obliki nesmotrnega podeljevanja koncesij. Do korupcije v zdravstvu moramo vzpostaviti ničelno toleranco tudi tako, da se poveča nadzor in izboljša transparentnost tako nad postopki nabav in kadrovanja kot tudi na področju izdaje dovoljenj in podeljevanja koncesij. Poudariti je treba, da so bile prednosti in slabosti koncesij napisane leta 1993, ko še nismo imeli nikakršnih izkušenj s koncesijami na področju zdravstvene dejavnosti. V praksi pa so se v zvezi s podeljevanjem in izvajanjem koncesij v zdravstveni dejavnosti pokazale tudi negativne izkušnje, kot je manjša dostopnost pacientov do nekaterih storitev, ki jih koncesionar sam ne izvaja, in preusmerjanje bolnikov v samoplačniško oziroma zasebno dejavnost. Kot kažejo nekatere raziskave, se pojavlja segmentiranje prebivalstva na način, da h koncesionarjem posebej na sekundarnem nivoju pogosto gravitirajo premožnejši sloji, socialno šibkejši pa se preusmerjajo k javnim izvajalcem. Ker je število zdravnikov omejeno, se je tudi pokazalo, da podeljevanje koncesij ne pomeni večjega števila zdravnikov in s tem večjega obsega izvedenih programov, temveč pomeni v večini primerov zgolj prehod zaposlenih iz javnega zavoda v status koncesionarja. Bistveno vprašanje, ki si ga moramo zastaviti ob pogovorih za spremembe zakona o zdravstveni dejavnosti, je, ali bo s podeljevanjem koncesij zagotovljen večji obseg in boljše opravljanje javnih zdravstvenih storitev. Področje koncesij v zdravstvu je v tem trenutku pomanjkljivo urejeno, kar je pripeljalo do različnih praks pri podeljevanju koncesij občine, države. Sedanji sistem prinaša tudi izrazita korupcijska tveganja, saj ni nobenih meril kdaj in pod kakšnimi pogoji se koncesija lahko podeli. Zato se pogosto dogaja, da se koncesije podeljujejo na podlagi prijateljskih in drugih povezav in ne dejanskih potreb zdravstvenega sistema. Tudi če pogledamo, koliko koncesij je podelil posamezen minister, številke zelo nihajo. Potrebe po zdravstvu pa so bistveno bolj stabilne oziroma trajne. Do sedaj smo dopuščali, da se prepletata javno in zasebno izvajanje storitev. Isti izvajalec ob različnem času dela v javnem in zasebnem sistemu, ali ob istem času in na istem mestu opravlja javne in zasebne storitve. Državljan pa lahko prehaja iz javnega v zasebni sistem in nazaj. Posledica je netransparentnost financiranja, ki na strani izvajalcev omogoča dvojno zaračunavanje storitev in ponudbo nepotrebnih storitev, na strani bolnikov pa kupovanje žal tudi skrajševanja čakalnih dob za določeno zdravstveno storitev. Zdravstveni domovi so s prehajanjem zdravnikov med koncesionarje izgubili del osebja, pri čemer so izgubili kadre, programe in finančna sredstva. Ostale so jim pa pretekle obveznosti, tehnološki viški. Nekateri zdravstveni domovi zdaj ne morejo več opravljati vseh funkcij, ki jih predvideva zakon. Organizacijske posledice se kažejo tudi v težavah pri zagotavljanju 24-urne službe in pri nadomeščanju v času odsotnosti, vsebinske pa pri opuščanju dejavnosti, ki so vezane na timsko delo, kot so na primer preventivne dejavnosti. Vse to pa pomeni zmanjšanje dostopnosti do zdravstvenih storitev in slabšo kakovost primarnega zdravstvenega varstva. Tovrsten proces pa se ni ustavil le pri osnovnem zdravstvenem varstvu, temveč se je začel tudi v bolnišnicah, kjer specialisti dobivajo koncesije in odhajajo iz oddelkov. Pri odgovoru na vprašanje katere so glavne slabosti slovenskega zdravstva, prebivalci na prvo mesto postavljajo čakalne dobe. Del razlogov tiči v omejenih sredstvih in človeških virih, vendar prav uspehi pričajo, da sredstva pri tem niso vselej glavni dejavnik. Boljšo in pravičnejšo dostopnost Slovenije ovirajo tudi visoka doplačila in premije dopolnilnega zdravstvenega zavarovanja ter geografsko neenakomerna mreža osnovnega zdravstvenega varstva. Zdravstveni sistem je namenjen ohranjanju, izboljšanju in obnavljanju zdravja. Javni zdravstveni sistem ta cilj še presega, in sicer tako da vsakomur nudi zdravstveno pomoč in varnost v času bolezni ter da daje tudi zdravim varnost in zagotovilo, da bodo deležni pomoči, če jo bodo potrebovali. Javni zdravstveni sistem je najboljši primer uresničene ideje o povezanosti družbe. Zato zdravstvene storitve, ki so pomembne za zdravje ljudi, ne smejo biti tržno blago. To je izhodišče socialnega modela zdravstvenega varstva, ki ga Socialni demokrati zagovarjamo in branimo. Z enako dostopnostjo do zdravstvenih storitev za vse, ki jih potrebujejo, se uresničuje ustavna pravica do socialne varnosti, ki mora biti zagotovljena vsakomur brez raziskovanja glede na osebne okoliščine, med katere tudi služi gmotno stanje. Zavračamo pobude, da naj bi javni sistem zagotavljal osnovno zdravstveno varnost manj premožnim in deprivilegiranim slojem prebivalstva, vzporedni zasebni sistem pa bi zagotavljal boljše možnosti premožnejšim skupinam. Javnozdravstveno varstvo mora biti univerzalno in ob enakih potrebah enako dostopno. Zagotoviti je treba zadostno financiranje javnega zdravstvenega varstva. Naš cilj je, da bi se obseg financiranja zdravstvenega varstva v deležu bruto domačega proizvoda povečal za toliko, da bodo izpolnjeni cilji o boljši dostopnosti in kakovosti zdravstvenega varstva. S socialnimi partnerji je treba na novo definirati košarico storitev, ki bo v celoti krita iz javnih sredstev, prispevna stopnja in proračunski viri. Na novo je treba opredeliti storitve v košarici, ki bodo pokrile ključne zdravstvene potrebe prebivalstva. Izboljšati je treba dostopnost do zdravstvenega varstva. Vsem najpomembnejšim zdravstvenim storitvam je treba predvideti najdaljšo, še sprejemljivo čakalno dobo. Čakalne dobe so problem, to je dejstvo. Imamo preko 250 tisoč čakajočih na eno od zdravstvenih storitev v zdravstveni službi. Za vse čakajoče žal sploh ne vemo, ker ne spremljamo vseh čakalnih dob in števila čakajočih za vse storitve, kar je žal pokazatelj nedelovanja sistema. Še bolj zaskrbljeni pa smo, če poznamo proces obravnave pacienta, saj je treba čakalne dobe in število čakajočih sešteti. Skupaj lahko teoretično pacient čaka tudi do 4 leta. Čim prej je treba najti rešitev za zaposlovanje mladih zdravnikov, ker je njihovo šolanje predrago, da bi odhajali na delo v tujino, zato mora imeti pristojnost določanja vrste in števila specializacij za zdravnike ministrstvo in ne več Zdravniška zbornica. V zadnjih 15 letih si je vsakokratna vlada postavila za cilj reformo zdravstva. Reforma pomeni zavestno odločitev za spremembe. Spremembe pa nujno povzročijo konflikte. Reforme ni mogoče speljati na način, da ne bi bilo nikogar in nikogar nič zmotilo. Posamezne skupine udeležencev v zdravstvu se močno oklepajo svojih pridobljenih privilegijev, zato skupine izražajo potrebo po reformi, vendar le, dokler le-ta ne doseže njih. V zadnjih 15 letih se je vedno našel kdo, katera od skupin, ki je nasprotovala temeljnim postavkam reforme, še preden se je karkoli zgodilo v smeri izboljšav in razvoja zdravstvenega sistema. In tudi tokrat ni nič drugače. Nujno je treba preveriti ustreznost financiranja zdravstvenih storitev, jasno razmejiti in okrepiti sodelovanje med Ministrstvom za zdravje in zdravstveno blagajno. Prispevke za zdravstveno blagajno je treba razširiti na vse oblike dela, iz obveznega zdravstvenega zavarovanja pa črtati določene stvari, kot so na primer znanstvenoraziskovalno delo in izobraževanje specializantov, bistveni del investicij v zdravstvo, saj mora to prevzeti državna blagajna. Okrepiti je treba tudi notranji in zunanji nadzor v zdravstvu in vzpostaviti mehanizem za spremljanje kakovosti v zdravstvu na nacionalni ravni. Urediti in razvijati področje čezmejne zdravstvene dejavnosti. Vseh navedenih izzivov v zdravstvu se seveda zaveda tudi sedanja vlada, ki si je tako kot predhodne vlade zadala cilj reformo zdravstvenega sistema. Žal gre tudi tokrat tej vladi zdravstvena reforma počasi od rok. Učinkovita in prožna organiziranost javnih zdravstvenih zavodov, stimulativno nagrajevanje po dosežkih zaposlenih, profesionalen in odgovoren menedžment v zdravstvu z ustreznimi menedžerskimi orodji ter ustrezen sistem financiranja, ki bo temeljil na ustrezni zdravstveni mreži in razmejenimi viri financiranja, so ključni izzivi reforme zdravstva v državi. Ti izzivi pa so nujni za resnično zmanjševanje čakalnih vrst in s tem dostopnost zdravstvenih storitev vsem prebivalkam in prebivalcem, ki so poleg kakovosti in varnosti glavni pokazatelj dobrega zdravstva v državi. Na vladi in resornem ministrstvu za zdravje je, da čim prej zagrizejo v kislo jabolko izzivov in pospešeno pripravi in spelje ustrezno zakonodajo za ureditev pisanih razmer v zdravstvu. Vsem nasprotovanjem vseh možnih interesov navkljub. Spoštovani! Socialni demokrati te interpelacije, ki, še enkrat poudarjamo, želi rušiti javno pri zasebnemu, ne bomo podprli. Pričakujemo pa, da se bo ministrstvo v prihodnjih mesecih soočilo z akutnimi in kroničnimi problemi našega zdravstva, ki niso problemi samo iz tega mandata, nemalo teh problemov je nastalo v času preteklih vlad. Hvala lepa."
2,ParlaMint-SI_2010-04-07-SDZ5-Izredna-22.u54,SD,0.78125,2010-04-07,0.011827741749584675,"Hvala za besedo. Iskreno upam, da toliko dobrih in optimističnih besed, ko jih je danesmogoče slišati v tej dvorani, da bo ta duh spremljal novega ministra tudi do konca tega mandata. Da bomo torej vsi skupaj znali prispevati k temu, da bo eno okolje, v katerem skušamo izboljšati slovenski zdravstveni sistem, pozitivno in optimistično in da bomo k temu vsi skupaj prispevali, ker je to ena od naših nacionalnih prioritet. V Sloveniji imamo ustavo in v tej ustavi je zapisano, da je Slovenija socialna država. Zdravstveni sistem, njegova dostopnost, enake možnosti vseh ljudi, da so deležni zdravstvene oskrbe, je ena od temeljnih implikacij tega želenega cilja, da je Slovenija socialna država. V Sloveniji zdravstveni sistem temelji na solidarnosti, na tem, da vsi skupaj plačujemo za to, da so vsem zagotovljene vsaj približno enake pravice ali, če uporabim besednjak, kot ga je uporabil ministrski kandidat včeraj na odboru, vsaj minimalna košarica pravic. K temu moramo težiti vsi skupaj. K pogumu za podporo ministrskemu kandidatu me veliko bolj nagovarja dejstvo, da je matematik, kot pa dejstvo, da je zdravnik. Dr. Marušič je govoril o tem, da ni idealnega sistema in da bi bila utvara, če bi si zastavljali ambicije, da oblikujemo idealen sistem. Vendar, v matematiki se marsikaj zdi idealno. Jasno, stvari so medsebojno povezane in sistem, medsebojno povezan, tudi deluje. Moram reči, da me matematika v času šolanja ni pretirano zanimala in danes to obžalujem. Ko začnemo razmišljati o stvareh, ki so manjše od nič, vidimo, kje je pravzaprav čar matematike in kje je ta ""spiritus movens"", ki poganja svet in vse, kar je na tem svetu živega. Zato mislim, da moramo razmišljati o idealnem sistemu. Slovenski zdravstveni sistem, takšen kot je danes, je plod nekega zatečenega stanja, ki smo ga poznali do leta 1990 in je bilo v splošnem dobro, ter korekcij, ki smo jih v tem zdravstvenem sistemu delali v času po letu 1990, ki je skušal združiti dve morda težko združljivi logiki: logiko javnega interesa, vsesplošno prisotnega javnega interesa in zasebno, svobodno gospodarsko pobudo, možnost, da opravljaš svoboden poklic in si sam postavljaš organizacijski okvir za to delo. V tem pogledu smo danes na prelomnici, ki jo z zdravstveno reformo skušamo postaviti v nekaj, kar mora biti vsaj približek idealnega sistema. Jaz podpiram njegovo ambicijo, da obstoječi sistem nadgradimo, še bolj pa podpiram njegove besede o tem, da je vendarle treba pred tem imeti zelo jasno vizijo, kakšen zdravstveni sistem želimo v državi zgraditi, kakšne pravice moramo zagotoviti našim ljudem in kakšen bo organizacijski ustroj. Dovolite, da pri tem opozorim na nekaj stvari. Prvič, v javnosti je pogosto prisotno to, da imamo precejšnje izgube v organizacijskem ustroju slovenskega zdravstva, da morda preko posrednikov nabavljamo predrage operacijske mize. Toda mislim, da so resnični prihranki tudi na drugih ravneh, in sicer pri vprašanju, kje nabavljamo zdravila, kakšna zdravila nabavljamo, da je v naši strukturi zdravil, ki gredo skozi javni zdravstveni sistem, veliko originalnih zdravil in bistveno manj generičnih zdravil, ki so cenejša in prav tako učinkovita. Do seveda vprašanj, kako smo organizirali javno zdravstvo, da je danes morda premalo racionalno, pa ga skušamo reševati z vključevanjem zasebnikov v ta javni zdravstveni sistem, pa so resnične rezerve pravzaprav v tem, da nismo optimirali te javne hrbtenice javnega zdravja. Gospod Marušič je govoril o pozitivnem zdravju, o tem, da je morda v našem razmisleku o zdravju ključno pravzaprav vprašanje, na kakšen način sami gledamo na svoje zdravje, kakšen odnos imamo do svojega organizma. In v tem pogledu ga želim spomniti, da ga na mizi, ki jo bo nedvomno zasedel in k temu bom prispeval tudi svoj glas, čaka ena pobuda; pobuda, ki sem jo naslovil na gospoda Lukšiča in na ministra za zdravje in ga nagovarja k temu, da spremenimo smernice prehranjevanja v slovenskih osnovnih šolah in vrtcih. V zdaj veljavnih smernicah v tej državi trdimo, da vegetarijanska prehrana ni dobra za razvoj otroka. Sam nisem vegetarijanec, imam pa nekaj izkušenj s tem. In izogibanje kakšnemu mesnemu obroku daje številne prednosti. Ne govorim samo o zdravju posameznika, ampak govorim tudi o kakšnih okoljskih vidikih brezmesnih obrokov. Razpolagam s pričevanji staršev vegetarijanskih otrok, ki so na svoje otroke prenesli te svoje navade, ki govorijo o tem, da so vsi po vrsti zdravi posamezniki, ki v polni meri zagotavljajo svoj osebnostni in telesni razvoj in enako velja tudi njihove otroke, ki imajo vsi po vrsti nizko stopnjo obolevnosti. Jaz mislim, da je v tem nekaj resnice in to dokazujejo tudi največje prehranske organizacije po svetu, ki trdijo, da pravilno uravnotežen vegetarijanski obrok v enaki meri zagotavlja zdrav razvoj človeka. V tem pogledu pričakujem, da se bo tudi temu vprašanju minister posvetil. V tem je morda tudi eden od odgovorov na to, na kakšen način bomo izboljšali preventivo, ki je v splošnem en cilj celotne zdravstvene reforme: dati prednost temu, na kakšen način se obvarovati pred boleznimi, kot temu, na kakšen način potem zdraviti. V tem vidim velike prihranke in v tem vidim velike možnosti. In to je idealni sistem. Gospodu Marušiču želim veliko uspehov pri njegovem delu in upam, da ga bo to pozitivno ozračje, ki ga lahko danes zasledimo v tej dvorani, spremljalo skozi uspešen mandat. Pri njegovi težki nalogi kot pri še nekaterih težkih nalogah, ki jih je naša vlada nasledila, preprosto ne smemo pasti."
2,ParlaMint-SI_2011-06-13-SDZ5-Redna-29.u52,SD,-0.99853515625,2011-06-13,0.02676314301788807,"Hvala za besedo, gospod podpredsednik. Težko se je izogniti reakciji na vse, kar je bilo v zvezi s tem členom pa še s kakšnim drugim povedanega. Seveda je to samo prilivanje olja na ogenj, nezadovoljstva in sovraštva, ki se tako lepo širi po državi. Ko se sklicujemo na to, kaj je ljudem všeč in kaj ljudem ni všeč, je seveda široko polje razpravljanja o tem, s čim vse ljudje v tej državi niso zadovoljni, ampak oprostite, minimalna plača, štipendije nimajo z vprašanjem, o katerem zdaj razpravljamo, nič skupnega pa tudi referendumi, o katerih smo 5. junija odločali, ne. Me pa preseneča, da gospod, ki se rad pohvali s svojo akademsko kariero, tako zelo zavaja, ko bi bilo dobro tudi v kakšnem javnem mediju pogledati to soboto, kakšne so številke o tistih državljanstvih, ki so bila dana bodisi po 13. členu ali pa recimo po 40. členu Zakona o državljanstvih. Če samo od leta, ko je Slovenija postala članica Evropske unije, izhajam, dejstvo pa je, da je Evropska unija zgrajena na prostem pretoku ljudi, idej, blaga, storitev, da če torej tej ideji nasprotujemo, potem imamo seveda velike težave, ker se ne moremo več izgovarjati na zapiranje meja, o katerih je bilo poprej tudi govorjeno, kako se bodo nekateri lahko svobodno sprehajali. Ampak poglejte, leta 2004 je bilo dodeljenih 3 tisoč 338 državljanstev, 2005 2 tisoč 686, 2006 3 tisoč 206, 2007 tisoč 554, 2008 tisoč 771 in 2009, do koder segajo podatki, tisoč 802. To se pravi, da se je od vstopa Slovenije v Evropsko unijo število podeljenih državljanstev pravzaprav prepolovilo. Ampak zdaj k 13. členu, ki govori o tem tako imenovanem interesu države, da komu da državljanstvo pod posebno ugodnimi pogoji, to se pravi, ker je to interes. Gospod, ki je zdaj odšel, seveda ne pozna nikogar, ki bi kot znanstvenik dobil državljanstvo. Po podatkih Ministrstva za notranje zadeve je samo za znanstveno področje 70 takih, iz nacionalnih razlogov 5 tisoč 977, res največ, ampak tudi za šport 112, za kulturo 184, gospodarski interes 95, informativno področje 64, mogoče tisto, kar nas zanima, zdravstvo 168, šolstvo 40. Ja, živimo v svetu, v katerem ljudje v državo prihajajo in tudi iz države, žal, odhajajo. Kaj smo storili za to, da bi jih zadržali, je vprašanje, ki terja široko razpravo, kaj smo pa storili za to, da ljudje prihajajo, pa tudi vemo, zlasti za zdravstvo vemo, da je pomanjkanje zdravnikov in medicinskega osebja takšno, da smo zdravnikov, ki pridejo k nam in izpolnijo vse pogoje, veseli. In o tem bi morali razpravljati, ne v vsakem človeku videti potencialnega sovražnika in potencialni problem, če je tako: kdor reši enega človeka, je rešil svet. O tem razmišljajte tisti, ki s toliko averzije govorite o nekaterih stvareh, za katere niti nimate argumentov in stvarnih dokazov. Hvala lepa."
2,ParlaMint-SI_2017-06-19-SDZ7-Redna-31.u242,SD,-1.0,2017-06-19,0.016505679115653038,"Najlepša hvala, spoštovani gospod podpredsednik. Spoštovana ministrica, cenjeni kolegice in kolegi! Najprej mi dovolite, spoštovana ministrica, da povem, da mi je v resnici žal, da vam moram na tak način in tukaj postavljati to vprašanje; ampak nam, žal, ne puščate kaj drugega; ne odgovarjate na mojo pošto, ne vi, ne državne sekretarke, ne šefica kabineta. Na vabila županov na seje občinskega sveta odgovarjate generično, da ste zasedeni, ker imate vnaprej napovedane druge obveznosti. Civilni iniciativi se ne odzivate. Podobno kot pri Kranju se dogaja tudi pri Topolšici, isti model. Sporočite odločitev o združitvi z neko drugo bolnišnico, ne da bi nas – vsaj tiste, ki živimo v lokalni skupnosti – najprej obvestili o tem, kako in s kakšnimi učinki to nameravate. V primeru združevanja in reševanja Bolnišnice Topolšica smo prišli od tega, da je pred tremi meseci menda bil v izdelavi s strani bivšega direktorja Bolnišnice Golnik elaborat združevanja Golnika in Topolšice; menda celo zato, da bi dosegli prenos dela tericarja z Golnika na Klinični center. Pa je potem, ne vem, kako, prišlo do odločitve, da bi se naj sedaj Bolnišnica Topolšica združevala z Bolnišnico Celje, s katero ima skupnega samo dvoje. To, da je slabo vodena in da je v finančnih težavah. Skrbno sem poslušal vaš prvi odgovor danes in me veseli, da vidite v tem združevanju veliko pozitivnih stvari. Tudi sam si denimo želim nekaj, kar smo že dolgo vsi skupaj napovedovali, to je centralizirano naročanje. Ker ste danes prvič predstavili tudi model oziroma vsaj kazalnike, po katerih bi lahko merili uspešnost te pripojitve, vas prijazno prosim, da nam poveste v številkah, konkretno: Kaj se bo izboljšalo, kakšni bodo prihranki in kakšen bo finančni neto učinek optimizacije poslovanja na vseh točkah, ki ste jih danes v odgovoru že našteli? Torej za investicije iz točke likvidnosti, kakšen bo prihranek iz naslova skupnih služb; in da pod črto potegnemo, o kakšnem denarju govorimo. To pa predvsem zaradi tega, ker okolje že ima iz preteklosti izkušnjo tega, da je bila Bolnišnica Topolšica splošno sprejeta kot hiralnica, da so ljudje raje ostajali doma in vsaj umirali doma, ne pa hodili tja. In ko se bolnišnico, ki živi od opravljenih storitev, enkrat prime tak sloves, gotovo ne bo rešena. In to, da ji boste vodstvo odpeljali oziroma pripojili k Celju, si predstavljam, da ne bo nič kaj bistvenega rešilo. Prosim, verjetno obstaja model, verjetno obstaja računica, vas sprašujem odprte glave, žal na seji zbora, ker druge priložnosti nimam. Pa še enkrat; kljub temu da očitno neradi odgovarjate na elektronsko pošto, morda je iz gole vljudnosti dobro, da kdaj odgovorite. Hvala lepa."
2,ParlaMint-SI_2021-10-18-SDZ8-Redna-26.u152,SD,-1.0,2021-10-18,0.12016984820365906,"Hvala lepa, gospod minister, za odgovor. Kljub temu mislim, da se nisva dotaknila prave srži problema. Naštela sem vam že, koliko ljudi čaka v vrsti za diagnostiko, absolutno mislim, da tega ne bodo rešili posamezni interventni zakoni, tu gre za bolj kompleksen problem, potrebno bo res organizacijsko spremeniti delovanje našega sistema. Enostavno se dogaja veliko absurdov. Veliko absurdov, ki so vezani na epidemijo covida in zaradi katerih toliko ljudi ostaja z neodkritimi boleznimi raka. V naši poslanki skupini imamo primer kolegice, katere eden izmed staršev je v 10 dnevih od diagnoze žal odšel, 10 dni od diagnoze do smrti. 10 dni, zato ker se ni pravočasno diagnosticiralo. Težava je v tem, da mi razlagamo ljudem, širi se na primer po spletnih omrežjih veliko obvestil zdravnikov, da so de facto zdravi ljudje tisti, ki so dobrodošli pri zdravniku, bolni naj ostanejo doma, da ne širijo potencialnega virusa. Kar vam želim povedati, je to, da anomalije, kakršna je bila v celjski bolnišnici, da štiriletnega otroka pustiš čakati, ker mora narediti prej test – jaz si kot odrasla oseba ne predstavljam, kako naj čakam pet minut, ker nimam testa, če sem hudo opečena, ne pa kot otrok. Težava je ravno v tem, da enostavno zdaj zaradi nekih birokratskih ovir, pa kljub temu da pravite, da je bil protokol drugačen, prihaja v praksi do izjemnih anomalij, do neodkritih bolezni. Zdi se mi, kot da enostavno ustvarjamo vsak dan večji kaos, namesto da bi se težave sistemsko reševale. Omenili ste glede duševnega zdravja, da se dogajajo sestanki, posvetovalne skupine in tako dalje, mi pa beremo, kako se izjemno vsak dan poglabljajo stiske in duševno zdravje mladih, kako ni prave pomoči, kako nam res sledita po epidemiji covida epidemija raka, epidemija duševnih stisk. Tu se mi zdi, da ne rešujemo srži težav. Zdi se mi, da je vsak dan slabše, in me zanima, kaj bomo tu naredili."
2,ParlaMint-SI_2017-06-20-SDZ7-Redna-31.u36,OTHER,0.8203125,2017-06-20,0.27645978331565857,"Hvala za besedo, gospod podpredsednik. Spoštovani, spoštovana ministrica s sodelavkama, s sodelavci, spoštovani poslanci in poslanke, prav lep dober dan voščim! Koalicijska pogodba nas zavezuje, da bomo vzpostavili korektiv obstoječega zdravstvenega sistema v luči krepitve javnega zdravstva, upoštevaje njegovo finančno vzdržnost, s poudarkom na ohranitvi s pravicami čim bolj polnega obveznega zdravstvenega zavarovanja. Zavezujemo se, da bomo krepili zdravstveni sistem na način, da bodo imele vse zavarovane osebe enake možnosti do zdravstvenega varstva, ko ga bodo potrebovale in bodo do njega upravičene. Dostopno, kakovostno in učinkovito zdravstvo bo prioriteta te koalicije. Tako v koalicijski pogodbi. Znašli pa smo se v velikih težavah na področju čakalnih seznamov in čakalnih dob. Dejstvo je, da se prebivalstvo stara in da je naša življenjska doba vse daljša, in ob vedenju, da je pacientov vse več, je nujno urediti dostopnost pacientov do zdravstvenih storitev v okviru razumnega časa, urediti ustrezen nadzor na področju zagotavljanja pacientovih pravic in obveznosti. Zagotoviti moramo primerno kakovostno in varno zdravstveno oskrbo pacientov v pravočasnem dostopu do zdravstvenih storitev. Vodenje čakalnih seznamov mora biti transparentno. Nerazumno odložena pravica dostopanja do zdravstvene storitve izven razumnega časa za pacienta pomeni enako, kot nepridobljena pravica do zdravstvene storitve. Kljub dobrim željam, da pacient, ki potrebuje pomoč takoj ali čim prej, se po spremembah in dopolnitvah Zakona o pacientovih pravicah zdi, da zakon prinaša dodatne obveznosti za pacienta, in zdi se, da se velika odgovornost za predolge čakalne vrste prenaša prav na paciente. Upamo, da se bodo po začetnih težavah eNaročanja in eNapotnice sčistili seznami čakalnih dob in z boljšo organizacijo dela zdravstvenih timov uresničili cilji sprememb in dopolnitev Zakona o pacientovih pravicah. Hvala."
2,ParlaMint-SI_2008-05-21-SDZ4-Redna-39.u268,OTHER,0.7216796875,2008-05-21,0.004314473830163479,"Hvala za besedo, predsedujoči. Lep pozdrav gospe ministrici in njenim sodelavcem, sodelavkam, poslankam in poslancem! Tudi jaz moram na začetku povedati, da pozdravljam in sem vesel, da je le prišlo do tega trenutka, da danes v Državnem zboru obravnavamo ta predlog zakona o duševnem zdravju. Mislim, da trditev, da je bilo to resnično potrebno, da se s to trditvijo vsi strinjamo. Vesel sem tudi tega, da je pri pripravi tega zakona resnično sodelovala zelo široka paleta stroke. To mi nekje tudi zagotavlja, da je zakon dober, čeprav sem prepričan, da lahko doživi še marsikatero izboljšavo, da pa je za začetek prav gotovo ta pravni okvir za celostno in dolgoročno zasnovo varstva duševnega zdravje le primeren. Čeprav je bilo tudi v tem primeru zaslediti, da ima tudi stroka različne poglede do različnih zadev, ampak da je ta predlog, glede na ta širok krog, ki je sodeloval pri pripravi prav gotovo tisto najboljše, kar je trenutno bilo možno doseči. Jaz kot nestrokovnjak se ne bi spuščal podrobno v samo vsebino tega zakona, ker sem prepričan, da so nam pripravljavci predložili tisto, kar je trenutno najboljšega možno predložiti, sem se pa sam veliko spraševal in zamislil nad tem, kako se dejansko širi ta bolezen duševnega zdravja, te duševne stiske, stresi, depresije. Jaz sem predvsem razmišljal o tem, da bo sam zakon sicer zadevo uredil, ampak glede tistih faktorjev, ki v družbi povzročajo depresije, stiske in strese, pa se je potrebno vprašati, kaj pa lahko storimo, da te faktorje nekje omilimo. Velikokrat se srečujem in ugotavljam, kako je že samo delo za nekoga lahko stresna situacija, neprimeren odnos nadrejenega lahko pri marsikaterem delavcu povzroči, da prihaja v hude hude duševne stiske, kar ima potem za posledico tudi depresijo in tako naprej. Tudi sem zelo presenečen nad podatkom, kako smo v Sloveniji veliki uporabniki raznih pomirjeval in uspavalnih sredstev. Jaz mislim, da ima tu Ministrstvo za zdravje še precej dela, da bi te negativne faktorje, ki povzročajo, da bi na tem področju skušali v naši družbi še več storiti, se pravi, da bi v kali odpravili te dejavnike, kar je prav gotovo še možno storiti. Veliko je bilo govora o samomorih. Mislim, da je vse to odraz stanja v neki družbi. In jaz bi rekel, če s tega zornega kota pogledamo na to stanje, ni dobro. In moramo poskrbeti za to, da bi se to izboljšalo. Glede zakona bom končal s tem, da mislim, da je primeren za nadaljnjo uporabo, da ga bodo predvsem veseli tisti, katerih se ta zakon najbolj tiče, pa morda še njihovi svojci. Za te bo prav gotovo prinesel kar nekaj bistvenih sprememb, in to izboljšav na bolje. Hvala."
2,ParlaMint-SI_2015-01-26-SDZ7-Redna-04.u20,OTHER,0.650390625,2015-01-26,0.9914564490318298,"Spoštovani poslanec, hvala za vprašanje. Res je, zavzel sem se in zavzemam se tudi kot predsednik Vlade za reformo zdravstvenega sistema in zdravja, ki sodi v ta okvir, pri čemer med menoj in ministrico za zdravje ni bistvene razlike. Gre bolj za igro besed in poudarke. Namreč oba se zavzemava za temeljito, se pravi bistveno nadgradnjo zdravstvenega sistema, torej za vse tiste, poudarjam, strukturne spremembe, ki jih mora ta sfera družbe doživeti, da bomo lahko bolnikom omogočili dostopnejše in še boljše storitve, da bomo lahko medicinskim sestram, zdravstvenim tehnikom, babicam in drugim, predvsem tudi zdravnikom omogočili še boljše pogoje dela in da bomo lahko izboljšali zdravstveni sistem v vseh pogledih. Povedal bom o tem tudi nekaj več v nadaljevanju. Res je, imate prav, gospodarska rast, ki je prisotna, in zmanjševanje zaposlenosti, česar se vsi veselimo, čeprav so to prvi pokazatelji, na katere se ne smemo preveč zanašati, vse to nas ne sme uspavati. Pa vendar, zavedamo se, da tudi na področju zdravstva, tako kot na nekaterih drugih je treba storiti te temeljne strukturne premike. Zato moramo izvesti naslednje zadeve: sprejeli bomo resolucijo o nacionalnem planu zdravstvenega varstva 2016–2025, to bo strateški dokument, ki bo sledil točno temu cilju, ki ga vi na nek način želite tukaj artikulirati. To bo okvir za nadaljnje spremembe in za nadaljnjo vizijo razvoja kakovostnega in dostopnega javnega zdravstva. Trenutno potekajo intenzivne analize zdravstvenega sistema, v katere so vključene tudi tuje strokovne ekipe, ki nam pri tem pomagajo, da bomo v sodelovanju z mednarodno in domačo stroko ocenili povsem natančno, katere spremembe moramo narediti. Pripravljamo tisti veliki podvig, to je novelo Zakona o zdravstvenem varstvu in zdravstvenem zavarovanju, morda o tem več kasneje, kajti gre za temeljni strukturni premik, ki ga moramo s tem zakonom narediti, še posebej glede zdravstvenega zavarovanja. Seveda bomo zaključili izgradnjo urgentnih centrov in diagnostičnega terapevtskega servisnega objekta v Ljubljani, torej nove urgence v Ljubljani, in zgradili še devet preostalih urgentnih centrov. Zaključili bomo projekt e-zdravje, ki zajema tudi interoperabilno hrbtenico, e-recept, e-naročanje, skratka projekte v okviru elektronskega dostopa in stika med državljanom in zdravstvenimi ustanovami, ki bodo v veliki meri olajšali dostop do receptov, dostop do zdravniških nasvetov, skrajšali vrste in pripeljali do številnih drugih dobrih učinkov. Seveda bomo tudi centralizirali, kolikor je le mogoče, in informatizirali dodatno javna naročila tako na področju zdravstva kot na splošno v okviru javne uprave. Ampak seveda imate nekaj prav. Brez sodelovanje zdravstvene blagajne ne bo šlo. In tukaj imamo paradoks. Do sedaj zdravstvena blagajna očitno ni na ustrezen način, govorim seveda o Zavodu za zdravstveno zavarovanje, ni na ustrezen način sodelovala z državo. Država pa ni bila sposobna na strani ministrstva zagotoviti potrebne reforme. Na podlagi teh izkušenj in našega koalicijskega programa in operativnega načrta moramo to zadevo peljati drugače. Zato potrebujemo drugačen sistem. Ne takšnega, v katerem minister nosi odgovornost, z denarjem pa razpolaga zdravstvena blagajna, in to na način, ki ne omogoča reforme. Zato želimo omogočiti spremembe tudi tam, kjer se razpolaga z denarjem, da bo tam na mestu odgovorna oseba, ki ima tudi sama v viziji reformo, ki je kompatibilna s programom vlade in s tem, kar bo zastopala naša ministrica na vso moč in tudi vlada z njo in sam z njo vred. Gre za to, da mora biti torej zdravstvena blagajna kompatibilna z ministrstvom, to pa mora odločno, z odločnimi koraki doseči spremembe zakonodaje in izvesti te in še druge ukrepe, ki sem jih navedel. Hvala lepa."
2,ParlaMint-SI_2017-09-19-SDZ7-Redna-33.u62,OTHER,-1.0,2017-09-19,0.09170018881559372,"Pravzaprav se strinjam s tem zadnjim, kar je povedala kolegica, da bi bilo bistveno bolje ne iskati krivcev, ampak rešitve. Vi se tudi po treh letih neprestano obračate nazaj. Sama nimam nobenega problema in vedno povem, da ni samo ta ministrica in ta vlada kriva in odgovorna za situacijo. Ni! Ampak je pa kriva in pa odgovorna za to, da tri leta ni naredila nič. In to res nič. Zdaj nam razlaga o 136 oziroma o 130 milijonih nakopičenih izgub, ampak v treh letih je to prvič, da slišimo o teh problemih. Vsakič znova, ko smo v parlamentu razpravljali o tem, nas je zavračala, da to ni problem, da je to odgovornost zavodov in da naj to zavodi rešujejo sami. Še enkrat, nobenega problema nimam; ja, tudi sama bi lahko, bi morala za področje zdravstva narediti več. Ampak v tistih časih, najtežjih časih, je moja vlada imela eno drugo, zelo pomembno nalogo – finančno stabilizacijo države. Nam je uspelo, vam v treh letih na področju zdravstva ni uspelo pravzaprav nič. Mogoče še ena stvar. Ja, bolniške odsotnosti oziroma stroški, povezani z bolniškimi odsotnostmi, se povečujejo. Pa govorimo to že tudi tri leta. Ali se ne zavedate, da to zato, ker ljudje stojijo v čakalni vrsti in ne pridejo na vrsto in so na bolniški? Mi vam razlagamo, da bi bistveno bolje bilo ta denar dati takoj za preglede, posege in bi bilo bolniških manj. Vi pa zdaj to kot argument, zakaj izgube nastajajo, uporabljate. Ja, ni vse na račun plač, je pa velik del na račun plač. Od leta 2009 do 2014 so bile izgube 130 milijonov, v letih 2015, 2016 in 2017 bo pa še dodatnih 100. Se pravi, dvakrat uspešneje kumulirate oziroma ustvarjate izgube, kot je to bilo prej. Oglasila sem se pa pravzaprav zaradi replike kolegice iz Desusa, ki je povedala neresnico, in jo seveda moram popraviti. Najprej, kar se tiče odgovornosti. Sama sem zase povedala, ampak dejstvo je, da je tudi stranka Desus bila nekaj let odgovorna za Ministrstvo za zdravje. Pravzaprav pa sedi v vseh vladah od leta 2004 do leta 2017 in ne morete ubežati odgovornosti, ne da se. Ne da se! Pričakovala bi, da bi kolegica to vedela. Pa bom zdaj vseeno še enkrat povedala, kar se tiče regresa za upokojence. Še vedno veljajo krizni ukrepi, še vedno upokojenci niso v letošnjem letu dobili tega, kar bi morali dobiti, če ukrepov ne bi bilo. Regres je bil izplačan v petih višinah, 400, 260, 200, 150 in 90 evrov, po zakonu brez ukrepov bi moral biti v dveh višinah. In to razlagam, da ste nas prepričevali, in za to bi potrebovali dodatnih 21 milijonov evrov. Pa je takrat bilo povedano, da teh 21 milijonov evrov popolnoma razsuje javne finance. Skratka, nemogoče je bilo zagotoviti teh 21 milijonov in končati ukrepe, ki jih čutijo upokojenci vse od začetka krize. 21 milijonov sesuje javne finance, popoln kolaps, 140 milijonov pa se da! To primerjavo sem naredila. In ni korektno [[…]]Pač, mislim, korektno ali pa nekorektno, verjetno namenoma. Ampak mislim, da je prav, da vedo tudi upokojenci, kako in kaj. Sicer pa, spoštovani kolegice in kolegi, z današnjim govorjenjem ne bomo pomagali zdravstvu. Bistveno več bomo pomagali z zavedanjem ministrice in koalicije, da problemi so, da se je s temi problemi treba spopasti in jih ne zanikati. Čakalne vrste so. Dejstvo je, da tudi ljudje, oboleli za rakom, prvič v zgodovini naše države čakajo, tako je bilo povedano. In čakajo; ne čakajo 6 mesecev, ampak tudi 3 tedne tiste negotovosti je za takšne ljudi verjetno preveč. Pod to vlado in to koalicijo problemi v zdravstvu, na žalost, ne bodo nič manjši."
2,ParlaMint-SI_2020-06-11-SDZ8-Izredna-40.u116,OTHER,-1.0,2020-06-11,0.9899230003356934,"Hvala, predsednik, za besedo. Mi smo tukaj natančno toliko ur, da človek skoraj izgubi željo in voljo, da bi kaj povedal pametnega v tem prostoru. V glavnem meni se zdi, da je žalostno, da smo sploh danes tukaj. Žalostno in se vprašam, če je sploh potrebno, ali če bi bilo to potrebno. Veste, najhujše je ko državljan izve, da na račun njegove bolezni ali potencialna obolenja ali možnosti, da bo lahko obolel da se nekdo nedostojno, nepošteno, sramotno okorišča ali pa služi. To je grda zadeva. In zdaj tukaj se moramo malo zamisliti, kakšen dogodek je za nami, ni še za nami, upajmo, da počasi bo, in zakaj smo mi danes tukaj. Ta epidemija je resnično res posegla korenito v naše življenje. Kaj se je to zgodilo? Naše življenje se je dobesedno ustavilo. Vsi smo bili doma, zaprti objekti, trgovine, dejavnosti, poslovanje, gospodarstvo se je zaustavilo, a kljub temu nekateri so situacijo izkoriščali. In to je dejstvo. Zdaj veste, z davkoplačevalskim, mislim, moramo ravnati vedno skrbno in gospodarno. Vedno. In tukaj zdaj bom ponovil eno zadevo, ne bom ponavljal besedo drugih, jaz sem tukaj prepričan in tudi bom še enkrat ponovil večkrat to zadevo, jaz tukaj ne vidim direktno odgovornost ministra Počivalška, in da vas ne bo to presenetilo, moje besede. Ker tukaj je odgovornost drugih, večjega lobija, letnega, desetletnega lobija, ki obstaja v tej državi, hobotnica, tako rečena, ki je vedno obstajala kadar se je dogajalo kaj takega, nikoli v taki meri, to je prvič, ki se je zgodilo in upamo, da se ne bo več zgodilo, vsi upajmo, četudi vemo, da ne moremo tega drugega kot si želeti. Zdaj, jaz bom nekaj tukaj povedal. Nikoli nisem in nikoli ne bom uporabljal izraze lopovi in kriminalci, ker to vsaj v stranki SAB tega si ne bomo nikoli dovolili in to sem že prej ponovil s stališčem. Res pa je, da strogo, res strogo obsojam, da se katerokoli krizo pod pretvezo pomoči izkoristi in zlorabi za vojno dobičkarstvo. En se vpraša, kaj pomeni to vojno, tako imenovano vojno dobičkarstvo. Tudi drugega ni kot izkoriščanje tragedije na plečih davkoplačevalcev v odbor nekomu. To je to. Nič drugega. Zdaj, so bili, niso bili vojni dobičkarji. Kakor omeniš vojne dobičkarje, takoj oni rečejo, da ni res, da je bila prilika. Seveda je bila prilika. Kako ni bla prilika. Saj smo videli kaj se je dogajalo. Veste, jaz mislim, da ta zadeva, nabava vse te opreme, zaščitne, se ne bi dogajala, če bi mi kupovali neposredno, brez posrednikov. To sem večkrat povedal, jaz sam, [[nerazumljivo]]naša podjetja kupujejo direktno, po celem svetu in vemo kako se vodijo procesi, in država sama s takim aparatom bi lahko tudi sama to delala, razen če so določeni ljudje na določenih mestih želeli, da bo tako, izkoristili sistem in situacijo. In to je tisto kar sem prej povedal, zakaj jaz tukaj ne dajem popolne odgovornosti ministru. Seveda, poglejte, minister je kolateralna škoda, kako bi rekel, minister je tisti, ki odgovarja za vse. On je podpisan, četudi v teh primerih pogodbe sploh ni podpisal, če sem jaz dobro razumel, so bile pogodbe podpisane od drugih. Seveda on nadzira notri. Veste, to je kot župan, ki sem bil jaz, odgovoren vedno za vse. Vedno odgovoren popolnoma za vse, za vse napake, ki so jih naredili notri, zaposleni, vedno odgovarja župan. Pa gremo iskati nazaj kdo je bil kriv, kdo ni bil kriv, zakaj se je to zgodilo, ampak je prepozno. Prvi, ki si v časopisu, si ti, župan. Končano. Zakaj sem to povedal? Za dati v razmislek ljudem, da res je danes interpelacija proti ministru, ampak mislim, da tukaj bi morala biti interpelacija celi Vladi, ne ministru Počivalšku. Kje so drugi ministri danes v tej igri? Ministrstvo za obrambo, Ministrstvo za zdravje, vsi so bili vpleteni v to zgodbo. In direktno niso bili. Ker spet so bili odzadaj drugi ljudje. Ostali, kje je zdaj odgovornost, koga, čigava je zdaj odgovornost? A iščemo mi ta prave ljudi, a se dela kaj na tem? Saj mi nismo inkvizitorji tukaj, da bomo mi zdaj iskali to, mi nismo policaji. Mi tukaj gledamo politične odgovornosti kot take. Ampak dejansko tukaj odgovorni so tisti, ki so sistem si ga lepo potalali, ki ga imajo pod rokami že toliko časa. Jaz ne bom govoril o enemu, drugemu, žvižgaču, ne, oni, ki se je skesal, kaj je? Kakšno skesal? Mož je povedal pošteno tisto, kar se je dogajalo. Kakšno kesanje? Kesanje o čem? Človek se skesa, če je napravil nekaj, napako, in potem reče, kako mi je to žal, in pač se je skesal. Človek je samo javil to, kar se je dejansko dogajalo tam. In zdaj ti ljudje, ki so bili tam, in ki jih je več kot eden, ki je tam. Jaz jih ne bom imensko govoril, ker me ne zanima, da ne bo potem kakšen mislil, da to govorim na tak ali drugačen način. Ampak tisti, ki so bili tam, ki so nabavljali, ki so bili odgovorni za te nabave, a bo odgovarjal kakšen? Veste, to so državni uslužbenci, ki veste, vedno večji problem je, z vsem spoštovanjem do vseh, ampak so nedotakljivi. V državni upravi, v javni upravi ljudje so nedotakljivi. Mi v privatnem sektorju bi jih poslali že v tri pi*, v tri prostore in bi takoj šli na svoja mesta in bi ratalo, kar bi ratalo. Pa naj tožijo, če je treba. In se dokazuje potem. Ampak tukaj noben ne bo odgovarjal, ne bo odgovarjal, garantiram, da ne. Njihova je odgovornost v prvi osebi. To je po moje. Zdaj, potem smo se spraševali in danes se slišal večkrat eno in isto, ampak bom ponovil še enkrat, da morda ljudje, tisti, ki so se povezali lahko zdaj na televizijo in gledajo zdaj v tem trenutku, zakaj nekateri so imeli prednost pred drugimi? To bi tudi mene zanimalo. Ker dejansko to se je dogajalo. Nekateri ponudniki so imeli prednost pred drugimi. In kaj se je zgodilo? Potem je prišla Tarča. In ko je prišla Tarča, so vsi skočili v zrak, ustrašili so se. Ustrašili so se. In prvi trenutek celo, niti minister in ne vem kdo, ministra oba nista niti prišla na Tarčo. Ker normalno, to je bil šok. Da bo lahko nekdo povedal reči ven, kaj se dogaja v tistih prostorih. In se je začelo. Kaj se je začelo potem? Odpravljati vse nepravilnosti. V trenutku se je začelo odpravljati nepravilnosti. Odpirati ponudbe, druge, povezave [[?]] dokazovati, je prihajalo na maile, je prihajalo v poročila, koliko ponudb je bilo odprtih. Potem, ko je to že prišlo ven. Ne prej. Prej, ponudbe so bile tam. Odprte, naročila in podpisane točno za določene ljudi. Tako poročajo mediji. Tako so dejstva, ljudje. Zakaj se je kupovala neustrezna oprema, se sprašujem? Ker se je kupovala neustrezna oprema. To se je kupovalo. Povejte mi, zakaj se je kupovalo in popravljalo pogodbe, ki so imeli ponarejene certifikate? Jaz se sprašujem tukaj. Jaz se samo sprašujem. Prišlo je blago, ni imelo pravih certifikatov, je prišlo blago popolnoma drugačno tudi. Veste zakaj? Zato, ker vodenje celih postopkov je bilo amatersko, neprofesionalno, nestrokovno, brez znanja. Ma tu govorimo o državi, o Zavodu za državne rezerve, o organu, ki nabavlja določene top zadeve, niso znali niti kontrolirati, kaj so v ponudbo napisali, ne pa, da bi naročevali sami. Seveda ne morejo naročati blaga sami taki ljudje. Ma kako bi ga naročili, če ne znajo niti po ponudbi pogledati, če je pravi artikel ali ni pravi artikel. In ti, ki so bili dobavitelji, so razumeli, da so inkompetentni in so jih nategnili po domače povedano. To je bilo to. In zdaj iščemo odgovornost in zdaj imamo Počivalška tukaj, reveža, ki si misli »kaj jaz sploh delam tukaj, kaj sem jaz prikril«. Seveda ni on kriv samo tukaj, tukaj je cela veriga kriva. Veriga cela je tukaj kriva, ne samo Počivalšek. In zakaj govorimo vedno, da je bil kriv prej Šarec? Šarec je bil kriv? Saj jaz ga nočem nič braniti, ker on je meni naredil bolj slabega kot dobrega v moji karieri politični. Ma, ga ne bom branil zaradi tega, saj ga ne. Ampak če govorimo o odgovornosti Šarca, zakaj pa ne govorimo nikoli o odgovornosti Janeza Janš? Kdo je na čelu zdaj te vlade? Če prej je bil na čelu Šarec, ki je odgovoren za vse rezerve, ki jih ni bilo kao, s tem, da morate vedeti, da je v današnji vladi, ena tretjina vlade je ista, ki je bila, ena tretjina vlade je ista, Janeza Janše se ne omenja nikoli? Janeza Janša ni, je za vogalom, je skrit, ker on pošilja druge spredaj, da ne bo nikoli kriv on. Ja, zdaj dajmo malo razmisliti o tem. Če je en kriv tukaj, je vedno glavni. V tem trenutku glavni vodja vsega je predsednik vlade. Predsednik vlade danes se kliče Janez Janša, če prej je bil Marjan Šarec. Ker potem vi bi morali govoriti drugače. Je Marjan Šarec bil kriv, ko so bila prazna skladišča? Ne, je bil Počivalšek kriv, saj je bil vedno isti minister tam. Zakaj govorite vedno, predvsem vi iz SDS-a, da je bil kriv Marjan Šarec? In še enkrat bom rekel, ga ne branim, jaz samo povem dejstva. Zdaj v tem trenutku bi moral biti kriv – kdo? Janez Janša, ma, saj je čisto normalno. Ne, ga ni. Ga ni na tapeto, njega. Ga ni, se je smejal prej, ko je bil tukaj, ko smo brali. Je šel proč, ko smo brali in smo prebirali stališča strank. Nobenega ni bilo od ministrov, so vsi šli. A je to prav, se sprašujem. Kaj, je to prav? Imamo interpelacijo za največjo krajo stoletja, ki je bila narejena v Sloveniji in zdaj so šli vsi proč, ko smo imeli mi tukaj stališča, strankarska stališča našega parlamenta - parlamenta, ki jih je izvolil, ker oni so izvoljeni zaradi parlamenta, zaradi nas tukaj, ne glede kdo je glasoval za ali pa proti. oni morajo delati to, kar parlament tukaj diktira. In to govorim jaz. Bil je usedljen tam 20 minut, se je smejal ne vem, na katere izjave, in potem šel proč. Dobro, prav. Če je to sistem, pa naj bo tak sistem. Meni ni prav, bom povedal pošteno, meni osebno to ni prav. Jaz bi rad, da on bi bil tukaj, da bi poslušal stališča ostalih strank, ki niso bila vsa negativna stoprocentno, so bila tudi realna, z dejstvi podkovana. Niso bila mnenja, da bi razumel malo, za kaj se gre. Vlada je potem ustanovila, veste, kako je potem ratalo, potem je ustanovila medresorsko delovno skupino, potem je projektno skupino ustanovila in potem je na koncu vse dala v roke, da so pogodbe podpisali zavod za blagovne rezerve. Kdo resnično potem nosi odgovornost tukaj? Dajmo se vprašati, kdo? Veste, to je bilo nalašč vse to narejeno, ker na tak način se tako porazdeli zadeva, da ti ne veš več, kdo je odgovoren za kaj. Kolikokrat smo mi rekli, kolikokrat smo mi povedali, da hočemo en enoten račun? Samo za kontrolo financ, pa tega problema nebi bilo. Prej sem slišal enega, ki je rekel, da je bilo zdaj prerazporejenih 160 milijonov, potem reče 180 milijonov, potem tisti drugi ti reče, da je bilo nabavljenih za 200 milijonov, potem pride do nas podatek, da je 62 milijonov. Pa, kdaj bomo mi vedeli, kaj je resnično bilo? dajte mi povedati, kdo tukaj notri od nas poslancev, ki sprejemamo določene zadeve, ve, koliko denarja je danes šlo za nabavo zaščitne opreme? Ne, ni šlo 20 milijonov, ker so pogodbe, ki so tudi še v aktu, ki niso bile še dostavljene. Zadnja pogodba, podpisana predvčerajšnjim za 20 milijonov mask, tudi to ima še za biti realizirano. Se pravi, ni še realizirano vse, ne vemo še točno, koliko bo znesek. Ne vemo. Upam, da bomo vedeli jutri. Jutri, govorim en drug dan. Upam, nisem pa prepričan, ker na 15 kontih, kjer vse gre ven, nikoli ne boš vedel točno, kakšen je bil realen znesek. Nikoli ne bomo vedeli, govori se pa, da bomo zapufani za 5 milijard, ne? To pa je, to pa nekako drži, ne? Zdaj odgovornost, če ponavljam tukaj, jaz mislim, da je tukaj popolna neorganiziranost in zato je prišlo tudi do te zadeve. In zato so prišli ti problemi. In še enkrat ponavljam, jaz mislim, da je tukaj krivcev polno, ni samo eden. Seveda eden pa mora priti na stol, da odgovarja za to. Zdaj sem jaz vprašal še nekaj drugega, jaz sem vprašal dostikrat tudi na odborih eno reč, pa so mi rekli, se mi zdi, da je kolegica prej Dimičeva nekaj omenila o teh očalih, pa nisem dobro razumel ali je bilo naročenih, govori se o teh 400 tisoč očal. Ljudje nas gledajo, glejte, ljudje nas gledajo in ljudje se sprašujejo, ma smo prav bedaki, ma kaj smo mi za eni. 20, 25 tisoč ljudi je maksimalno število, ki bi naj lahko uporabljali ta očala, cel personal zdravstveni, gasilci, reševali, tisti, ki pomagajo, ne vem kateri še vsi, cel aparat ljudi kar je 20 do 25 tisoč. 400 tisoč jih je bilo nabavljenih očal, pazite, ki ni to maska, ki jo vržeš v smeti, to samo dezinficiraš in uporabiš nazaj, nas je 90 tukaj bi mogli 20 očal imeti mi doma. Jih imamo? Ma ne vem niti če so resnično tam, niti ne vemo, saj ne vemo. Tu so tisti problemi, ko se človek vpraša kam gre ta denar, s kakšno lahkoto. Človek plača, kakšen espejevec plača tistih 50 evrov na mesec, ki mora plačati dajatev, da si trže kri iz sebe. A tukaj govorimo o milijardah, o milijonih, ki sploh ne vemo kam gredo. Ma, smo mi normalni, ma kaj naj si mislijo od politike naši ljudje, naši državljani, saj je normalno, da smo vedno, pustimo stati sedaj. Brez zveze, mislim res je nekaj postalo nekaj neverjetnega. Mislim, zaščitna oprema in potem koliko njih, povejte vi meni, koliko jih je bil resnično v bolnici s temi respiratorji. Koliko jih je bilo? Maksimalno število, ki so bili notri. Ne vem, če je bil gospod Kreka ali ne vem kdo drug, je rekel, tam enkrat marca meseca, da če gre tako naprej ekspotencialno ta okužba, da bo 90 tisoč mrtvih ali ne vem koliko, nekje je bil en podatek. Sem rekel, ti, v procentih na prebivalstvo. Hvala bogu, da ni prišlo do tega, da so bili ukrepi pravi, jaz to vedno povem, še enkrat bom povedal, ukrepi vlade glede zajezitve so bili pravi in je bilo vse narejeno prav. Saj tu nimamo v debati to zadevo. Tukaj govorimo o nabavi, o nekontrolirani nabavi, o neregulirani nabavi, o amaterski nabavi, če hočem tako reči. In potem so umrli. In potem slišiš ljudi, meni osebno eden mi je povedal, da so klicali, mislim, poglejte, to je resnično, umre človek, bomo napisali, da je COVID, ker tako dobiš plačan pogreb, vse. Mislim, kaj smo normalni. Prijavili, dve priči imam, dve, poklicali, so pisali. Poglejte, ker ljudje pišejo, veste, kadar pride taka reč, ne molčijo. Dajmo napisati, da je umrl od COVID, tako boste dobili plačan cel pogreb. Ma, kaj smo normalni? Mislim, kje živimo? V Sloveniji ja. Mene zanima odgovornost glede enega izdelka. Vi veste, ko sem jaz takrat napravil kar nekaj galame s tisto famozno masko, to masko, zaščitno. Jaz sem dosegel zelo dosti s to maso. Sedaj vam bom tudi povedal kaj sem jaz dosegel s to masko. Mene zanima nekaj, minister sedaj vi ste tukaj ali pa sekretar Cantarutti vi ste bolj vpleten v to zadevo. Ali mi poveste kam so šle končati te maske? Mene res zanima. Mislim, da zanima tudi moje kolege tukaj. Povejte mi, kam so šle, ker mene, jaz vam povem, bom jaz lahko odgovoril, če mi lahko, ampak jaz vam povem kam so šle. Toliko jih je prišlo nazaj in toliko ne bom več govoril kam, ker sem zadosti povedal. In poglejte, to je bil izdelek, ki je bil plačan 80 centov. In sedaj jaz bi tako rad vas videl državni sekretar Cantarutti takrat, da bi se oblekel vi takrat, ko ste bil tukaj z maskami, ki je bila obvezna in da bi bil samo 20 minut s to masko gor, kajne, razumete? In kaj smo mi dosegli potem, ko smo to prijavili? Mi smo dosegli res odličen rezultat in zdaj vam bom tudi povedal. Lastnik od materiala, ne tisti, ki je delal maske, ker lastnik od materiala, je prišel k meni, ker je bila laž tisto, ko so drugi govorili, tukaj, da so nas tožili ali ne vem, da bi jo tožili, nič ni bilo res. On je prišel k meni, osebno in je sam prijavil ta izdelek, da boste vedeli. In kaj je naredil mož? Je preuredil proizvodnjo. Preuredil svojo proizvodnjo in je začel delat odlične - in ga bom prav pohvalil – odlične maske, dvoslojne, ker štiri slojne nisi mogel, ker te je zadušilo, samo CO₂ ti je prišel noter [[nerazumljivo]], njegov izdelek in je začel izdelat te maske. Zakaj jaz zdaj to govorim? Ker, zdaj jaz bi rad vedel, v komu, kajne, Tomi [[nerazumljivo]]ki jaz ga, ga ne poznam, kdo je, ampak vem, da je, zdaj, od Zavoda za blagovne rezerve, je za zavod neki firmi, ki ne bom omenil, je komaj naročil 20 milijonov mask, ki so bile toliko časa na carini, baje, ker niso bile ustrezne. Niso bile ustrezne. To vemo. In ker niso bile ustrezne, edino pametno, kar je naredila Vlada in mislim, da to je dobro, je rekla, glej, predragi, moja firma, če ti hočeš, da mi ti te maske spravimo iz carine ven, ki so bile že pri nas, boš znižal ceno, boš znižal cenoKer maske so bile brez certifikata, niso bile uporabne za tisto, kar so bile kupljene in, na koncu, potem berem in vidim, da so se dogovorili, za 52 centov, mislim, ne vem, kje sem jaz bral, nekaj, no, v glavnem, 52 centov na kos in so potem te maskena 56 centov celo, znižane na 56 centov. Glejte, minister, jaz vam dam en predlog za jutri. Ta gospod, ki dela te maske, jih prodaja po 40 centov. Slovenski proizvod in daje delat na desetine, stotine ljudi. V redu? In jih dela že približno mesec in pol. Dobro? Tako da, dajte razumet, zakaj sem hotel priti na to debato. Ta maska je odlična. Itak jih [[…]]Zaenkrat jih ne rabimo, a, če ste jih naročili še 20 milijonov in jih je še ene 50 milijonov na zalogi, ker jih je verjetno za celo Evropo dovolj, kajne, tako da, mislim da, če boste rabili še enih 20 milijonov, kajne, ne vem zakaj, ampak, če boste še rabili, dajte se obrnit na slovenskega proizvajalca, ki mislim, da je tudi, je potreba v tej krizni fazi, z vso industrijo našo, da pomagamo domačemu proizvajalcu, z odličnim materialom. Tako da je, jaz mislim, da tukaj, za zaključek tega, bom še enkrat ponovil – tukaj, na tej klopi, ne bi smel bit minister Počivalšek, ampak po moje bi mogla sedeti cela Vlada tukaj, da bi odgovarjala, odgovarjala za to, kar smo danes tukaj brali. Za neodgovorno nabavo, za amatersko nabavo, za nekontrolirano. Pa ni opravičila, za reči, da v tistem trenutku ni bilo drugega, ker ni res, ni res. Pa ne bom šel v detajle, ampak vam jaz povem, da smo jih mi nabavljali brez nobenega problema in se je dalo dobit take in drugačne vire. In če bi država sama nabavljala, bi zdaj imeli krepko, krepko nižjo ceno. Ker tudi, če je 62 milijonov, veste, in če je Hrvaška res dala 50 milijonov, govorimo o 100 % prebivalstvu več, smo mi še zmeraj kupili za 100 % več in ni končano, ker bo ratalo 200 % več in to naj se zamislimo. Hvala, predsednik."
2,ParlaMint-SI_2004-03-29-SDZ3-Redna-35.u90,OTHER,-1.0,2004-03-29,0.411765992641449,"Hvala lepa, gospod predsednik. Spoštovani! Ob prebiranju interpelacije sem poskušala iz teksta izluščiti, kaj je pravzaprav tisto, kar Kebru kot ministru očitate. Ugotovila sem, da je po mnenju vlagateljev interpelacije nesposoben, da svojega dela kot minister ne opravlja ali pa z njim škoduje in krši zakone. V javnosti, pa tudi v parlamentu poudarjate, da je z idejo o solidarnosti in pravičnosti v zdravstveni reformi utopični socialist, pravzaprav zakrknjen pripadnik prejšnjega režima, dr. Bajuk je danes rekel, da dela po ""kardeljanskem principu"". Jasno je, na podlagi povedanega, da je namen interpelacije ravno v tem, da na osebni in ideološki ravni denuncira ministra, ki si prizadeva za daleč največje spremembe zdravstvenega sistema v zadnjih desetletjih, spremembe, ki so v prid državljanom in jih, ali vam je prav ali ne, državljanke in državljani podpirajo, vendar so, žal, trčile ob zakoreninjene navade, predvsem pa osebne in zasebne interese močnih skupin, ki vladajo v zdravstvu in na katere tudi sami opozarjate. Za začetek nesposobnosti ministru Kebru ne moremo očitati. Bil je najmlajši redni profesor za najpomembnejši klinični predmet na medicinski fakulteti, z eno najobsežnejših znanstvenih bibliografij, z najvišjimi strokovnimi in znanstvenimi nazivi in že pred desetimi leti je dvakrat predlagan za člana Slovenske akademije znanosti in umetnosti. V času kampanje za usmerjeno izobraževanje se je temu projektu uprl in na ravni vse tedanje države uspel s posodobitvijo študija medicine, ki se, mimogrede, po njegovi reformi pred 20 leti ni več bistveno spreminjala. Mlad in brez položaja v vodstveni strukturi univerze je dosegel, da je Univerza v Ljubljani sprejela zahtevne in pregledne kazalce za akademsko napredovanje, ki se uporabljajo še danes. Kot strokovni direktor kliničnega centra, to vam je poznano, je z organizacijskimi spremembami in spremembami financiranja, ki so že bile zametek današnje zdravstvene reforme, dosegel milijardne prihranke. Torej, verjetno nesposobnosti, tako kot pišete v interpelaciji, ministru res ne gre očitati. O delu dr. Kebra smo danes že veliko slišali, pozitivnega, negativnih namigovanj, pa vendar resnici moramo pogledati tudi v obraz. Na podlagi truda ministra lahko vidimo, da se vsi zdravstveni kazalci v državi vendar izboljšujejo. Kljub skoraj nespremenjenim finančnim virom se je bistveno povečalo število obravnav, kjer so čakalne dobe največje. V njegovem mandatu se je doslejnajveč investiralo v zdravstvene ustanove - kolega je pred tem postregel s podatki. Na področju javnega zdravja nam je njegova borba proti boleznim in socialnemu zlu, ki ga prinašata alkohol in kajenje, vsem dobro znana. Poslanci, ki so se norčevali iz njegovega ""alkoholnega zakona"", so vendar na koncu menili, da ga je vredno podpreti, če bo z njim rešeno eno samo življenje. Lani je - minister je danes povedal - zaradi alkohola na slovenskih cestah ugasnilo prvikrat manj življenj kot v prejšnjih letih - 11% manj. Ja, res je kot ugotavljate, minister Keber je nepriljubljen pri delu zdravništva. Zakaj - ker je, kot je prej sam povedal, še preden je postal minister, govoril o korupciji v zdravstvu; ker so se ga na daleč izogibali dobavitelji; ker je javno obsodil safari v Keniji, pri čemer so mu očitali, da ne pozna sodobnih poslovnih prijemov; ker je dosegel znižanje cen zdravil, pri čemer je moral vplivati na predpisovalne navade zdravnikov, pa vsi vemo, kako težko je spreminjati navade ali pa morda zato, ker se je lotil strokovnih napak. Ker je megalomanski projekt pediatrične klinike racionaliziral in ga na ta način pripeljal do faze, ko ga je sploh mogoče uresničiti in je danes to natančno pojasnil. Morda zato, ker je v stavki branil javne finance. Natančno veste, da so bile zahteve zdravnike težke velike milijard in vsi natančno vemo, da bi jih bilo mogoče vzeti samo bolnikom. Tudi današnje zahteve po več kot 30% zvišanju zdravniških plač spremljajo nove stavkovne grožnje. Na čigavi strani je lahko minister za zdravje, če je minister za vse državljane? Kebru ste očitali, da je pripadnik prejšnjega režima. Mogoče tudi zato, ker je trnovska bolnica, ki jo danes problematizirate, v kateri je bil direktor, veljala za ""farško bolnišnico"", saj so tam zdravili cerkvene dostojanstvenike in v nasprotju s priporočili takratnega režima zaposlovali nune. Mar zato, ker je bil eden redkih vodilnih ljudi v zdravstvu, ki so v prejšnji državi odklanjali članstvo v zvezi komunistov? Med nasprotniki njegovih sprememb najdemo v obeh državah pogosto iste ljudi, samo da so vmes spremenili politično barvo in so v novi državi Kebra pričeli imenovati podobno kot danes tudi vi, ""rdeči direktor"". Ali morda zato, spoštovana opozicija, ker je gospod Janez Janša kot član kolegija odbora za varstvo človekovih pravic - se opravičujem, ker je gospod minister Janeza Janšo kot član kolegija odbora za varstvo človekovih pravic in kot njegov zdravnik varoval pred takratnim režimom v svoji bolnišnici z diagnozo srčnega bolnika in z javno izjavoo mučenju zapornikov? Nekateri redki romantiki so se vse do zadnjega spraševali, pravzaprav so verjeli, da gospod Janša ne bo dodal svojega podpisa pod interpelacijo zoper svojega zdravnika, ki je v nevarnih časih dal na kocko svoj položaj in varnost, da ga je obranil. Navsezadnje bi lahko vedeli, da temu ne bo tako, in podpis gospoda Janše ni bil potreben, ker je bilo brez njegovega podpisa dovolj podpisov. Ob predlogu zdravstvene reforme je razvpit ekonomist ozmerjal ministra Kebra in vse tiste, ki mislijo podobno, z ""lakaji dna"" - prevedeno: prilizujemo se revnim. To največ pove o samem avtorju te oznake, da je brez socialnega čuta, brezbrižen do tistih, ki so se na družbeni lestvici znašli povsem na dnu, pa ne po svoji krivdi. Podobne oznake slišimo danes iz vrst opozicije. Vendar, spoštovane poslanke in poslanci - nekam obupali ste pravzaprav že danes predlagatelji interpelacije -, zdravstvena reforma je namenjena nam vsem, zato da bomo prišli hitreje do dobrih zdravnikov, da ne bomo čakali predolgo na operacije in druge storitvein da bo zdravstveni denar učinkovito porabljen. Pa tudi zato, da bodo tisti, ki zaslužijo manj, za zdravstvo dajali manj, bogati pa več. Gospod Bajuk, ni tržno, je pa pravično. Reforma torej prinaša več solidarnosti in pravičnosti, boljšo dostopnost in enako dostopnost za vse, ki imajo enake potrebe, zdravje pač ne izbira. Ta reforma je tudi socialna reforma in prav zato jo tako ognjevito napadajo tisti, ki so iz imena svoje stranke odstranili ime socialna. Spoštovani, branili bomo reformo in glasovali bomo proti interpelaciji, ker je to, žal, slaba interpelacija, in predvsem zato, ker je to interpelacija zoper ministra, ki dela za ljudi. Hvala lepa."
3,ParlaMint-SI_2008-03-05-SDZ4-Izredna-34.u100,SDS,0.84326171875,2008-03-05,0.9915366768836975,"Hvala za besedo, gospod podpredsednik. Vsem skupaj lep pozdrav. Še posebej ministru Milanu Zveru in seveda županu mariborske občine, našemu nekdanjemu kolegu Francu Kanglerju. V poslanski skupini Slovenske demokratske stranke podpiramo kandidaturo za organizacijo šestindvajsete zimske univerzijade leta 2013 v Mariboru. Gre za projekt, ki ima po našem mnenju vseslovenski nacionalni pomen in je zelo pomemben za promocijo in prepoznavnost Slovenije, predvsem njenega severovzhodnega dela, ki bi z uspešno kandidaturo dobil nove možnosti na področju športne in turistične infrastrukture, razvoja športa in turizma. Vsekakor lahko pričakujemo dolgoročne ugodne učinke za razvoj širše regije. V naši poslanski skupini smo že izkazali široko podporo temu projektu, saj smo že junija leta 2006 soglašali s kandidaturo Maribora za organizacijo zimske univerzijade leta 2011, pri čemer je kasneje Mednarodna univerzitetne športna zveza kot prireditelja izbrala grški Erzurum. Pri tem se zavedamo, da ne gre samo za nek lokalni projekt, ampak da gre za projekt, ki je pomemben za celotno Slovenijo. Pomembno se nam zdi tudi dejstvo, da je nosilec kandidature univerzitetno mesto. Gre za športne igre študentov, gre za univerzijado in seveda gre za Maribor, ki ob sodelovanju občin Ruše in Zreče v celoti izpolnjuje pogoje za to organizacijo. Pomembno se nam zdi tudi to, da se izgradnja oziroma modernizacija ali pa razširitev nekaterih prepotrebnih objektov v veliki meri sklada tudi z razvojnimi načrti samega mesta Maribor, Univerze v Mariboru, občin Ruše in Zreče, kar prav tako daje zagotovilo, da ti objekti ne bodo izgrajeni samo za to veliko športno tekmovanje, ampak da bodo zasedani tudi kasneje, ko bo ta prireditev že končana. Gre torej za prireditev, ki v tem koncu Slovenije nakazuje dobre možnosti za začetek novega razvojnega ciklusa. Poleg tega smo prepričani, da bo izgradnja nekaterih športnih objektov, ki jih na tem področju trenutno ni, ustvarila pogoje za razvoj še drugih športnih panog, ki se doslej na tem področju enostavno niso mogli razvijati. Sama organizacija takšnega dogodka predstavlja velik izziv, obenem pa državi, regiji, mestu in univerzam ponuja tudi številne priložnosti za promocijo in obnovo ter izgradnjo športne in univerzitetne infrastrukture, pri čemer bo obenem prinesla številne pozitivne ekonomske, zdravstvene in vzgojne učinke. Pri tem ne smemo pustiti ob strani tudi dejstva, da številni uspehi naših športnikov študentov na zimskih in letnih univerzijadah ter svetovnih in evropskih prvenstvih postavljajo državo Slovenijo na tem področju med najuspešnejše države. To dejstvo je le še dodaten argument, da se je pristopilo k načrtovanju te kandidature. Glede same odmevnosti tega dogodka je potrebno omeniti, da bi šlo v svet preko TV signalov vsaj 500 ur programa v najmanj 50 držav širom sveta. Takšne prireditve, kakopak, spremljajo mnogi elektronski in tiskani mediji. Samo uradno spletno stran univerzijade bi po nekaterih ocenah obiskalo preko 2 milijona obiskovalcev. Ob tem velja še poudariti, da si bo tekmovanje na univerzijadi predvidoma ogledalo preko 100 tisoč gledalcev, seveda tudi iz tujine. Ob tem bodo slovenske univerze z izvedbo zimske univerzijade vsekakor postale prepoznavne med študenti in univerzami širom po svetu. Univerzijada nudi tudi možnosti same neposredne promocije študentskih programov in raziskovalnega dela v okolju, ki obenem ponuja tudi kvalitetno življenje. V Poslanski skupini SDS ocenjujemo, da so možnosti, da se s kandidaturo tokrat uspe, relativno velike. V končni fazi, pa če s kandidaturo ne uspemo, zaradi te kandidature tudi ne bo večjih negativnih finančnih posledic. Vemo tudi, da obstajajo tudi določeni pomisleki glede višine stroškov in financiranja izgradnje lokacij in tako naprej, vendar je vse to nesorazmerno glede na pričakovane učinke, ki bi jih univerzijada prinesla Sloveniji in severovzhodni regiji v Sloveniji. Zato v Poslanski skupini Slovenske demokratske stranke to kandidaturo Maribora in vseh ostalih občin tudi podpiramo. Hvala."
3,ParlaMint-SI_2003-04-23-SDZ3-Redna-25.u144,SDS,0.70751953125,2003-04-23,0.219529926776886,"Hvala lepa, gospa podpredsednica. Spoštovane kolegice in kolegi! Ko obravnavamo poročilo komisije za odnose s Slovenci v zamejstvu in po svetu moram tudi jaz izraziti zadovoljstvo, da je komisija po velikih mukah, po velikih prizadevanjih, tudi po velikem nasprotovanju vladajoče koalicije, ali pa vsaj dela vladajoče koalicije, na začetku bila ustanovljena in da dobro opravlja svoje delo in je tudi dobro vodena. Mislim, da je zelo pomembno, da člani komisiji enotno delujejo, da nosijo nek nacionalni ponos med Slovenci v zamejstvu in po svetu, da vlivajo up med naše rojake, da oni tukaj v slovenskem parlamentu, kjer naj bi bilo centralno mesto države Slovenije, kjer naj bi se odigravali centralni dogodki, sprejemali centralni sklepi in najpomembnejši sklepi, da od tod prihajajo poslanice, simbolna sporočila in tudi dejanski obiski Slovencev, če živijo preko morja ali v zamejstvu. Komisija je prav gotovo opravila veliko delo, jo pa čaka še veliko dela. Komisija mora biti permanentno glasna tukaj nasproti slovenske vlade, kajti po mojem mnenju je treba vlado spodbujati k temu, da bo po svoji vladni funkciji znala uveljaviti in bila dovolj prizadevna, dovolj vztrajna, da bo pritiskala v svetovni javnosti po svojih mehanizmih, recimo, da se končno začne izvajati zakon o globalni zaščiti Slovencev v Italiji. Vemo, da smo čakali nanj 40 let in vendar upamo, da ne bomo čakali naslednjih 40 let, da se bo začel izvajati oziroma tako dolgo, da ga bo Republika Italija začela izvajati šele takrat, ko bo asimiliran poslednji Slovenec; potem takega zakona ni bilo treba. Prav tako komisija in vsi mi, poslanci, moramo pritisniti pred slovensko javnostjo o tem, kar je govoril kolega Božič pred mano - o tem, da se tisti zakoni, ki smo jih v korist Slovencev, ki živijo izven slovenske države, sprejeli po velikih mukah v tukajšnjem parlamentu, zakon o slišnosti in vidnosti slovenskih programov v zamejstvu, na naši zahodni meji. To, da slovenska vlada ne izvaja tega zakona in da ni realizirala proračunskih postavk, ki smo jih nekoč že imeli v proračunu, je pravzaprav zavzemanje za slovensko narodno smrt onkraj državne meje. Slovenska vlada se mora zavedati svoje odgovornosti do nekaterih udov slovenskega nacionalnega telesa. To je državna sramota! Sam podpiram predlog sklepa kolega Školča, vendar je sramota, da morajo vladni poslanci opozarjati svoje ministre in svojo vlado. In da ne najdemo in ne realiziramo tistih ""fičnikov"", ki so potrebni za to; da opozarjamo na to v letu, ko se odkrivajo katastrofalne malverzacije s proračunskim denarjem! Milijarde v SIB, milijarde za nagrade v Elanu, milijoni mark za nagrade v Tovarni avtomobilov Maribor - za nagrade! - Poštna banka in tako naprej! In v taki situaciji slovenska vlada ne najde denarja za uresničevanje zakona! Prav tako je veliko dejanje komisije, da je sprožila sprejem resolucije o odnosih s Slovenci po svetu. Tudi sam sem se aktivno vključil v debato o tej resoluciji in je bil tudi sprejet moj amandma glede repatriacije - to, da Slovencem po svetu, ki živijo v državah, kjer vlada huda politična oziroma gospodarska kriza, Republika Slovenija omogoči vrnitev v domovino. Danes smo slišali, da se je vrnilo nekaj slovenskih družin. Glede na to, da smo pa pred kratkim izvedeli za rezultate popisa in da se slovensko prebivalstvo povečuje zgolj na račun priseljencev, mislim, da se vsi skupaj zavedamo, kako pomembno je omogočiti slovenskim rojakom, ki živijo v državah s hudo gospodarsko krizo, pa tudi drugod, da jih opogumimo, da se slovenska kri vrne sem, od koder izvira. Kajti ti ljudje prihajajo za nosom, večina teh ljudi ni okuženih z boleznimi, ki jih je nam, ki smo tukaj živeli, pravzaprav povrzočil dolgoletni nedemokratični sistem. Ti ljudje so oplemenitenje slovenskega narodnega telesa. Ponavadi, kot vidim, so celo velike družine, kar je tudi izredno pomembno. Mislim, da je tukaj narejenega - ne s strani komisije, ampak s strani države - premalo. Naravni prirastek v Sloveniji in matici ne zagotavlja ohranjanja slovenskega prebivalstva. Zaradi tega pravzaprav, če se bomo normalno razvijali, je to eno od upanj, da bomo na nek način ohranjali neko ravnotežje s sosednjimi narodi. Naj rečem še nekaj o teh, včasih tako napadenih obiskih komisije za Slovence v zamejstvu in po svetu. Komisija po mojem s tem opravlja tudi pomembno in veliko delo. Povsod, kjer sem bil - jaz sicer nisem v tej komisiji -, vendar pa sem bil v številnih delegacijah v nekaterih državah, kjer smo se tudi srečali v okviru odbora za zunanje zadeve s tam živečimi Slovenci, in povsod sem slišal izredne pohvalne besede o teh obiskih, o poslanstvu teh obiskov. Moram reči, da je v tem mandatu, tudi že prej, komisija pomembno prispevala k zmanjševanju ideoloških in političnih razlik med našimi rojaki v zamejstvu in po svetu. Vemo, da je to velika hiba ali pa velika slaba stran, da Slovenci dolgo niso znali v pomembnih zadevah nastopati politično enotno. Zavedamo se zgodovinskih vzgibov, da je do takega stanja prišlo. Tu mora slovenski parlament, ta komisija permanentno izboljševati stanje med Slovenci v zamejstvu in po svetu. Če bomo iz tega parlamenta pošiljali signale in simbolna sporočila, da Slovenci v svojih matičnih državah, kjer živijo, lahko samo z enotnostjo pri svojih zahtevah nekaj dosežejo in da bodo imeli pri enotnih zadevah slovensko podporo, potem pošiljamo prava sporočila. In tu, pri tem komisija opravlja veliko delo. Mislim, da pri enem njenem obisku ni gledala na slovenska društva slovenske politične stranke v zamejstvu ali po svetu z nazorskih aspektov, da so člani komisije pri pridelovanju pri obiskih zavestno vtisnili v stran svoje nazorske opredelitve, tudi politične opredelitve, in da so spodbujali Slovence, slovenske rojake v zamejstvu in po svetu, k njihovi enotnosti; čeprav je seveda normalno, da se Slovenci v tujini udejstvujejo v različnih političnih strankah. Vendar ko nas zastopajo - zaščito slovenske manjšine pa je, seveda, tudi z naše strani normalno pričakovati, da bodo znali nastopiti enotno, pa naj bo to na Koroškem, kjer je slovenska manjšina soočena z hudim pritiskom. Upam, da na področju politike do Slovencev v zamejstvu in po svetu ne na parlamentarni ravni ne na državni ravni ne bomo storili v bodoče koraka nazaj, čeprav ti poskusi so. Poskusi ukinitve urada na ministrstvu in poskusi, ki so že bili, da te komisije ne bi bilo. Spominjam se začetka mandata, ko so mnogi omenjali, da pravzaprav ne opravičuje svojega mandata in da lahko to opravlja kar neka druga komisija. Ti koraki nazaj so nedopustni. Slovenci po svetu so bili ob nastajanju naše države najboljši ambasadorji in najboljši lobisti bodoče slovenske države. Brez Slovencev po svetu bi verjetno zelo težko prišlo do priznanja samostojne slovenske države. In moralni in politični dolg je in tudi zaveza slovenski krvi, da ohranjamo dobre stike in da spodbujamo slovenski živelj v zamejstvu in po svetu. Hvala lepa."
3,ParlaMint-SI_2004-12-03-SDZ4-Izredna-04.u88,SDS,0.61376953125,2004-12-03,0.20383337140083313,"Hvala za besedo. Vsem prav lep pozdrav. Ob vsem, čemur smo bili priča danes, bi želel opozoriti naslednje. Danes je vendar kulturni praznik, danes praznujemo rojstni dan velikega pesnika Franceta Prešerna, danes bo ob praznovanju tudi praznika v mestni občini Kranj mag. Rudi Šeligo razglašen za častnega občana, človek ki je veliko pripomogel k temu, da imamo danes samostojno Slovenijo, da smo priča temu, da postavljamo novo demokratično izvoljeno vlado. Danes je dan, ko postavljamo to demokratično izvoljeno vlado. To je tisto, kar ostane za zgodovino. Poglejte, že izvolitev predsednika vlade sama je imela izjemno velik simboličen pomen, kajti šlo je za simboličen padec zadnjih ostankov berlinskega zidu, za nepreklicen konec vedno ponovne zmage politike, utemeljene na širjenju strahu in predsodkov. Saj se spomnite vseh minulih političnih borb. Če bo zmagal Janez Janša, boste pa ostali brez tega in onega. Danes, ko smo temu priča, se pogovarjamo o dvigu penzij, o usklajevanju penzij. To pa je resnica. Zato je odločitev državljank in državljanov 3. oktobra že sama po sebi izjemen prispevek k razvoju politične kulture na Slovenskem. Politologija uči, da so temelj vsake politike vrednote, in da je politika, ki ne upošteva vrednot oziroma temelji na lažnih vrednotah, politika ki vodi v totalitarizem. V Sloveniji, žal, s tem imamo kar precej negativnih izkušenj. Vrednostno bo postavitev nove vlade izjemen korak, kar se je pokazalo že pri pregledu koalicijske pogodbe, še posebej pa pri zaslišanju kandidatov za ministre. Ko ocenjujemo vrednostno posamezno politiko je zagotovo najbolje izhajati iz dejanj, iz odločitev. In ko gledamo minulo obdobje, vidimo, da je za dosedanjo garnituro predstavljala prioriteto nakup vladnega letala, to se pravi prestiž ministrov, njihova potovanja po svetu, za novo vlado pa bo predstavljala prioriteto dograditev bolnice, namenjene obolelim za rakom, in pediatrične bolnice, to se pravi namenjene najmlajšim, tistim, za katere vsi tako radi rečemo, da so naša bodočnost. Ohranitev človeškega življenja in zdravja sta torej za novo oblast pomembnejša, kot pa je prestiž oblastnikov. To predstavlja vrednostno, še enkrat poudarjam, izjemen napredek, izkušnjo, ki ji bomo priča v naslednjih letih. Poglejte, posebej pomembno je, da se omogoči, tudi z neposrednimi prenosi, ki naj bodo stalnica, tako kot se je že večkrat zahtevalo, da bo dosledno izpolnjeno tisto ustavno določilo, da ima vsak državljan, vsaka državljanka vedno pravico biti vsestransko in celovito seznanjen s političnim dogajanjem. Kako zelo je to pomembno tudi za razvoj politične kulture, naj utemeljim prav na dogodku 3. oktobra. Na večer volitev so si ljudje lahko neposredno na televiziji ogledali, kako so nekateri obrazi nekaterih politikov, ki so bili prej cela leta vzvišeni, naduti, iznenada postali strahovito dolgi. In ta politična izkušnja je pomembna, kajti ljudje so spoznali, da nihče ni neka avantgarda, da se v Sloveniji ne more politično sceno vsiljeno deliti na ene, ki so a priori strokovni in pametni in poklicani, da vodijo druge, in na neko črno opozicijo, ki je tukaj samo zato, da nerga in včasih protestira na ulici, kadar ji res ne preostane nič drugega. Sedaj je jasno, da smo vsi enaki in zopet je to tisto, kar omogoča premik k temu, da postane politična tekma normalna, evropsko primerljiva, tekma programov, argumentov in ljudi, kot njihovih nosilcev. Zato je postavitev te vlade zgodovinski dogodek. Obenem pa je to dalo tudi osnovo za eno sporočilo. Za sporočilo, ki ni aktualno samo za to vlado, ampak za vse bodoče slovenske vlade. To namreč, da oblast, katerakoli oblast, ko enkrat pozabi, kdo jo je izvolil, ko postane sama sebi namen, ko podleže napuhu, takrat po naslednjih volitvah to ne bo več oblast. Jaz vem, da za nekatere v tej dvorani je bila to zelo grenka izkušnja in smo danes videli včasih tudi čustveno obarvane reakcije zaradi tega. Ampak s tega vidika je bila tudi ta njihova vloga na nek način zgodovinska in predstavlja dragoceno popotnico, še enkrat poudarjam, ne samo tej, ampak vsem bodočim slovenskim vladam. Na koncu še nekaj o pasteh. O eni ste že vsi govorili. Dejstvo je, da seveda izhajam iz Kranja, kjer se v tem trenutku soočamo s katastrofo v tovarni Planika. Na področju gospodarstva situacija niti približno ni tako rožnata, kot bi si vsi želeli. Dejstvo je, da Slovenija ni dovolj pripravljena šla v Evropsko unijo in da so za to krivi tisti, ki so zamujali pri teh pripravah, in da bo to popotnica, ki jo bo nova vlada morala upoštevati pri svojih odločitvah. Politično pa bo morda še večja past stalno vsiljevanje in oživljanje ideološkega boja. Do kakšnih včasih že absurdov, vsaj z mojega vrednostnega vidika, to pripelje, pa naj citiram iz uvodnih besed enega izmed opozicijski poslancev, ""med izbirne predmete se uvršča tudi zunajšolske dejavnosti izobraževalne, športne in tudi vzgojne, koalicijska pogodba pa pri tem ne izključuje verouka v župniščih"". Ja, oprostite, ampak če bi koalicijska pogodbo izključevala verouk v župniščih, sam osebno tiste vlade, ki bi to podpisala, ne bi podprl, ker bilo to neetično, sprto z evropskimi temelji kulture, vrednot in trdim tudi protiustavno. Če si je tisti, ki je to rekel, mogoče zmotil ali pa je mislil nekaj drugega, ne morem pomagati, vendar sem zelo pozorno prisluhnil, poleg tega sem si seveda dal iztiskati tudi magnetogram. Zato seveda opozarjam, da bo ta vlada morala najti odgovore tudi na vsa tista vprašanja, ki se jim je dosedanja izogibala, vendar njej v plus štejem pa to, kar je jasno že iz koalicijske pogodbe, da bo izhajala iz evropskih vrednot in zato tudi zaključujem. Skrajni čas je, da Slovenija končno dobi evropsko primerljivo vlado. Naj le še rečem, da iskreno obžalujem ob tem, da mag. Rudija Šelige in dr. Pučnika, ki sta k temu veliko pripomogla, danes ni več z nami, da bi delala ta trenutek. Hvala."
3,ParlaMint-SI_2021-04-13-SDZ8-Izredna-69.u124,SDS,-1.0,2021-04-13,0.9860785007476807,"Spoštovani podpredsednik, hvala za besedo. Lep pozdrav vsem! Danes smo slišali vse mogoče obtožbe zoper slovensko vlado, od koruptivnih dejanj, laži, do obtožb o prerazporejanju javnih financ in tako dalje. Tukaj se vidi vaša dvoličnost, kako poskušate zavajati javnost in svoje napake naprtiti sedanji vladi, ki svoje delo opravlja odgovorno in v dobro vseh. Pa vendar lahko spomnimo, da ste s svojim neodgovornim delom, ko ste bili na oblasti, povzročili veliko škodo državi in obremenili sedanjo vlado z zadevami, ki bi jih morali reševati oziroma rešiti, ko ste bili na oblasti. Problem praznih skladišč, problem domov za ostarele, problem zdravstvenih ustanov, problem pomanjkanja medicinske opreme in še bi lahko naštevala. Vse te panoge so bile desetletja v vaši pristojnosti, pa se danes znašate nad vlado Janeza Janše in jo v tem enem letu vladanja obtožujete vsega, kar bi moralo biti že zdavnaj urejeno. Ljudje ob takšnih finančnih perspektivah, kot smo jih imeli, ne bi smeli biti lačni, in upokojenci bi morali živeti človeka dostojno življenje. Slišali smo obtožbe zoper vse člane Vlade, sekretarje in tako dalje. Se vam ne zdi, da če bi naša država bila pravna, bi nekateri vaši poslanci pogosto sedeli na zatožni klopi, in še kdo, pa ne sedi. In vedno, ko je na oblasti vlada desnosredinskih politik, opozicija podlo obtožuje, podtika, laže in obsoja brez vsakršnih koli argumentov. Glede na to, kaj vse se je v preteklosti dogajalo, od pranja denarja, preplačevanja žilnih opornic in drugih koruptivnih dejanj, ki jih danes ne bom naštevala, bi človek rekel in skoraj pritrdil, da je vaše pravilo obsoditi drugega za dejanja, ki jih sami počenjate, ki so škodljiva in nesprejemljiva za delovanje naše družbe. Danes obravnavamo priporočilo strank LMŠ, SD, SAB in Levice, v katerih vsevprek obsojajo delovanje sedanje vlade v času krize covid-19. Po domače bi temu rekli, da se dela v težkih delovnih pogojih. Kot temelj za vse te lažnive obtožbe uporabljate poročilo Računskega sodišča o nabavi zaščitne in medicinske opreme za obvladovanje širjenja covid-19, ki pa v ničemer, ampak res v ničemer ne obsoja delovanja Vlade Republike Slovenije v tem času. Sicer pa Računsko sodišče Republike Slovenije tudi nima teh pristojnosti. Levičarske stranke, ki ste danes sklicale to izredno sejo Državnega zbora, pa neprestano obsojate, lažete in govorite neresnice, ki pa nikakor ne izhajajo iz poročila Računskega sodišča. Zato ocenjujem, da je ves ta pritisk v teh kriznih časih na Vlado Republike Slovenije izključno namenjen, ne glede na žrtve, političnemu boju za oblast in privilegije vseh zgoraj omenjenih strank. Moram priznati, da vam obtožbe, poniževanja, zmerljivke in grožnje gredo zelo dobro od ust. Besede poslanca LMŠ o brezsramnem, brezmejnem, zakritem, prikritem in ne vem kaj vse še, dobičkonosnem dostopanju in oškodovanju države. Pa vas res lepo prosim, ta vlada je v enem letu v kritičnih razmerah, po domače pod težkimi delovnimi pogoji, naredila za ljudi več kot ste vi in boste vi kadarkoli, ker so vaši žepi pregloboki in osebni interesi previsoki. Dejstvo je, da je prejšnji predsednik vlade Marjan Šarec vrgel puško v koruzo in pustil prazna skladišča. In kaj mora storiti odgovorna oseba, ko prevzame kaos, kakršnega ste pustili lanskega marca? Ja, normalno, po domače, lotili so se dela in tega jih sedaj vi obtožujete. Truda, dela, neprespanih noči in iskanja rešitev za nabavo zaščitne zdravstvene opreme. Lotili so se nabave medicinske opreme, preskrbe respiratorjev, zagotavljanja dovolj postelj za bolne in še vsega ostalega, česar vi niste postorili, ko ste bili na oblasti, in sedaj iščete dlako v jajcu. Ljudje vam ne pomenijo čisto nič glede na proteste in izzivanje te bolezni. Vas zanima samo privilegirana skupina levičarske združbe, ki živi za oblast in denar. Zato smo v tem letu, namesto da bi reševali probleme državljank in državljanov, njihovo zdravstveno in finančno situacijo, sedeli v Državnem zboru zaradi Metelkove, Roga, migrantov in interpelirali dobro delo ministrov te vlade ter poslušali Kordiša o nesposobnosti in obtožbah te vlade. Osebno podpiram to vlado in v njo tudi verjamem zaradi vseh dobronamernih sporočil naših državljanov, kar se glede odpravljanja posledic covida tiče. Hvala."
3,ParlaMint-SI_2015-05-13-SDZ7-Izredna-13.u8,SDS,-1.0,2015-05-13,0.9933014512062073,"Hvala lepa za besedo. Vsem lep pozdrav! Kakorkoli obračamo zadeve, Slovenija plačuje hud davek na nove na hitro izbrane obraze brez izkušenj, brez ustrezne strankarske preverbe, dvomljivih in nepreverjenih kompetenc in šibke avtoritete. Dela zaradi dela imamo v tem mandatu preveč, saj se ta vlada praktično že cel mandat, od ustanovitve, od imenovanja naprej, ukvarja samo s kadrovanjem ministrov. Nekateri so šli že po nekaj dneh. Za zmago na zadnjih parlamentarnih volitvah sta bili zadosti dve zadevi, vztrajno ponavljanje dr. Cerarja o višjih etičnih in pravnih standardih ter obsodba in zapor Janeza Janše. Oboje se načrtovalcem, izvajalcem in udeležencem projekta SMC in sodno-politične likvidacije Janeza Janše vrača in se je vrnilo kot bumerang. Še nobena vlada se ni tako hitro kadrovsko spreminjala kot ta, še nobena ni imela toliko težav z etiko kot ta, še nobena ni imela v svoji sestavi ministra, ki bi kot funkcionar tolikokrat kršil zakone in celo z ustavo zaščitene pravice, kot ravno ta. Tudi sodna in parlamentarna eliminacija Janeza Janše se je sesula. Kar 58 vas je ob pomoči strokovno zelo dvomljive ekipe tri mesece sodelovalo pri pravnem motoviljenju, pri katerem ste izumili ugotovitveni sklep o prenehanju mandata poslanca. Obe odločitvi projekta eliminacije Janeza Janše iz političnega prostora, sodno in politično, je Ustavno sodišče odpravilo in naravno pravo zmagovalcev zopet postavilo v demokratični okvir. Žal vsi tisti, ki so oziroma ste zavestno sodelovali pri teh neetičnih in neustavnih odločitvah, ki so ali ste iz etike naredili scefrano etiketo, še naprej ostajajo oziroma ostajate na svojih mestih, ostajajo oziroma ostajate ključen faktor odločanja, tudi v izvršni in zakonodajni veji oblasti, torej tudi na politični ravni. Od sebe ne zahtevate ničesar, vedno samo od drugih, kajti vi ravnate po svoji vesti. Stalne reforme vladne ekipe so tudi edine, ki se dejansko dogajajo. Danes je tukaj pred nami ponovno rebalans Vlade. Na vseh drugih področjih je mrtvilo, Vlada kar naprej nekaj proučuje, razmišlja. Vsebinske razloge oziroma predloge poslancev SDS več ali manj sistematično zavrača, o ključnih zadevah se ni pripravljena pogovarjati, odločitve in rešitve pa s popravki sklepov koalicija prestavlja v daljno prihodnost. Ali pa se, tako kot pri nujni medicinski pomoči, ko ministrica forsira evidentno slabo rešitev, kljub množičnemu nasprotovanju stroke, izvajalcev in javnosti zadevo tišči skozi postopek, vse po preizkušenem starem modelu oziroma receptu, češ narod se naj ukvarja sam s sabo, mi pa bomo ta čas uredili druge zadeve. Predsednik Vlade vsak svoj kadrovski predlog pospremi s kompetencami in zaupanjem v kandidata. Vsak njegov predlog je, da ne rečem, dovolj dober, če že ne najboljši, in od kandidata pričakuje rezultate. Vendar ta mandat še ni prinesel nobenih rezultatov na nobenem področju. Predsednik Vlade dr. Cerar je pri svojih predlogih, tudi kadrovskih, zelo nedosleden. Ena ministrica, dr. Stanka Setnikar Cankar, je odstopila ali bila prisiljena odstopiti zaradi tako imenovanih akademskih honorarjev. Nanjo se je usul plaz obtožb. Toda ministri in predsednik Vlade, ki imajo podobno honorarsko breme, ostajajo in so najbrž nedotakljivi. Še več, zaradi honorarjev odstopljeno ministrico bo nadomestila kandidatka z enakim bremenom. Toda kje je meja? Kateri, kolikšni in na kakšen način pridobljeni oziroma zasluženi honorarji so sprejemljivi za opravljanje političnih funkcij in kateri ne – na to ni nobenega komentarja, nobenega pojasnila, nobene obrazložitve, in tudi v predlogu predsednika Vlade o tem ne piše nič. Kar pomeni, da predsednik Vlade nima kriterijev, ko predlaga kandidate, ko namesto ministrice, ki je odstopila zaradi honorarjev, predlaga drugo osebo, ki je v istem, se pravi v izobraževalnem sistemu – bila je zaposlena samo na drugi fakulteti – tudi prejemala honorarje. In to izgleda tako, kot da se predsednik Vlade norčuje iz nas, ki bomo odločali, in iz javnosti, ki to spremlja. Kljub temu, da javnost to področje honorarjev zanima, tudi mediji o tem ne poročajo skoraj nič. Pa tudi KPK več ne objavlja zaslužkarjev; končala je pri neki namišljeni meji dopustnosti, čeprav višina honorarjev nima popolnoma nobene zveze ne z zakonitostjo, ne s koruptivnostjo, ne z etičnostjo, ne s čimerkoli drugim. Za enega ministra – gre za Janka Vebra, ki naj bi kršil dva ali tri člene Zakona o obrambi – je predsednik Vlade dr. Cerar predlagal razrešitev in jo tudi izpeljal. Zato bomo danes odločali o novi ministrici za obrambo. Toda za ministra za pravosodje mag. Klemenčiča, ki je z dokončno ugotovitvijo institucije pravne države, Računskega sodišča, da je na prejšnji funkciji kot predsednik senata KPK kršil osem zakonov, tri uredbe in še nekaj pogodb, niti ne razmišlja, da bi ga zamenjal. Očitno ima gospod Klemenčič predobre kršitvene reference. To, da je Vrhovno sodišče nedavno odpravilo še dele poročila taistega Klemenčičevega senata KPK, ki so se nanašali na ugotovitev premoženjskega stanja Janeza Janše, zaradi kršitev z ustavo zajamčenih človekovih pravic v postopku, je najbrž samo še dodatna Klemenčičeva referenca za opravljanje odgovorne funkcije ministra za pravosodje. Tu se postavlja tudi vprašanje, zakaj tako različen pristop do ministrov iste vlade, da je bila kršitev ministra Vebra penalizirana, kršitve ministra Klemenčiča pa ne. Kot da predsednik Vlade ne bi znal sešteti plusov in minusov. Po tem, kar vidimo, je bil tedanji minister Veber razrešen zato, ker ima najbrž v dosjeju premalo kršitev. Če mimogrede še omenim, da bo na naslednji seji Državnega zbora polovica točk dnevnega reda povezana z volilnimi zakoni, ki jih mavrična koalicija predlaga zaradi dosedanjih neuspelih sodnih in političnih postopkov proti Janezu Janši, to pove vse o prioritetah te vlade in te koalicije. Medtem ko vlade in koalicije drugod iščejo rešitve in ukrepe, s katerimi bodo zagotovili konkurenčne prednosti svojim državljanom in svojemu gospodarstvu, izboljšali standard državljanov in še kaj, se pri nas sodna in izvršna oblast ter parlamentarna večina ukvarjajo s tem, kako onemogočiti kandidiranje in izvolitev enega državljana na naslednjih parlamentarnih volitvah. Istočasno pa kršitelj ustave in zakonov, minister za pravosodje, še izjavi, da zaradi enega funkcionarja v sodstvu, ki je pri svojem delu napravil hude strokovne napake, ne bo predlagal niti razrešitve niti sprememb zakonov. Na tak način se ne izboljšuje pravnih in etičnih standardov. Prav tako ni moč pričakovati večje odgovornosti funkcionarjev in višje kvalitete delovanja institucij pravne države. Z nadaljevanjem takšne prakse se ne bomo nikoli niti približali pravici, niti pravičnosti, niti enakopravnosti, enakosti pred zakonom in še čemu, ampak bodo še naprej dopuščene druge metode in sredstva, ki z demokracijo nimajo popolnoma nobene zveze. Obnemelost predsednika Vlade dr. Cerarja ob odločitvah Ustavnega in Vrhovnega sodišča, pa tudi ob ugotovitvah KPK in drugih institucij, je opazna in zgovorna. Molk organa, molk institucije lahko pomeni le strinjanje s stališči svojega ministra Klemenčiča, kar pomeni, da se dejansko ne bo nič ukrepalo. Da predsednik Vlade odstopa od etičnih meril in standardov, pravičnosti in pravne države, da tolerira dvojna merila, ena, ki veljajo za privilegirane, in druga, ki veljajo za vse ostale – takšna ravnanja najbrž pričakuje predsednik Vlade tudi od obeh kandidatk, ki naj bi ju koalicija danes potrdila za ministrici. Tudi če imata kandidatki drugačna stališča, če se zavzemata za drugačne pristope in vrednote, jih v Vladi pri svojem političnem in strokovnem delu najbrž ne bosta mogli izvrševati in se bosta pogreznili v koalicijsko močvirje dvojnih meril. Hvala lepa."
3,ParlaMint-SI_2004-03-29-SDZ3-Redna-35.u148,SDS,-1.0,2004-03-29,0.15213944017887115,"Govorim v imenu poslanske skupine Slovenske demokratske stranke in napovedujem, da bomo seveda interpelacijo podprli. Tudi zaradi tega, ker je to mislim, da prva interpelacija, ko se vladna koalicija ni sklicevala na to, da stroka ministra podpira. Tokrat se na to res ni dalo in moram reči, da ste pazili na to, da se niste zagovorili. Stroka ministra Kebra ne podpira. To smo lahko slišali neštetokrat, tudi danes v osrednjih poročilih. Rečeno je bilo, da je minister razbil veliko tabujev. Mogoče je kakšnega, ampak enega pa zagotovo ni. Nered pri plačah v javnih zavodih v zdravstvu je enormen. Za december so bile objavljene lestvice najvišjih plač v javnih zavodih, vseh. In med desetimi najvišjimi jih je sedem iz zdravstva. Med njimi ni Kliničnega centra, ki je šele na 13. mestu. Na 1. mestu je Zavod za zdravstveno varstvo Koper, kjer je imel vodilni 3 milijone 200.000 tolarjev plače. Ko so ga vprašali kako to, je rekel tako visoko plačo sem si izplačal na podlagi sklepa ministrstva za zdravje. Potem je Zdravstveni dom Ormož, 1,800.000, Zdravstveni dom Slovenske Konjice 1,700.000, Zdravstveni dom Šentjur 1,700.000, Zdravstveni dom Metlika 1,500.000, Zdravstveni dom Sevnica 1,500.000, LekarnaKočevje 1,500.000. Skratka, javni zavodi, ki ne nastopajo na trgu, kjer se plače določijo administrativno, v tem primeru s strani ministrstva za zdravje, ki ima škarje in platno v svojih rokah in kjer vlada totalen nered. Zaradi tega bi bilo zelo dobro, da bi ta država dobila ministra za zdravje, ki bo imel socialni čut ne samo do tujih svetovalcev iz Avstralije, Kanade in Amerike, kamor plačuje stotine milijonov za nekakšna svetovanja, za projekte, ki bi morali biti po zakonu iz leta 2000 končani v lanskem letu, pa še vedno niso, ministra, ki bi bil socialno čuteč do pacientov, do uporabnikov zdravstvenih storitev, na pa samo do vodilnih v javnih zavodih v zdravstvu, ki prejemajo nezasluženo enormne milijonske plače. Zaradi tega bomo podprli interpelacijo.Če bo minister ostal, tisti, ki boste k temu prispevali, prevzemate odgovornost za takšno stanje, za nered v plačni politiki v javnem sektorju, v zdravstvu in za trošenje stotine milijonov za svetovanja, kjer davkoplačevalski denar izginja neznano kam, morda tudi v strokovno pomoč za pripravo številnih referatov, ki ste jih danes prebrali."
3,ParlaMint-SI_2018-09-13-SDZ8-Izredna-08.u140,SD,0.72216796875,2018-09-13,0.03348451852798462,"Hvala lepa za besedo, gospod podpredsednik Državnega zbora. Gospod predsednik Vlade, spoštovane poslanke, spoštovani poslanci, spoštovani vsi prisotni! Vlada, ki ji danes podeljujemo mandat, prinaša novo politično prakso. Gre za manjšinsko vlado, ki bo primorana iskati širše konsenze. Dialog in konsenz s to vlado dobivata novo, večjo težo. To ocenjujem za razliko od vodje največje opozicijske stranke kot dobro in pozitivno. Dialog bo postal neizogibno orodje za oblikovanje rešitev, ki nas bodo morale združevati. Nastajajoči vladi vsekakor izrekam podporo in zaupanje, hkrati pa imam do nje tudi kar nekaj pričakovanj. Pričakujem, da bo vlada pri svojem delu prepoznavala strateške interese države, jih definirala in jim sledila. V času globalne gospodarske prosperitete je nujno, da se Slovenija umakne z evropske periferije in se čvrsto umesti med najrazvitejše države sveta. Razvoj mora biti na eni strani namenjen krepitvi slovenskih gospodarskih produktov in na drugi dvigu kvalitete življenja vseh državljank in državljanov. Pričakujem dvig življenjskega standarda, ki je neločljivo povezan z višino osebnih dohodkov. Tu predvsem izpostavljam tiste z nižjim dohodkom, zato posebej pozdravljam, da je eden od ukrepov nove vlade tudi dvig minimalne plače. Plačilo za opravljeno delo mora ljudem zagotoviti vsaj dostojno življenje in plačilo za minulo delo mora zagotoviti dostojno starost. Državni aparat pa je tisti, ki mora skrbeti, da smo ne glede na vse okoliščine vsi deležni kvalitetnega javnega vzgojno-izobraževalnega sistema, učinkovite zdravstvene oskrbe, zaupanja vrednega pravosodja, ne nazadnje kvalitetnega in zdravega okolja za bivanje. Konec koncev pa je zelo pomembno tudi to, sem prepričan, da bo nova vlada zagovarjala osnovne civilizacijske norme in standarde, ki so konec koncev tudi vrednote Evropske unije, da bo skušala zajeziti politiko nestrpnosti, laži in ustrahovanja ter sovražni govor, ki smo mu žal tudi danes v tem hramu demokracije vse prevečkrat priča. Če povzamem, nova vlada ima mojo podporo, vlado bom podprl in hkrati vladi želim vse najboljše. Srečno! Hvala lepa."
3,ParlaMint-SI_2011-03-01-SDZ5-Redna-25.u178,SD,0.6826171875,2011-03-01,0.9912707805633545,"Hvala lepa, gospod podpredsednik. Spoštovani gospod minister s sodelavcema, poslanke in poslanci! Zahvaljujem se Bredi Pečan, da je iz kraja samega in iz osebne izkušnje razložila, da sta izraz oljčno olje in oljka slovenska izraza in da se v slovenskem jeziku po pravilu ravnamo, da prevzemamo tiste izraze, kot prve izraze, ki izhajajo iz okolja, kjer se ti izrazi uporabljajo. Oglasila sem se pa zaradi tega, ker hočem izreči podporo dvema amandmajema k 3. členu, ki je zamen ključnega pomena za ta zakon, ker je to 3. člen, ki razlaga pomen izrazov. Tudi to o gospodarskih interesnih združenjih je bilo že povedano, naj pa povem nekaj na splošno v zvezi s tem zakonom, ki je bil prej deležen tako kritične ocene. V Mariboru imamo Inštitut za certifikacijo integrirane in ekološke pridelave hrane. Podprla bom vsakega tistega ministra ali ministrico za kmetijstvo, ki bo skrbel za prehransko varnost v tej državi. Hrana postaja strateška surovina in če gledam s stališča družbenega interesa, se mi zdi skrb za zdravo hrano pomembna tudi zaradi učinkov, ki jih zdrava hrana ima na posameznika. Družba lahko kot celota zaradi tega v marsičem privarčuje. Seveda sem pa tudi zagovornica dobre hrane, tako kot minister. Tukaj pa se začenja težava, da zdrava hrana ni vedno tudi poceni hrana. Če so v gospodarskih interesnih združenjih ali drugih združenjih povezani pridelovalci integrirane ali pa ekološko pridelane hrane nenehno opozarjali, da je treba storiti več za promocijo in tudi kaj storiti za to, da bo tako pridelana hrana prišla v velike trgovske verige, sem, iz izkušnje lahko povem, pri najboljšem sosedu zasledila v Mariboru na trgovskih policah iz ekološke pridelave pridelano teletino in piščančje meso. Samo z žalostjo sem ugotovila, da si ga pri svoji plači jaz lahko privoščim, da si ga pa več kot polovica prebivalstva, ko bo cena pogledala, ne more privoščiti. Zato se mi zdi, da je promocija zdrave hrane samo prvi korak, drugi korak pa tudi iskanje možnosti, kako spodbuditi in kako omogočiti tudi nižjo ceno tako pridelane hrane, da bomo zagotovili varnost. Če poslušam vse te številne negativne izkušnje iz Nemčije, Španije, Italije, Grčije ali od koderkoli drugje, kjer vsake toliko časa izbruhne kakšen škandal zaradi nevarnih bolezni ali pa snovi v hrani, potem se mi zdi, da bi morali več storiti v resnici za to, da bi imeli doma pridelano hrano. Če pa bi že predelovali iz tujih surovin, bi pa poskrbeli, da bi bile tudi tiste surovine, sledljivost lahko zagotovimo, ustrezne kakovosti. Skratka, vse čestitke ministru za ta zakon. Hvala."
3,ParlaMint-SI_2014-08-28-SDZ7-Izredna-02.u243,SD,0.54638671875,2014-08-28,0.08252998441457748,"Hvala. Do zdaj naj bi razpravljali o amandmaju, tako da upam, da bom mogoče zadnja razpravljavka, ampak vseeno. Spoštovane, spoštovani! Sama menim, da je pravica predsednika Vlade, da si organizira delovanje vlade in ministrstev po svoji lastni presoji. Važna je vsebina, učinkovitost. In mislim, da nam je vsem skupaj v tej dvorani ne glede na politično prepričanje skupno to, da mora iti Slovenija po poti razvoja naprej in eden izmed predpogojev za to je stabilna vlada, vlada, ki ima podporo pri državljankah in državljanih in ki bo lahko odgovorno opravljala svoje delo. Veliko je bilo že povedanega. Sama bi se želela prav tako dotakniti področja lokalne samouprave. Občine so tiste, ki prebivalkam in prebivalcem najbolj neposredno zagotavljajo vse pogoje za njihovo kvalitetno življenje. In občina je nivo, kjer prebivalke in prebivalci tudi najbolj neposredno sodelujejo pri odločanju. In vsako ministrstvo ne glede na njegovo področje s svojimi odločitvami vpliva na delovanje občin. Za kaj vse so odgovorne občine? Sama bi lahko kot direktorica občinske uprave govorila eno uro in pol o tem, ampak naj na hitro povzamem. Občine omogočajo pogoje za gospodarski razvoj svojega območja, pogoje za gradnjo, tudi gradnjo stanovanj, skrbijo za lokalne javne službe, na primer za to, da stopimo do pipe, odpremo vodo in priteče pitna voda, skrbijo za odvajanje in čiščenje odpadne vode, odvoz odpadkov, druge gospodarske javne službe, skrbijo za lokalne ceste, za javne poti, za mirujoči promet, javni prevoz, skrbijo za predšolsko, šolsko vzgojo, zdravstveno lekarniško dejavnost, skrbijo za socialno stanje svojih občank in občanov, pospešujejo kulturno društveno dejavnost, tudi športno, skrbijo za varstvo okolja, varstvo pred naravnimi in drugimi nesrečami, upravljajo s prostorom in, tu je zakonodaja še posebej zahtevna, gradijo, investirajo. Verjetno sem katerega izmed področij spustila, pa vendar sem se dotaknila področja prav vseh ministrstev, ki so našteti v predlogu sprememb Zakona o Vladi. Skoraj nepregledna vrsta zakonov in še bolj nepregledna vrsta podzakonskih aktov določa okvir delovanja lokalne samouprave. Po predlagani spremembi Zakona o Vladi bo naloge s področja lokalne samouprave upravljajo Ministrstvo za javno upravo. Želela bi si, da se občinam, lokalni samoupravi prizna pomen glede na težo nalog, ki jih opravljajo in da se področje lokalne samouprave ne bi izgubilo znotraj drugih nalog Ministrstva za javno upravo. Področje lokalne samouprave je bilo v preteklosti zanemarjeno. Občine bi potrebovale močno ministrstvo, ki ne bo samo seznanjeno ali bo zgolj stalo ob strani ob pripravi zakonodaje in podzakonskih predpisov drugih ministrstev, temveč se bo aktivno kot nadzorni ali nek usklajevalni organ vključevalo v njihovo pripravo. In to ministrstvo naj tudi zagotavlja, da se bodo lahko občine primerno vključevale v zakonodajni proces in tudi proces sprejemanja podzakonskih in drugih aktov. V pripravi so številni strateški dokumenti. Tudi na področju reorganizacije javne uprave, tudi na področju nadaljnjega razvoja lokalne samouprave. Verjamem, da bo imel predsednik Vlade s svojo ekipo ob tem vedno pred sabo tudi odločitve ustavnega sodišča, ki jih je v preteklosti to Ustavno sodišče že sprejelo. Naj omenim samo dvoje, financiranje občin in naloge občin. Prvič, v Ustavi je opredeljeno, da naj bo občina sposobna samostojno opravljati lokalne zadeve oziroma zadovoljevati potrebe in interese svojih prebivalcev. To pomeni, da sta za kvalitetno opravljanje lokalnih zadev javnega pomena nujno potrebni finančna sposobnost in avtonomnost občin, zato tukaj nisem razumela debate o tem, da občine niso dobile navodil za delo. Občine so avtonomne pri vodenju svojih zadev. In drugič, Ustavno sodišče je že ob uvedbi lokalne samouprave pa tudi kasneje v posameznih odločbah svojih večkrat obrazložilo, da ustavna določba zavezuje zakonodajalca tudi k določanju posebne pristojnosti mestnih občin. Govorim o nalogah, ki so vezane, ki so pomembne za razvoj mest, kot pravi naša ustava. Ob reorganizaciji dela Vlade in ministrstev in njihovih prvih stopenjskih organov, na primer upravnih enot, davčnih uradov, centrov za socialno delo in še drugo, pa ne pozabiti, kar bi še posebej rada poudarila, da vsaka racionalizacija ni nujno dobra in da na dolgi rok ne pomeni dejansko tudi zmanjšanja stroškov. Če lahko izpostavim samo konkreten primer, in sicer ukinjanje davčnega urada ali upravne enote v Velenju, ki je peto največje mesto v Sloveniji, in selitev dela teh služb v nek drugi center mogoče na kratek rok pomeni nek prihranek za davčni organ, čeprav analiz nisem videla in se s tem ne bi strinjala, zagotovo pa pomeni dražjo in bolj odtujeno storitev za državljanke in državljane. In ne pozabimo, da smo v službi ljudi, tudi ko organiziramo delovanje države in njenih služb, ki naj bodo predvsem in zlasti namenjene ljudem. Hvala."
3,ParlaMint-SI_2021-12-17-SDZ8-Redna-28.u79,SD,-0.97314453125,2021-12-17,0.3736189603805542,"Hvala za besedo, gospod podpredsednik. Spoštovani zbor! Včeraj se je prvič v zgodovini slovenskega parlamentarizma zgodilo, da je sejo Državnega zbora obstruirala vladajoča koalicija, skupaj z majhnim delom konstruktivne opozicije. To kaže na nemoč sedanje vladne garniture in šibkost vladne koalicije v Državnem zboru. Ta se od točke do točke, od amandmaja do amandmaja trese, ali bo ali ne bo nastrgala vsakokratno pičlo večino. Včeraj se pač ni izšlo, zato je vladna koalicija v opozicijski maniri mirno odkorakala iz dvorane. Svet se je obrnil na glavo. Vladajoča koalicija se poslužuje orodja, ki je bilo doslej rezervirano zgolj za opozicijo. Nekaj hudo gnilega je v deželi tej, če se izrazim po hamletovsko. Naj povem, da bi se sam in Socialni demokrati raje kot z interpelacijami ukvarjali z vsebinskimi zakonodajnimi projekti. Množica interpelacij pa kaže zgolj na to, da sedanja vladajoča garnitura ni kos izzivom današnjega izredno kompleksnega stanja, na čelu z zdravstveno krizo in prihajajočo socialno in energetsko krizo; ter da se številnim ministrom dogajajo premnogi zdrsi na sicer spolzkem političnem parketu. Dosti raje bi se ukvarjal tudi s projekti s področja varstva okolja, prostorske politike ali izzivi podnebne krize. Tako kot sem v preteklih mandatih v sodelovanju z Ministrstvom za okolje in prostor uspel uveljaviti uredbo o preprečevanju in nadzoru svetlobnega onesnaževanja, spremembo prostorskega plana Republike Slovenije, ko smo črtali rezervacijo prostora za gradnjo megalomanske in okolju škodljive hidroelektrarne v Trebuši na reki Idrijci ali ko smo v Strategijo prostorskega razvoja Slovenija uspeli vnesti celovito 4. razvojno os na področju modernizacije državnega cestnega omrežja. Danes pa je pred nami več kot 16-urna razprava o interpelaciji in delu in odgovornosti ministra za okolje in prostor mag. Andreja Vizjaka. Nič mu je ne privoščim, a tega si je povečini kriv sam. Prav tako tega ne privoščim številnim zaposlenim v Državnem zboru, ki bodo morali skupaj z nami prebedeti čas do zgornjih jutranjih ur. V odgovoru na interpelacijo se je minister Vizjak vprašal, kakšen motiv je imel imetnik tega posnetka, da je prišlo do njegove objave. Toda takih in podobnih afer, kjer je prišlo do prisluškovanja ali objave zaupnih pogovorov na štiri oči, je bilo v slovenski novejši zgodovini nebroj. Naj jih nekaj naštejem: Sanader in Janša poleti 2004, Rop in Vodušek junija 2007 ali najbolj razvpiti primer v tako imenovani arbitražni aferi, ko je leta 2015 zagrebški Večernji list objavil pogovor med Drenikovo in Sekolcem. Tukaj pa so še številni primeri, ki so se tako ali drugače končali zaradi napak in površnosti pristojnih organov: Zidar, Kangler, Kamenik, Šuštar, Lončarič, Janković, Balkanski bojevnik in še bi lahko našteval. Toda odločilni za odstop ministra za mene niso »glupi davki« ali »strti organi«, temveč rezultat vseljudskega glasovanja na referendumu o noveli Zakona o vodah, kjer se je skoraj 700 tisoč volivk in volivcev plebiscitarno odločilo proti zakonu in s tem na najbolj avtentičen način izglasovalo nezaupnico ministru Vizjaku in celotni vladi, na čelu s predsednikom Janezom Janšo. Minister mag. Vizjak je danes potegnil paralelo s trojnim referendumom leta 2011, ko zaradi padca treh zakonov ni odstopil pristojni minister dr. Ivan Svetlik. To je bila povsem neposrečena primerjava. Dejstvo je namreč, da je prav zaradi tega trojnega referenduma še istega leta odstopila vlada Boruta Pahorja, ker je izgubila zaupanje koalicijskih partnerjev, tudi zaradi politične preračunljivosti. Tako kot danes zaradi politične preračunljivosti in kratkovidnosti koalicijski partnerji in del konstruktivne opozicije podpirajo manjšinsko vladno koalicijo. Leta 2011 je bila na referendumu tudi pokojninska reforma, ki je padla. Pomenljiva pa je bila gesta takratnega predsednika Ustavnega sodišča Ernesta Petriča, ko se je ob zaključku svojega mandata novembra 2013 pokesal in obžaloval svojo odločitev in odločitev Ustavnega sodišča, da ni prepovedal referenduma o pokojninski reformi. Naj zaključim z besedami mojega poslanskega sotrudnika Soniboja Knežaka, ki je dejal, da od vas ne pričakujem, da boste storili, kar bi morali že 11. julija letos, na dan referenduma Zakona o vodah. So pa naše in oči slovenske javnosti, kot je dejal kolega Knežak, uprte v poslance in poslanke koalicijskih strank, tudi Nove Slovenije, ki je sicer trudoma, pa vendarle priznala, da vse v našem oziroma vašem delovanju le ni bilo tako, kot bi moralo biti. Na koncu pa še nekaj glede poslovnika in procedure. Jaz sem šele tretji prijavljeni razpravljavec, ki je v šestih urah prišel do besede, za menoj je še 65 prijavljenih, vmes bo seveda najbrž še nešteto duelov med ministrom in predlagatelji interpelacije. V tem smislu predlagam tudi ustrezno spremembo poslovnika. Hvala lepa."
3,ParlaMint-SI_2020-03-19-SDZ8-Izredna-32.u158,SD,-0.9931640625,2020-03-19,0.1656399667263031,"Hvala lepa, spoštovana podpredsednica. Kolega me je prehitel in prenesel tudi širše v javnost ogorčenje, ki smo mu priča. V zadnje pol ure, tričetrt ure, pa nekaj dni že od takrat, ko smo želeli razumeti, da v tej bitki s časom ni levih, desnih, ni pametnih, ni neumnih, ampak smo samo Slovenke in Slovenci. Ampak oprostite mi, to kar se dogaja v zadnjih nekaj urah in nekaj dneh, presega vso moralo in etiko in zdrav kmečki razum, spoštovani predstavniki Vlade. Kako si lahko drznete v času, ko ljudje za to, da najdejo pogum, da gredo v službo, da zagotovijo otrokom kruh, da najdejo čas za to, da se posvetijo normalnemu življenju, ki mu nismo priča, na seji Vlade si drznete sprejeti ukrep, ki ni tisti, ki bi zagotovil varno delovanje kritične infrastrukture v Republiki Sloveniji ali pa varovanje finančnega sistema ali pa zdravstvenega sistema, ampak izboljšanje eksistencialnega vidika članov Vlade, ki zasedajo zadnjih šest dni. Puščate zapornike, odganjate študente iz domov, požvižgate se na 100 tisoč samozaposlenih, mikro podjetij, društev, zavodov, ustanov, predlagate samo odlok ne pa izbris vseh prispevkov, pošiljate vojsko na cesto, želite preprečiti druženje in zborovanje, vzpodbujate pa proteste. Spoštovani! Mi smo danes tukaj v izrednih razmerah in moja kritika gre tudi vodstvu in odločitvi, da danes nimamo omogočenih osnovnih pogojev, da lahko 90 poslank in poslancev izmenično tukaj poda svoje mnenje ob tako pomembnih ukrepih, ki smo jim priča v teh dneh, ki bi jih morali enotno, vi ste bili tisti, ki ste pozvali nas, da vam pomagamo, pomagamo, želimo pomagati, a se požvižgate na vso pomoč zato, da bi ta narod ohranili enoten v času enega večjih izzivov, ki so mu priča od osamosvojitve do danes. Seveda, le skupaj bomo zmogli in jaz verjamem, da bomo. Ampak ob takšnih ukrepih, kot smo jim bili priča, predvsem, ko govorim pa ne za samooskrbo, ampak samopreskrbo vladajočih, ampak ko govorim, odnosa do državljank in državljanov v tako težkih trenutkih, ste se, ne samo preko twitterja kriznega štaba, norčevali z državljank in državljanov, ko je bilo najpomembneje komunicirati javno in glasno v en glas. Izgubili ste tri milijone mask z nekimi trgovanji, ki niso primerne, niti iskanj financ v bosanskih finančnih krogih, in to ste prenesli zdaj na Vlado. Pa, spoštovani in spoštovane, kje je naše dostojanstvo? Kje je dostojanstvo Slovenk in Slovencev in predvsem politikov, ki nas ljudje upravičeno v teh dneh mečejo vse v isti koš? Ja bi si želel, spoštovani predstavniki koalicije in Vlade, predvsem tistih nekdanjih partnerjev, ki so se odločili zato, da bodo, v navednicah, pomagali, da prebrodi Republika Slovenija skozi težke čase, naj ne sodelujejo pri razgradnji naše države. Socialni demokrati bomo vselej zraven tam, kjer bo ponujena pomoč državljankam in državljanom. Ne bomo pa nikjer tam, kjer bo šlo samo za korist posameznikov, in to v tako težkih časih. Meni je zelo žal, da smo prišli iz razprav o petih ukrepih, tako pomembnih, na razvrednotenje tistega, kar bi morale biti jasne in glasne politične aktivnosti v času tako pomembnih izzivov, kot smo mu priča ne samo v Republiki Sloveniji, ampak širše. Mi bomo zraven le tam, kjer bomo lahko pomagali, pri lumparijah pa ne. Srečno, Slovenija!"
3,ParlaMint-SI_2021-05-26-SDZ8-Izredna-75.u69,SD,-1.0,2021-05-26,0.9862070083618164,"Hvala lepa, podpredsednik, za besedo. Spoštovani kolegice poslanke, kolegi poslanci! Veste to neprestano ukvarjanje z eno osebo z Janezom Janšo, ki mislim, da mu je dejansko na tem svetu dovoljeno prav vse tega si Slovenija dejansko ne zasluži in s tem se ukvarjamo državljanke in državljani Slovenije že 30 let. Vi Janez Janša ste vse to, kar očitate vsem drugim. Kaj ali naj sedaj tukaj naštevam kaj vse počnete v nasprotju z Ustavo in zakonodajo saj vse to zelo zelo dobro veste in ne samo to, da veste to počenjate namenoma. Že prav bedasto je to sprenevedanje, da vam gre za Slovenijo, za neke vrednote, za državljanke in državljane. Samo za eno vam gre, Ivan Janez Janša, in to je popolna, absolutna oblast. In za to ste pripravljeni uporabiti vsa, prav vsa sredstva, legalna in nelegalna. To ste, konec koncev, dokazali z dokumentom, z nekakšnim vašim strankarskim dokumentom, ki naj bi ga obravnavali na kongresu, v katerem grozite celo z državljansko vojno. Smo se razumeli? Že samo uporaba tega izraza je nedopustna. In to v imenu oziroma zato, da bi utišali svoje politične nasprotnike ali pa tekmece, kot je lepše rečeno. Grozno in nedopustno. Bi si mislili, da je to sploh nemogoče v demokratični Sloveniji. Pa da ne bom jaz preveč govoril o vas, si poglejmo, kaj o vas mislijo vaši politični sodelavci (citiram): »Politična praksa Janeza Janše temelji na manipuliranju in sprenevedanju. Dialoga ni, soočanj argumentov tudi ne.« Čigave besede so to? Besede Jelka Kacina, vašega tesnega sodelavca, še iz časov tiste prve pomembne, najpomembnejše Vlade, in tudi te, upam, da zadnje. Dalje, laganje, manipulacije, širjenje sovraštva in zla. Da niste demokrat, je povedala Ljudmila Novak, vaša sodelavka. Da je vaše vodenje izrazito avtoritarno, da prezirate sogovornike z drugačnim mnenjem in da niste demokrat - to je javno dejal Ivo Hvalica, nekdanji poslanec vaše stranke, vaš sodelavec. Tega si nisem izmislil jaz, to so o vas povedali vaši sodelavci. Na primer, Dimitrij Rupel, leta 1995, da ne izbirate sredstev, da ste hudobni in brezobzirni, da iščete služabnike. Sam sem takrat še v šolo hodil, ko je bil Rupel z vami minister v Vladi; vas gotovo pozna bolje kot jaz. Tako, spoštovani, jaz bi prosil, da se nehamo sprenevedati. Ali lahko, prosim, nehate kazati s prstom na druge! Vse to, kar očitate drugim, počnete vi. Vsa vaša ravnanja, napadi na medije, pravosodje, civilno družbo, namerno preziranje socialnega dialoga, policijska represija - to niso neki slučaji, vi želite popolno oblast, enoumje, diktaturo. Janez Janša, politični skrajnež ste, fanatik ste. In kot so vaši sodelavci povedali, za oblast ste pripravljeni uporabiti prav vsa sredstva. Eno krizo pred desetimi leti ste zaradi svoje obsedenosti že zavozili. Ampak ta trenutna je nekoliko drugačna, ni zgolj ekonomska, je mnogo hujša, mnogo bolj vpliva na življenja ljudi. S svojo avtoritarnostjo ste ljudem povzročili dodatne stiske, hude stiske. Zato je tega dovolj. Svoje frustracije boste morali zdraviti kje drugje, ne na mestu predsednika Vlade. Predvsem pa boste morali za svoja ravnanja prevzeti odgovornost. In ustavna obtožba je prvi korak k temu. Vseh bizarnih početij, afer, ki se vrstijo iz dneva v dan, ne želim niti ponovno naštevati. Veliko smo o tem govorili, državljani so tega siti. Meni pa se obrača želodec ob vsem tem. Bi pa želel pozvati na tem mestu vse državljanke in državljane, hkrati pa tudi vse poslanke in poslance, da ob naslednji priložnosti, ko bomo imeli moč na demokratičen način oddati glas za spremembe, to storimo z mislijo na medsebojno spoštovanje in predvsem na prijaznejšo prihodnost, v kateri ne bo prostora za sovraštvo in represijo, kakršno izvaja trenutna Vlada pod vodstvom Janeza Janše. Do takrat bomo, hočete ali nočete, svoje nestrinjanje kazali tudi na ulici, ker to je poleg volilne pravice in referenduma ena temeljnih ustavnih političnih pravic v demokraciji, pa se lahko fašistoidna oblast postavi na glavo, če se hoče. Dokler so ljudje pripravljeni dvigniti glas proti krivicam in za lepšo prihodnost, sem prepričan, da obstaja upanje. Dovolite mi, da ob koncu izrazim svoje verovanje v to da, si večina državljank in državljanov želi živeti v strpni in svobodni družbi, da v Sloveniji, kakršno smo ustanovili z Ustavo, v takšni, ki se zaveda pomena humanizma in vsakomur omogoča razvoj svojih potencialov. Tragedij v tej državi je bilo preveč, vsaj eno lahko končamo hitro. Dovolj Janeza Janše."
3,ParlaMint-SI_2012-01-11-SDZ6-Izredna-02.u2,OTHER,0.943359375,2012-01-11,0.9913187623023987,"Spoštovani predsednik Državnega zbora, spoštovane kolegice poslanke in kolegi poslanci, cenjeni gostje, državljanke in državljani Republike Slovenije! Iskrena hvala za zaupanje. Hvala volivkam in volivcem, ki so nas s svojimi glasovi izvolili v ta visoki zbor, in hvala predsedniku republike dr. Danilu Türku, da mi je na osnovi rezultatov volitev zaupal zahtevno in odgovorno nalogo, da sestavim prihodnjo vlado. Vesel in počaščen sem, da se lahko Državnemu zboru danes predstavim kot kandidat za predsednika Vlade. Na predčasnih parlamentarnih volitvah 4. decembra lani so volivke in volivci v velikem številu in nedvoumno izrazili svojo voljo in pričakovanja. Na volišča so jih vodili: ocena preteklega političnega delovanja, soočenje z zadnjimi razmerami in upanje na boljši jutri. Poslanci in poslanke Državnega zbora – število slednjih je v tokratni sestavi najvišje v 20-letni zgodovini Slovenije, česar sem izjemno vesel – smo skupaj zmagovalci preteklih volitev, vsi skupaj in vsak poslanec oziroma vsaka poslanka posebej. S svojimi dosedanjimi dosežki in osebnimi referencami nas je vseh 90 tukaj prisotnih volivke in volivce prepričalo, da bomo kar najbolje predstavljali in skrbeli za njihove interese. Izvoljeni predstavniki državljank in državljanov smo zato dolžni jasno izraženo odločitev spoštovati in v največji možni meri izpolniti pričakovanja, ki upravičeno temeljijo tudi na naših obljubah iz predvolilne kampanje. Zavezi vseh tu prisotnih strank sta bili sodelovanje in medsebojno spoštovanje. Kakšno vlado torej v današnjih razmerah potrebuje Slovenija? Slovenija potrebuje verodostojno vlado in potrebuje jo takoj. Potrebujemo vladno ekipo, ki bo za premagovanje zahtevnega gospodarskega in finančnega položaja sposobna čim prej narediti konkretne premike od premnogih besed k oprijemljivim dejanjem in predvsem spremembam na bolje. Tako bomo državljankam in državljanom na najboljši način dali vedeti, da njihova pot na volišča ni bila zaman in da obljube, izrečene pred volilno nedeljo, niso bile prazne. Slovenija potrebuje vrhunsko operativno vlado, ki bo s svojimi odločitvami in ukrepi znala zajeziti krizo in preusmeriti tokove tako, da bomo iz njih črpali dobrobit države za vse prebivalke in prebivalce, ki bodo v svoji domovini delali bolje in živeli lepše. Prvi izvedeni korak v to smer smo že storili s hitrim in uspešnim dogovorom s predstavniki sindikatov pred sprejetjem nujnega zakona o interventnih ukrepih. Socialni partnerji so v ključnem trenutku dokazali veliko mero solidarnosti in razumevanja, predstavniki vseh parlamentarnih strank pa smo državljankam in državljanom sporočili, da smo složni uspešnejši. Prepričan sem, da smo z dosego soglasja pri ljudeh za hip obudili upanje, da se znamo hitro in pametno dogovoriti. A od upanja do zaupanja je dolga pot. Slovenija potrebuje vlado, ki bo v prizadevanju za skupno dobro zmeraj znova znala preseči razlike – takšno vlado sem pripravljen voditi. Zavedam se, da dogajanje v slovenski strankarski politiki v obdobju pred in še posebej po volitvah pogosto ni prispevalo k utrjevanju zaupanja ljudi v politiko, prej bi rekel nasprotno. Tudi sam sem se ob tem kot novinec v strankarski politiki marsikaj naučil, ampak Slovenija danes nima več časa za politične igre in igrice, zato je prav, da vsi skupaj odgovorno prisluhnemo pozivu predsednika republike, ki je vse predstavnike strank pozval k oblikovanju sporazuma, brez fige v žepu. Da bi čim prej oblikovali operativno sposobno vlado, smo takoj po objavi volilnih izidov organizirali srečanja in vsebinske pogovore z vodstvi drugih parlamentarnih strank, z namenom uspešno sestaviti programsko sorodno in združljivo koalicijo. Nastala je koalicijska zaveza, ki so jo pretekli konec tedna uskladile in parafirale pogajalske skupine strank Socialnih demokratov, Državljanske liste Gregorja Viranta, Demokratične stranke upokojencev Slovenije in Pozitivne Slovenije. Dovolite mi, da se ob predstavitvi koalicijskega programa, ki smo ga skupaj sprejeli in potrdili s strani štirih podpisnikov, podrobneje ustavim in predstavim naše skupne zaveze ter vsebinske cilje. Zavezali smo se, da bomo pri svojih odločitvah dosledno spoštovali nedotakljivost človekovih pravic in svoboščin ter človekovo dostojanstvo, ob tem pa vztrajno dokazovali tudi medsebojno spoštovanje. Prepričani smo, da mora v Sloveniji vsak posameznik dobiti priložnost, da dokaže svoje sposobnosti in znanje ter udejanji svoje cilje. Zavezali smo se, da bomo dosledno spoštovali pravno državo in krepili pravično družbo, da bomo spoštovali različnost, spodbujali solidarnost ter zagotavljali varnost vseh prebivalk in prebivalcev. Koalicijski partnerji v okviru dela Državnega zbora in Vlade ne bomo odpirali vprašanj interpretacije polpretekle zgodovine in se bomo držali načela, da naj politika o teh vprašanjih spregovori samo v primeru, ko se je sposobna poenotiti. Delovali bomo strpno, spoštovali bomo etnične in druge manjšine ter vse drugače misleče, ob tem pa bomo odločno zavrnili vsakršno podpihovanje nestrpnosti in sovražnosti. Dogovorili smo se, da bomo v partnerskem odnosu državotvorno spoštovali državne institucije ter zagotovili dobro sodelovanje z Državnim zborom, s predsednikom države in s sodno vejo oblasti. Ob soočenju s finančno, gospodarsko in tudi družbeno krizo ter ob iskanju rešitev za izboljšanje zahtevne situacije je osrednji poudarek naše programske zaveze namenjen konkurenčnemu gospodarstvu in uravnoteženju javnih financ. Slovenija si mora z vsemi močmi prizadevati za ponovno vzpostavitev zaupanja tujih vlagateljev in mednarodnih institucij, nujno uravnotežiti državni proračun in ga zastaviti tako, da bo kataliziral gospodarsko rast. Zato smo se zavezali, da bomo do konca mandata dosegli stabilno gospodarsko rast, s katero bomo zmanjšali razkorak med razvitostjo Slovenije in najrazvitejšimi evropskimi državami. Zavezali smo se, da bomo uvedli davčne olajšave za ustanavljanje novih podjetij in za vse tiste investicije, ki ustvarjajo nova delovna mesta. Z uvedbo enotne evidence računov poslovnih subjektov ter enostavnih instrumentov zavarovanja plačil bomo odpravili plačilno nedisciplino. Skupaj smo napovedali postopen dvig osnove 41-odstotnega dohodninskega razreda na raven dveh povprečnih plač. Napovedali smo uvedbo novega dohodninskega razreda za tiste z najvišjim osebnim dohodkom. Družno smo se zavezali tudi, da bomo poenostavili administrativne postopke in zakonodajo na gospodarskem, davčnem, delovnem, okoljskem in prostorskem področju. Odpravili bomo posojilni krč, pri čemer dodatnih sredstev za bančnim sistem ne bomo zagotovili z dokapitalizacijo iz javnih sredstev, temveč s prodajo nefinančnih naložb bank ter s pridobitvijo strateških vlagateljev. Spodbujali bomo temeljne oblike organizacijske participacije zaposlenih, kot so: sodelovanje zaposlenih pri upravljanju, udeležba pri dobičku in širše notranje lastništvo. Tako bomo krepili pomen človeškega kapitala za uspešno delovanje podjetij. Na ljudi, na sodelavce je bilo namreč v preteklih letih v slovenskem prostoru žal prevečkrat pozabljeno. Z rebalansom proračuna bomo že v letošnjem letu javno porabo zmanjšali za 5 %. Trend bomo tudi v prihodnjih letih nadaljevali. Po drugi strani bomo povečali prihodke tako z učinkovitim pobiranjem davkov kot z gospodarsko rastjo, ob tem pa bomo z odpravo administrativnih ovir in povečanju nadzora zmanjšali tudi sivo ekonomijo. Če z navedenimi ukrepi ne bomo uspeli uravnotežiti javnih financ, bomo povečali že pred volitvami javno napovedano zgornjo stopnjo davka na dodano vrednost. Agencijo za upravljanje s kapitalskimi naložbami bomo preoblikovali v institucijo, ki bo popolnoma transparentna in bistveno učinkovitejša pri upravljanju podjetij v državni lasti. Kadrovske odločitve v podjetjih v državni lasti bodo sprejete izključno na osnovi objektivno strokovnih kompetenc kandidatov. Določili bomo strateško premoženje države in zagotovili učinkovito korporacijsko upravljanje. Smiseln je umik države iz gospodarskih družb, ki niso strateškega pomena, ne pa tudi iz podjetij, ki so uspešna na mednarodnih trgih, in še manj iz infrastrukturnih podjetij. Slovenijo bomo namreč razvijali kot logistično središče za srednjo in jugovzhodno Evropo, zato bomo vlagali v posodobitev železniške in druge infrastrukture ter v dokončanje avtocestnih povezav. Za okrepitev logistično strateške vloge naše države je nujna gradnja tretjega pomola Luke Koper, drugega železniškega tira in novih cestnih razvojnih osi, ki bodo približale danes težje dostopne in zato v mnogih pogledih prikrajšane dela Slovenije, predvsem Koroško, Belo krajino, Kočevsko in Idrijsko-Cerkljansko. Dorekli smo tudi načrtovane energetske investicije. Z izgradnjo hidroelektrarne na srednji in spodnji Savi bomo zadostili trem izzivom: zagotavljanju delovnih mest v času gradnje, po dokončanju bomo pomagali segrevati gospodarstvo, s spodbujanjem okoljsko prijaznih virov energije bomo krepili trajnostni razvoj in okoljsko vzdržnost. Zmanjšali bomo poplavno nevarnost celotnega območja in tako povečali kakovost življenja ljudi v teh predelih. Projekt TEŠ 6 je danes predaleč, da bi ga vstavljali, kljub temu pa bomo natančno preverili možnosti za racionalizacijo investicije, ob tem pa tudi revidirali vse dosedanje postopke in ugotovili odgovornost za domnevno oziroma morebitno slabo vodenje projekta. V pogovorih štirih strank smo se uskladili tudi, da bomo proučili možnost postopne uvedbe socialne kapice, pri tem pa bomo upoštevali učinek na finančni položaj države, na socialni položaj državljank in državljanov ter na konkurenčnost podjetij. Prav slednja se mora v prihodnjih letih okrepiti in povečati, saj bodo le konkurenčna podjetja lahko preživela in rasla ter kot generator razvoja blagodejno vplivala na konkurenčnost celotne države. Naše obljube so resne in podobno konkretne na vseh področjih usklajene koalicijske zaveze. Naj navedem še nekaj primerov iz drugih področij našega programa, ki so za prihodnost in uspešen razvoj naše države prav tako izjemnega pomena. Sledimo načelu Vsako delo šteje, zato bomo poenostavili pravne oblike dela, delno bomo prevzeli stroške prve redne zaposlitve, krepili pravno varnost zaposlenih in zaostrili sankcije za delodajalce, ki prispevkov in drugih obveznosti ne plačujejo. Z reorganizacijo in upokojitvami brez nadomeščanja bomo maso plač v javni upravi zmanjšali za 2 % letno ter preoblikovali Vlado v dvanajst ministrstev. Za večjo preglednost in učinkovitost postopkov ter posledično celotno transparentnost bomo intenzivno delali na centralizaciji podpornih funkcij državne uprave, kot so javno naročanje, kadrovska, informacijska podpora ter upravljanje z nepremičnim premoženjem. S konkretnimi in podrobno razdelanimi ukrepi bomo poenostavili pravne postopke in odpravili administrativne ovire, ki danes za državljane pomenijo izgubo dragocenega časa in nepotrebne, pogosto tudi neutemeljeno visoke dodatne stroške. Z vso resnostjo se zavedamo vidnega padca zaupanja državljanov v družbene sisteme, zato bomo z odgovorno krepitvijo solidarnosti in pravičnosti na vseh področjih krepili zaupanje v socialni sistem. S sistematičnim, neodvisnim in doslednim pregonom gospodarskega in organiziranega kriminala, s povečanjem učinkovitosti sodišč in z odpravo sodnih zaostankov najkasneje do konca mandata bomo povrnili zaupanje v pravni sistem. Akcijski načrt za izvedbo obljubljenega bo izdelano za vsako sodišče posebej. Zavezujemo se zdravstveni in pokojninski reformi, ki bosta omogočili, da bosta tako pokojninski kot zdravstveni sistem kakovostnejša in bolj transparentna, racionalna in prilagojena dejanskim zmožnostim in potrebam državljank in državljanov vseh generacij. Posebej vesel sem, da smo v koalicijski zavezi partnerji uspešno uskladili rast pokojnin. Z zavarovanjem kmetijskih zemljišč s pravočasnimi izplačili državnih sredstev in s prioritetno lokalno oskrbo bomo povečali proizvodno kakovostne, varne in cenovno konkurenčne hrane domače proizvodnje ter omogočili, da bodo z njo oskrbovani javni zavodi. Posebno pozorno in v sodelovanju javnega, zasebnega sektorja se bomo lotili zatiranja in preprečevanja korupcije vseh pravnih oblikah. Vlada in vsi njeni predstavniki bomo s svojim delovanjem državljankam in državljanom v zgled. Najmanj 1 % BDP bomo iz javnih sredstev vsako leto namenili raziskavam in razvoju, pri čemer bomo s prilagojeno štipendijsko politiko varovali dostopnost do znanja vsem. Dodatno bomo krepili kakovost visokošolskih institucij ter jim pomagali k uspešni vpetosti v mednarodno okolje. S ciljno določeno podporo kreativnim industrijam in z intenzivno vezjo med izobraževalnimi institucijami ter gospodarskimi subjekti bodo mladi svoje znanje namesto v tujino lažje in raje vračali in vlagali v domače okolje. Spoštovani poslanke in poslanci! Naštel in predstavil sem le del resnih vsebinskih zavez, za uresničevanje katerih lahko po potrditvi v Državnem zboru začnemo nemudoma trdo delati. S predstavitvijo sem vam želel ilustrirati, kako podrobno in kako zavezujoče smo se že dogovorili in kako resno smo s tem mnogi mislili. Dovolite, da postopek koalicijskega usklajevanja pojasnim še z barvami. Ko smo pretekli petek v jutranjih urah vsem partnerjem posredovali čistopis predlagane koalicijske pogodbe, je bil dokument sestavljen iz štirih barv. Pripombe vsake stranke so bile označene s svojo. Ko so nato pogajalske skupine, kasneje pa še predsedniki strank – bolniško odsotnega gospoda Boruta Pahorja je nadomeščal podpredsednik stranke gospod Patrick Vlačič –, skupaj predelovali vsebino gradiva, smo imeli skupni cilj – dogovoriti in uskladiti zaveze tako, da bo na koncu dokument v eni sami barvi. Vedeli smo, da bo enotno besedilo dokaz, da odprtih dilem ni več. Po celodnevnem usklajevanju smo dogovor dosegli in vodje pogajalskih skupin so ga parafirali. Kaj se je zgodilo, da se je nato eden od štirih partnerjev premislil? Če je imel utemeljene premisleke, bi bilo smiselno in pošteno o tem spregovoriti odprto, tudi če bi se zaradi tega sobotni večer končal le s tremi od štirih paraf. V prizadevanjih zastav koalicije sem bil deležen očitkov, da sem preveč naiven. Ampak veste, sam drugače ne znam. Zaupam ljudem, verjamem dani besedi in ponujanju rok. Takšen sem. Jaz se bom pri svojih letih težko spremenil, kljub temu, da me mnogi prepričujejo, da v politiki tako pač ne gre. V preteklih tednih sem bil deležen tudi nasveta, da moram v politiki znati šteti, zato dovolite, da z vami delim izkušnjo iz dolgoletnega dela v gospodarstvu, kjer je sicer tudi treba poznati osnove računstva. Dolgoročno pa sta obljuba in stisk roke tista, ki odločata o uspehu, ugledu in verodostojnosti vodstva, in statistika, na kateri se gradi zaupanje sodelavcev in poslovnih partnerjev. Prelomljena beseda pa je med partnerji v gospodarstvu zmeraj slaba popotnica. Še zmeraj verjamem, da tudi v politiki za dosego cilja ne more biti vse sprejemljivo. Če želimo ponovno pridobiti zaupanje državljank in državljanov v politične institucije in vse nas, ki na političnem parketu delujemo ter s svojimi ravnanji odločamo o njihovi prihodnosti, potem moramo najprej sami postati vzor. Če želimo prebivalke in prebivalce spodbujati k etiki in morali, jo moramo najprej znati sami pokazati in dokazati. Na včerajšnjem srečanju s članicami in članic stranke Pozitivna Slovenija sem dejal, da prva odgovornost naših poslank in poslancev ni stranka, še manj predsednik stranke. Njihova prva odgovornost so zmeraj in pri vsaki odločitvi le državljanke in državljani, volivke in volivci, ki so vsakemu od njih zaupali in jim v upanju na boljšo prihodnost namenili svoj glas. Zato, spoštovane kolegice poslanke in spoštovani kolegi poslanci, vas prosim, da pred današnjim glasovanjem o mandatarju predstavljene programske zaveze primerjati s svojimi volilnimi programi in predvsem s svojimi predvolilnimi obljubami ter na osnovi tega presodite, ali bo Vlada, za katero zagotavljam, da bo pod mojim vodstvom dosledno spoštovala usklajeno in parafirano koalicijsko zavezo, izpolnjevala tudi vaše obljube. Če je odgovor da – in poznavajoč vaše programe, si upam trditi, da v veliki večini je –, tedaj vas prosim im predlagam, da mi zaupate vaš glas kot tistemu mandatarju, ki ga je predlagal predsednik republike. Glasujte tako, da boste zadostili svoji vesti in svojemu srcu. V nasprotnem primeru bom razumel, da ni nič narobe ne z vsebino zaveze ne s programskimi sorodnostmi, ampak je očitno v očeh nekaterih nekaj hudo narobe z mano –, predsednikom stranke, ki je zmagala na lanskih volitvah. Zato, spoštovane poslanke in poslanci, ko boste sami s sabo za glasovalno zaveso, pomislite na našo zavezo, na njeno sporazumno izpogajano vsebino, oblikovano v dobro Slovenije. Prepričan sem, da lahko skupaj oblikujemo preudarno in udarno vlado, katere delo bo temeljilo na strokovnih odločitvah za hiter razvoj, za dobrobit državljank in državljanov ter za uspešen preboj Slovenije med najuspešnejše evropske države, kar je tudi zaveza za uspešno prihodnost Združenja Manager. Temeljna kriterija pri oblikovanju ekipe sem večkrat javno predstavil in pri njiju vztrajam še danes. Od članov vladne ekipe pričakujem visoko raven strokovnosti in sposobnost timskega sodelovanja, ki bo prispevalo k uglašenosti celotne ekipe. Ker verjamem v skupno dobro delo, se tudi v koalicijski ponudbi nismo omejili z razrezom na osnovi odstotkovnega računa pridobljenih glasov, ampak smo partnerjem že na začetku pogovorov ponudili več ministrskih mest. V Vladi namreč ne nameravamo šteti strankarskih izkaznic, ampak dosežene rezultate, z željo po čim večjih uspehih v dobro vseh. Pri oblikovanju koalicije nismo in ne zapiramo vrat nikomur. Veselilo nas bo, če bosta s koalicijskim programom soglašala in se nam pri sestavi vlade državotvorno pridružila predstavnika italijanske in madžarske narodnosti. Tudi s strankami, ki so se odločile drugače in sodelovanje v naši koaliciji javno izključile, si želimo konstruktivno sodelovati. Pogovori, ki smo jih opravili s Slovensko ljudsko stranko, Novo Slovenijo in Slovensko demokratsko stranko so bili korektni in spoštljivi, pri nekaterih programskih vprašanjih tudi zelo konkretni. Vse skupaj iskreno vabim, da pri projektih, ki so ključni za učinkovito premagovanje krize in bodo pomenili pomembno spodbudo za prihodnji razvoj države, sklenemo dogovor o sodelovanju in podpori, ki ga imenujem Zavezništvo za Slovenijo. Z mislijo na obljube, ki smo jih vsi skupaj izrekli pred volitvami, ter z njimi in za njih zastavili svoja imena, sem prepričan, da se bomo lažje odločili za delovanje z roko v roki, v korist vseh državljank in državljanov. Če mi boste pripravljeni zaupati mandat in bomo uspešno oblikovali koalicijo, bo Zavezništvo za Slovenijo temeljilo na projektih pokojninske, zdravstvene reforme, reforme trga dela, ustvarjanja novih delovnih mest, svoje moči bomo družno usmerili v znižanje stroškov državne in poenostavitev administrativnih postopkov, skupaj bomo sprejeli odločitve, potrebne za rešitev gospodarstva iz kreditnega krča, in poskrbeli za konsolidacijo javnih financ. Oboje je možno. Slovenija je to dokazala vsakič, kadar je bila na zgodovinskih prelomnicah. Še več, pogosto je bila zgled in upanje drugim, a zato moramo znati stopiti skupaj. Skupno dobro ne nastaja tako, da si le boljši od drugih. Moraš biti tudi dober do drugih. Potem smo vsi skupaj lahko najboljši, potem ustvarjamo dobrobit za vse skupaj in za vsakogar posebej. Vlada, ki jo bom vodil, če boste tako odločili, bo programske usmeritve, h kateri smo se zavezali, izvajala skladno s temeljnimi usmeritvami našega delovanja. Aktivnosti za konkurenčno gospodarstvo bomo uravnotežili z odgovorno skrbjo za družbeno solidarnost. Če rečem drugače, sledili bomo cilju ""delati bolje in živeti lepše"". In takšna, cenjeni državni zbor, drage državljanke in državljani, je Slovenija, kakor jo vidim. Dobra do vsakogar, najboljša za vse nas. Slovenija, ki tudi v najtežji gospodarski družbeni krizi nikomur ne bo odrekla pravice do brezplačnega šolanja, zdravljenja in uživanja zaslužene starosti. Slovenija, ki za višjo stopnjo gospodarske rasti ne bo žrtvovala svojih ljudi in ne svoje narave, temveč bo uspešno našla pravo ravnovesje med gospodarskim, okoljskim in družbenim razvojem. Slovenija, kjer bo pravosodni sistem zagotavljal pravice in ne bo vzrok krivic, zaostankov in zamud. Slovenija, v kateri bodo najmočnejšo vez tvorili zaupanje, medsebojno spoštovanje in sodelovanje. Slovenija, ki je in bo ponosen del evropske družine, saj se zaveda, da je v družbi močnejših tudi sama močna. Obenem pa bo prav zaradi svojega zgodovinskega spomina, državne mladosti in državniške modrosti znala pomagati novim članicam in spodbujati prihodnje. Slovenija, ki bo konstruktivna in odprta sogovornica ter zanesljiv partner drugim državam, obenem pa bo vedno najprej in najbolj zvesta sama sebi in svojim državljankam in državljanom. Vlada, ki jo bom vodil, bo storila vse, kar je v naši moči, da s stabilno javnofinančno politiko prispevamo k stabilnosti evra, kot veznega tkiva evropskega gospodarstva in kazalnika evropske gospodarske moči. O Evropski uniji nisem veliko govoril, saj je to naše dano dejstvo, ki je in mora ostati. Pravila naj veljajo za vse enako, tudi za Slovenijo. Dosledno jih bomo spoštovali, ob tem pa ohranili svojo pokončnost in samozavest. Pri reševanju krize ne bomo pozabili, da nas enako močno kot valuta vežejo tudi temeljne evropske vrednote, kot so nedotakljivost svobode posameznika, enakopravnost vseh državljank in državljanov ter spoštovanje človekovih pravic. Da – svoboda, enakost, solidarnost. Pri tem bi rad prav posebej poudaril obe narodni skupnosti – italijansko in madžarsko. V imenu vseh treh koalicijskih partneric, Socialnih demokratov, DeSUSa in Pozitivne Slovenije, bi rad izrazil polno pripravljenost za vključitev konkretnih vsebin, ki sta mi jih poslanca narodnih skupnosti danes posredovala. S to pomembno vsebino koalicijske zaveze je tudi njuno sporočilo njunim volivkam in volivcem jasno in glasno. S tem, ko znamo prisluhniti vsakemu posameznemu glasu, najbolj upravičimo odgovornost, ki nam je bila zaupana. In s tem največ naredimo za bogastvo cele skupnosti. Zato iskreno upam, da bodo naša skupna prizadevanja v prihodnje vredna tudi njunega zaupanja in glasu. Vlada je najvišji izvršni organ neke države. Lahko je vir jeze, lahko pa je tudi zgled in obet. Težji ko so časi, bliže je na prvi pogled jeza in dlje je veselje. A, prepričan sem, da se prav v najtežjih preizkušnjah pokaže, koliko dejansko zmoremo kot posamezniki, kot vlada, kot politični razred, kot družba in kot država. Odgovornost je na plečih vsakogar med nami. V obdobju, ki smo mu priča, je to zgodovinska odgovornost. Spoštovani! Zdaj je priložnost, da vsi skupaj pokažemo, koliko in kako daleč zmoremo, koliko smo bili resni v dosedanjih obljubah, koliko smo se naučili iz naših preteklih izkušenj in tudi napak, predvsem pa, koliko resnično razumemo zahtevnost časa in sveta, v katerem živimo. Če bomo vse to delali po najboljši vesti – in mislim na skupno dobro –, tedaj se nimamo česa bati. V izjemno osebno čast in ponos mi bo, če mi boste na predlog predsednika republike zaupali odgovorno nalogo – sestavo prihodnje slovenske vlade. Obljubljam, da se bom po svojih najboljših močeh prizadeval, da bomo vaše zaupanje skupaj z izbrano ekipo sodelavk in sodelavcev opravičili, če ne celo presegli. V svojem imenu zagotavljam, da bomo delali dobro, v dobro Slovenije in v dobro vseh državljank in državljanov. Hvala lepa. /aplavz/"
3,ParlaMint-SI_2002-12-11-SDZ3-Izredna-24.u4,OTHER,0.8935546875,2002-12-11,0.99104243516922,"Gospod predsednik, poslanke in poslanci, državljanke in državljani! V čast mi je, da vam lahko kot kandidat za predsednika vlade predstavim programska izhodišča vlade, ki jo bom vodil, če bom za njeno vodenje dobil ustrezno podporo v državnem zboru. Dovolite mi, da se pred predstavitvijo napovedanih programskih izhodišč zahvalim dosedanjemu predsedniku vlade, dr. Janezu Drnovšku za dolgoletno uspešno vodenje vlade Republike Slovenije. V času njegovega vodenja vlade se je Slovenija uveljavila kot samostojna in mednarodno priznana država. Dosegla je primerno raven socialne in siceršnje varnosti, gospodarsko razvitost in ekonomsko trdnost ter opravila vse potrebno za vstop v družbo članic Evropske unije in Nata. Za nami, poslanke in poslanci, je obdobje pomembnih dosežkov. Državljani in državljanke smo si oblikovali sedanjost, ki nam jo v mnogih drugih državah lahko zavidajo. Slovenija se je v mednarodnem merilu uveljavila kot uspešna, gospodarsko razvita in urejena, socialno občutljiva in politično stabilna država. Po oceni komisije Evropske unije sodi med najbolje pripravljene kandidatke za članstvo v Uniji. Te dni se približujemo zaključku pogajanj za vstop v Evropsko unijo. Prepričan sem, da bodo naši pogajalci uspešni in da bodo tudi v zadnjih dneh še izboljšali prvotno ponudbo Evropske unije glede finančnega okvira Slovenije. Vstop v Evropsko unijo je nedvomno zgodovinski korak za Slovenijo. Korak, ki na dolgi rok pomeni, da bo Slovenija prevzela standarde in kakovost delovanja najrazvitejših evropskih držav. Slovenija bo tako v naslednjih dveh letih postala enakopraven del jutrišnje Evrope in pridobila možnost, da skupaj z drugimi evropskimi državami sooblikuje usodo sveta. Evropska unija je danes na razpotju pri iskanju svojega ustroja. Sooča se z ekonomskimi in institucionalnimi problemi in tudi s tako imenovanim demokratičnim deficitom, ki se kaže v povečani kritičnosti oziroma nezaupanju in nezainteresiranosti državljanov. Zato se Slovenija po vstopu v Evropsko unijo ne sme usmeriti le v zagovarjanje lastnih interesov, pač pa mora prispevati svoj delež pri ustvarjanju uspešne evropske integracije, ki bo ekonomsko konkurenčna na svetovnih tržiščih in obenem dejavnik politične stabilnosti v Evropi in svetu. V ospredje stopa razmišljanje o tem, kako območje stabilnosti razširiti na ostalo Evropo in preiti iz procesa stabilizacije v proces integracije. Slovenija se bo morala vključiti v te procese, pa tudi v dejavnosti Evropske unije pri zagotavljanju pomoči tretjim državam in pri varstvu človekovih pravic v svetu. Zaradi dobrega poznavanja jugovzhodne Evrope je naša odgovornost še toliko večja. Slovenija je bila povabljena, da vstopi v Nato, in ima s tem vse možnosti, da zagotovi svojim državljanom najvišjo možno raven nacionalne varnosti. Prepričan sem, da bomo to tudi storili. Naše članstvo v Natu je pomemben izziv, ki zahteva poglobljen razmislek. Ni namreč daleč čas, ko smo poslušali, ponavljali in verjeli, da nikoli več ne bo vojne,in vendar smo jih v prejšnjem desetletju v našem širšem geografskem prostoru doživeli več kot kdajkoli prej. Nihče danes ne more napovedati, kakšna bo podoba oziroma usoda tega prostora čez deset ali petnajst let. Povabila v Nato ne bi bilo, če Slovenija ne bi vsestransko napredovala, če ne bi na nek način izvažala miru in stabilnosti v vso regijo. V Nato smo bili povabljeni, ker nas Nato potrebuje in ker ga potrebujemo tudi mi. Želimo si, da bi se proces širitve Nata nadaljeval in bi njegova vrata ostala odprta za vse, ki si vanj želijo. Z vstopom v Nato se bomo lažje odrekli splošni vojaški obveznosti in jo nadomestili s poklicnimi vojaki ter prostovoljnimi rezervisti. Majhna država na robu velikega nestabilnega območja si sama ne more zagotoviti celovitein zadostne obrambne varnosti. Varnost in kolektivna obramba znotraj Nata bosta cenejši in zanesljivejši. Z mnogimi državljani in strokovnjaki pri nas, pa tudi v Evropi, delim mnenje, da se bo moral v bodoče spreminjati tudi Nato. Novi varnostni izzivi zahtevajo premislek o načinih in vsebini delovanja te zveze. Pri tem mislim zlasti na nujno preusmerjanje pozornosti od klasičnih obrambnih nalog na zagotavljanje varnosti z različnimi instrumenti preprečevanja kriznih situacij, terorističnih napadov in podobno. Slovenija mora vlagati v svoj obrambni sistem brez vstopa v Nato vsaj toliko, kot če bi postala njegova članica. Vendar pa je stopnja nacionalne varnosti ob vstopu v zvezo Nato neprimerljivo višja. S takšno držo in s prepričljivimi argumenti se bo nova vlada zavzemala za vstop Republike Slovenije v Nato. Končna odločitev o vstopu v Nato bo na referendumu pripadla državljankam in državljanom in njihovo voljo bo vlada dosledno spoštovala. Mednarodni odnosi in zunanja politika po eni strani postaja za Slovenijo vse pomembnejša. Po drugi strani pa se bodo zmanjšale razdalje in razlike med domovino in tujino. S članstvom v Evropski uniji in v Natu bo meja vse manj, možnosti za Slovenijo in Slovence bo vedno več. Slovenci bodo poslej, tudi kadar bodo potovali ali živeli daleč od doma, ostajali znotraj povezanega in celo enotnega sistema. Da bi lahko zunaj Slovenije govorili z enim glasom, moramo izboljšati sodelovanje in koordinacijo doma. V sodelovanju z državnim zborom, s predsednikom republike in z drugimi ustanovami sistema si bo vlada prizadevala za čim bolj racionalno, koordinirano in skladno delo. V zunanji politiki si ne želimo podvajanja, ampak delitev dela. Ne želimo si prestižnega boja, ampak medsebojnega razumevanja in pomoči. Državne ustanove si morajo pomagati. Diplomacija mora pomagati gospodarstvu. Znanost in šolstvo morata pomagati obrambi in diplomaciji. V majhni Sloveniji ni možnosti za skrivanje informacij, ampak jih je potrebno deliti in izmenjavati. Naj izpostavim le nekaj nalog iz zunanje politike. Ohraniti moramo dobre sosedske odnose ter partnersko sodelovanje s sosednjimi državami, ob sočasni skrbi za slovenske manjšine v teh državah. Ohraniti je treba aktivno politiko do jugovzhodne Evrope ter ji nuditi vso pomoč pri približevanjuk evroatlantskim integracijam, saj je stabilnost jugovzhodne Evrope vitalnega pomena za Slovenijo. Pomoč jugovzhodnim sosedom, da bi čimprej postali člani Evropske unije in Nata, ni fraza, ampak slovenski nacionalni interes. Slovenija lahko znotraj Evropske unije in Nata odigra vlogo enega od ključnih poznavalcev razmer in procesov v jugovzhodni Evropi. Potrebno je utrditi status Slovenije kot srednjeevropske in tudi sredozemske države. To naj se odraža v bilateralnih odnosih in povezovanjih z državami v tem prostoru. Potrebna je prilagoditev diplomatsko-konzularne mreže novim razmeram ter dodatna okrepitev ekonomske diplomacije in podpore gospodarstvu v tujini. Med cilje koalicijskega sporazuma o sodelovanju v Vladi Republike Slovenije, ki so ga dosedanje vladne stranke sklenile pred dvema letoma, smo na prvo mesto zapisali strpnost in več povezovanja v Sloveniji, upoštevanja svobode izbire, uveljavljanja novih idej in nevsiljevanja starih ideologij, prihodnost brez travm preteklosti. Seveda ne trdimo, dasmo vse to že dosegli, saj gre za načelne cilje, ki so bolj ideal, h kateremu je treba stremeti, kot pa nekaj, kar je mogoče doseči enkrat za vselej. Toda dejstvo, da Slovenija v očeh tujih opazovalcev velja za politično stabilno državo, pravzaprav za tovrstno izjemo v regiji, po svoje kaže, da smo na dobri poti. Tudi sami želimo hoditi po taki poti. Spoštovani! Osnova delovanja nove vlade bodo vizije, strategije, programi in naloge, opredeljeni v koalicijskem sporazumu o sodelovanju v vladi Republike Slovenije, ki so ga sklenile Liberalna demokracija Slovenije, Združena lista socialnih demokratov, Slovenska ljudska stranka in Demokratična stranka upokojencev, v strategiji gospodarskega razvoja Slovenije, v predpristopnem ekonomskem programu in državnem razvojnem programu, v dopolnitvah koalicijskega sporazuma, v katerih bomo opredelili prioritete za prihodnje obdobje. Upoštevali bomo tudi vse domišljene predloge opozicije in še posebej pozorno se odzvali na predloge državljank in državljanov. Slovenija je v zadnjem desetletju prehodila uspešno pot gospodarskega razvoja. Na začetku novega tisočletja je ena redkih tranzicijskih držav, ki so presegle predtranzicijsko raven gospodarske aktivnosti. V tem času vseskozi dosega višjo gospodarsko rast kot države članice Evropske unije. V letu 1996 je tako Slovenija dosegla 64% povprečnega bruto proizvoda na prebivalca po kupni moči Evropske unije, v letu 2001 pa že 70%. V tem obdobju smo uspeli zagotoviti razmeroma visok delež investicij v bruto domačem proizvodu,ki je vse od leta 1994 že višji kot v Evropski uniji. Spremljata ga tudi visoka stopnja varčevanja in odprtost gospodarstva, ki se kaže v visokem deležu uvoza in izvoza v bruto domačem proizvodu. Kljub še vedno prehitremu naraščanju plač v javnem sektorjuv zadnjih letih vendarle beležimo umirjeno rast plač, ki rastejo počasneje od produktivnosti dela. Tudi zahvaljujoč razumnim dogovorom in delujočemu socialnemu partnerstvu smo znižali brezposelnost na raven, ki je med nižjimi v Evropi. V tem obdobju smo uspeli ohraniti relativno stabilnost slovenskih javnih financ. Izpolnjujemo oba maastrichtska fiskalna kriterija, tako glede deleža javnega dolga kot tudi javnofinančnega deficita v bruto domačem proizvodu. In ne nazadnje, ocena kreditnega tveganja za Slovenijo se je pri vseh neodvisnih mednarodnih agencijah izboljšala do ravni nekaterih članic Evropske unije in je najbolj ugodna med vsemi kandidatkami za vstop v Evropsko unijo. Stanje na področju socialnega razvoja se izboljšuje. Pri tem ima veliko zaslug aktivna socialna politika polpreteklega obdobja. Vrednost indeksa človekovega razvoja kot skupnega kazalca družbenega razvoja je visoka. Primerjava dohodkovne neenakosti in stopnje tveganja revščine s povprečjem v Evropski uniji kaže, da sta obe pri nas precej manjši. Na področju izobraževanja se Slovenija po razvitosti uvršča v zgornjo polovico Evropske unije. S programom varstva starejših, ki ga vlada izvaja v zadnjih petih letih, se je začel izboljševati odnos družbe do starejših, zagotovljenih je več oblik socialnovarstvenih storitev, razširile so se tudi izvajalske mreže, regionalni pristop do razpoložljivih kapacitet pa je enakomernejši. Na podlagi nacionalnega stanovanjskega programa je vnovič oživela gradnja socialnih in neprofitnih stanovanj. Pomembno vlogo pri tem bodo v bodoče morale odigrati tudi občine, še zlasti pri pridobivanju stavbnih zemljišč. V zadnjih dveh letih sta se dostop in uporaba interneta povečala z 20% gospodinjstev na 37%. Za razliko od nekaterih drugih tranzicijskih držav, je Slovenija ohranila tudi razmeroma stabilen sistem zagotavljanja javnega interesa na področju kulture. Ob tem je rasla kakovost umetniške produkcije, ki se kaže tudi z vse opaznejšim uveljavljanjem slovenske kulture v Evropi in v svetu. V zadnjem času denimo pri filmski produkciji. Spoštovani! V preteklem obdobju smo torej dosegli veliko, in to praktično na vseh področjih našega življenja. Lahko bi rekli, da smo že zgradili hišo, sedaj si jo moramo še urediti tako, da bomo v njej čimbolj udobno živeli. Naše možnosti in ambicije so velike. Želimo postati aktiven del razvitega, demokratičnega sveta. Želimo si, da bi bile naše državljanke in državljani deležni vseh dobrobiti svetovnega razvoja. Zato pa moramo sprostiti in spodbuditi vse razvojne potenciale, ki so nam na voljo in ki jih ni malo. V minulem desetletju smo izvedli postopno in razmeroma uspešno tranzicijo na mnogih področjih našega življenja. Za zagotavljanje kakovostnega in stabilnega razvoja države in gospodarstva pred in po vključitvi v Evropsko unijo pa nujno potrebujemo dodaten, kakovosten premik v razvojni in ekonomski politiki, ki naj nadgradi dosedanje tranzicijske reforme, pa tudi oblikovanje institucionalnega okvira tržnega gospodarstva, ki bo skladen s pravili Evropske unije in osredotočen na makroekonomsko stabilizacijo. Pospešeno moramo delati pri dokončanju preostalih tranzicijskih nalog in optimalno kombinirati ekonomske in strukturne politike na poti v Evropsko unijo, da bomo organizacijsko in kadrovsko in vsebinsko pripravljeni na nove pogoje delovanja države in gospodarstva v Evropski uniji, ERM2 in EMU. Potrebujemo program izvedbe strategije pospešenega spodbujanja razvoja, gospodarskih, človeških in okoljskih razvojnih dejavnikov. In ne nazadnje, potrebujemo moderno, fleksibilno, strokovno vlado, javno upravo in javne storitve. Potrebno bo izgraditi sisteme, ki bodo sposobni učinkovitega, strokovnega in hitrega odločanja in ki bodo ob obrambi naših nacionalnih interesov spodbujali tudi komunitarni način delovanja Unije. Ti sistemi pa ne morejo biti omejeni le na delovanje izvršilne oblasti oziroma političnih struktur, pač pa bodo morali vključiti gospodarske subjekte, sindikate, nevladne organizacije, se pravi vso civilno družbo. Spoštovane poslanke in poslanci! Dovolite mi, da v nadaljevanju pojasnim nekatere od najpomembnejših nalog v naslednjem obdobju. Potrebno bo dokončati uskladitev slovenskega pravnega reda s pravnim redom Evropske unije. Če je bil v preteklih letih poudarek na izpeljavi ključnih reform in vzpostavitvi novih sistemov, pa bo v obdobju do vstopa na zakonodajnem področju poudarek na tistih končnih prilagoditvah, ki so potrebne zaradi dejanskega vstopa Slovenije v Evropsko unijo, zaradi sprememb, ki jih prinaša pravni red Evropske unije, sprejet v zadnjem obdobju. Na politični ravni je najpomembnejša naloga izvedba nujnih sprememb ustave, ki so potrebne za vstop v Evropsko unijo, in seveda izvedba referenduma o vstopu Slovenije v Evropsko unijo ter ratifikacija pogodbe o pristopu. Vlada bo slovenski javnosti tudi v prihodnje celovito predstavljala okoliščine in posledice vstopa v Evropsko unijo oziroma razloge, zaradi katerih je vredno izkoristiti to enkratno zgodovinsko priložnost. S končanjem predpristopnih pogajanj z Evropsko unijo in določitvijo datuma vstopa novih članic v Evropsko unijo je določen tudi časovni okvir dokončne prilagoditve naše ekonomske politike, jasni pa so tudi problemi, ki jih moramo v tem času rešiti. Prvi med njimi je nedvomno inflacija, ki je previsoka in bi bila takšna ob vstopu v Evropsko unijo, ERMZ, gospodarsko nevzdržna. Uspešna vključitev v Evropsko unijo ni mogoča brez znižanja stopnje inflacije na evropsko raven. Zato bo v naslednjih dveh letih nujno potrebno, ob polnem sodelovanju z Banko Slovenije, ustrezno kombinirati restriktivno monetarno in stabilno fiskalno politiko z omejevalno politiko reguliranih cen in umirjeno dohodkovno politiko, zlasti v javnem sektorju. Učinkovito, transparentno upravljanje in zagotavljanje stabilnih javnih financ bo ena izmed prioritetnih nalog tudi nove vlade. Uvedba dveletnega proračuna in izkaz izravnalnega proračunskega deficita za leto 2002 pomembno prispevata k večji transparentnosti slovenskih javnih financ in k bolj preglednemu in selektivnemu sprejemanju novih javnofinančnih obveznosti. Osnovni cilji javnofinančne politike v naslednjih dveh letih so: aktivno prilagajanje odhodkov države razpoložljivim prihodkom, s čimer bo doseženo postopno zniževanje javno finančnega primanjkljaja, določanje ciljnega strukturnega primanjkljaja ob možni uporabi vnaprej določenega in omejenega cikličnega primanjkljaja proračuna v neugodnih gospodarskih razmerah, s čimer bo v omejenem obsegu možno samodejno izravnavanje cikličnih gibanj in s tem tudi vodenje proticiklične gospodarske politike, in zmanjševanje stroškov financiranja javnega dolga, upoštevajoč merila likvidnosti, varnosti in donosnosti. Predloga proračuna za leti 2003 in 2004 jasno kažeta na odločenost vlade Republike Slovenije, da tako zastavljene cilje tudi dosežemo. Ob na novo ocenjeni gospodarski rasti za 2003 in 2004 je predvidena realna rast proračunskih izdatkov za ti dve leti manjša od rasti bruto domačega proizvoda, kar pomeni, da se bo v naslednjih dveh letih delež javnofinančnih odhodkov v bruto domačem proizvodu zmanjšal, prav tako pa se bo v naslednjih dveh letih zmanjševal tudi delež proračunskega in javnofinančnega primanjkljaja ter javnega dolga v bruto domačem proizvodu, s čimer se bodo zmanjšali tudi stroški financiranja javnega dolga in sprostila nujno potrebna sredstva zaambicioznejše financiranje proračunskih razvojnih prioritet. V naslednjih dveh letih bomo v skladu s projektom racionalizacije nabave blaga in storitev za potrebe posrednih in neposrednih uporabnikov širšega sektorja države natančno preverili in racionalizirali javnofinančne izdatke za blago in storitve, s ciljem, da jih znižamo vsaj za 10 odstotkov. Pomembno racionalizacijo in s tem povečanje sredstev, namenjenih za razvojne cilje, bomo v naslednjih dveh letih dosegli tudi na področju plačil obresti. Temeljna instrumenta za nižja plačila obresti bosta optimalna uporaba kupnine iz naslova privatizacije za zmanjšanje javnega dolga in prestrukturiranje javnega dolga oziroma zamenjava dragih, državnih obveznic s cenejšimi. Kljub preteklim intenzivnim tranzicijskim procesom, ostajajo nekateri pomembni in ključni strukturni problemi, ki jih bo potrebno v naslednjem obdobju aktivno razreševati. Gre za prestrukturiranje podjetniškega sektorja, zlasti v tistem delu gospodarstva, kjer je nujno potrebno dodatno spodbuditi dvig konkurenčnosti, tehnološkega razvoja, dodane vrednosti in inovativnosti. Še zlasti to velja za nekatere delovno intenzivne dejavnosti. Drugič. Gre za prestrukturiranje finančnega sektorja, ki zajema dvig njegove konkurenčnosti in mednarodne primerljivosti. V tem okviru sta posebej pomembna priprava in izpeljava drugega finančnega stebra okrog Nove kreditne banke Maribor in dokončna izvedba zakona o lastninskem preoblikovanju zavarovalnic. Sestavni del prestrukturiranja finančnega sektorja mora biti tudi zagotovitev sistemskega poenotenja nadzora nad poslovanjem bank, zavarovalnic, investicijskih skladov in trga kapitala. In tretjič. Gre za liberalizacijo in demonopolizacijo tako imenovanega nemenjalnega sektorja. Zlasti na področju telekomunikacij, energetike in komunalnih storitev. Spoštovani. Na področju socialnega razvoja Slovenije se je potrebno še bolj preusmeriti od tako imenovanih pasivnih oblik pomoči k aktivnim oblikam. Predvsem k tistim, ki odpravljajo vzroke revščine, med katerimi pa so najpomembnejši prenizka izobrazbena raven in neustrezna poklicna usposobljenost ter s tem povezano težje iskanje zaposlitve. Izrednega pomena za dosego ciljev socialne vključenosti pa je tudi zagotovitev možnosti dostopa do stanovanj, ki bodo ljudem omogočila dostojno bivanje in hkrati sistem pomoči pri plačilu najemnin. Z vidika zagotavljanja vključenosti v družbo in s tem zniževanja osebnega tveganja so pred slovensko vlado in njeno politiko posebej pomembne naslednje naloge: dvigovanje izobrazbene ravni, zmanjševanje brezposelnosti, na področju invalidskega varstva povečanje obsega zaposlitvene rehabilitacije in vpeljava novih oblik zaščitnega in podpornega zaposlovanja ter kvotnega sistema zaposlovanja invalidov ter povečanje števila socialnih stanovanj in vpeljava novega sistema subvencioniranja najemnin. Še naprej moramo koordinirano voditi politike, ki bodo znižale stopnjo tveganja revščine pri najbolj ogroženih skupinah, kot so brezposelni, enočlanska gospodinjstva, še zlasti ženske, starejši pari brez otrok, enostarševske družine in družine z vsaj tremi vzdrževanimi otroki. Povečanje zaposljivosti bo vsekakor ena ključnih prioritet vlade Republike Slovenije v naslednjem obdobju. V naslednjih letih se bo treba usmeriti predvsem k naslednjim ciljem: zvišati stopnjo zaposlenosti, zmanjšati bo treba delo na črno, spodbujati mobilnost delovne sile in se še posebej posvetiti regijskim razlikam na področju zaposlovanja; izboljšati kvaliteto dela, ki je pogoj za povečanje zaposlovanja in produktivnosti dela. Za izboljšanje kvalitete dela je izrednega pomena dialog med socialnimi partnerji in dogovarjanje o kolektivnih pogodbah. Zmanjšati razlike pri dostopnosti do trga dela, glede na socioekonomske faktorje in regionalno raven. Zaposlitev je glavni dejavnik socialne kohezije in vključenosti. S stavkom ""Slovenija, družba znanja"", država, v kateri poznamo številne, vsakomur odprte poti in priložnosti za pridobitev ustrezne izobrazbe, je mogoče strnjeno povzeti enega najboljših načinov uresničevanja ustavnega določila o Sloveniji kot socialni državi. Že nekaj časa je očitno, da družbe sodobnosti varne prihodnosti svojih državljanom ne morejo zagotoviti z neomejenim zagotavljanjem različnih vrst dobrin. Prizadevanja mnogih držav so zato usmerjena v zagotavljanje bolj ali manj neomejenih priložnosti za doseganje čim višje stopnje izobrazbe čim večjemu številu ljudi. Za to se je odločila tudi Slovenija, saj lahko tekmujemo z večjimi državami, predvsem z višjo izobraženostjo in usposobljenostjo vsega prebivalstva. Poseben izziv v obdobju, ki je pred nami, predstavlja ponudba dodatnih priložnosti za izobraževanje odraslih. Omogočiti uspeh, je geslo koncepta razvoja človeških virov, ki si ga za svoj cilj zastavlja tudi Republika Slovenija. Da bi uspeh tudi dejansko omogočili, pa potrebujemo priložnosti za tiste, ki so na to pripravljeni in zmorejo doseči najmanj štiriletno relativno splošno izobrazbo, za vse, da pridobijo vsaj prvi poklic, da nadaljujejo izobraževanje v razvejanem posrednem izobraževanju, zaizobraževanje odraslih, ki želijo in potrebujejo izobrazbo, ki je višja od njihove obstoječe, izobraževanje za tretje življenjsko obdobje in z uporabo informacijsko-komunikacijske tehnologije s strani vseh generacij. Slovenija potrebuje tudi korak naprej na področju znanosti, za začetek na področju večje finančne avtonomije. Ob nujno potrebni finančni avtonomiji univerze je treba vzpostaviti tudi od politike čim bolj neodvisen sistem financiranja raziskovalne dejavnosti. Raziskovalni inštituti in univerza bodo tako dobili razvidno odgovornost za lasten razvoj. Povečala se bo njihova odgovornost za iskanje tesnejše povezanosti, posebej aplikativnega dela raziskav in praktično usmerjenega študija z gospodarstvom in drugim družbenim okoljem ter prehodnost znanstvenikov med univerzo in inštituti. Očitno je tudi, da bodo potrebna dodatna vlaganja, tako države kot gospodarstva v znanje, raziskave in razvoj tehnologij. Temeljna vodila politike na področju zdravstvenega varstva bodo povečana solidarnost, povečana odzivnost na potrebe državljanov, povečana odgovornost vseh uporabnikov in izvajalcev zdravstvenega varstva, pravična in učinkovita delitev sredstev, povečana dostopnost vseh državljanov do zdravstvenih storitev, izboljšano varovanje pravic bolnikov, stalna rast kakovosti zdravstvenih storitev in povečana soudeležba državljanov pri odločanju. Za spremljanje uresničevanja take politike bo potrebno dograditi sistem za spremljanje in analizo zdravja državljanov in stopnjo njihovega zadovoljstva s sistemom zdravstvenega varstva. Temeljno načelo sistema zdravstvenega varstva mora biti usmerjenost v državljana oziroma v skupine državljanov s podobnimi zdravstvenimi tveganji. Na podlagi teh vodil bomo pripravili dopolnjeni nacionalni program zdravstvenega varstva, ki bo dal večji poudarek področju javnega zdravja. Cilj je državljan, ki že v mladosti pridobi dovolj znanja in vrednot, ki ga usmerjajo v zdrav način življenja. Predvidena reforma bo pomenila družbeni dogovor o razmerju med potrebami in pričakovanji državljanov glede zdravja in zdravstvenega varstva na eni strani ter količino vložkov, ki so jih državljani pripravljeni investirati za to. Ta dva dela sta ključnega pomena, zato njuna izpeljava ni možna brez poprejšnjega soglasja med socialnimi partnerji. Skladnejši regionalni razvoj in regionalizacija bosta med najpomembnejšimi prioritetami nove vlade. Temeljni strateški cilj regionalne politike bodo podpora, spodbujanje in kreiranje regionalnih razvojnih potencialov, usmerjenih v enakomernejše povečevanje blaginje prebivalcev vseh slovenskih regij. Najpomembnejši mehanizmi, s katerimi bomo udejanili skladnejši regionalni razvoj, so: krepitev regionalnih središč nacionalnega pomena z načrtno in koordinirano državno in lokalno razvojno politiko: aktivno vključevanje, oblikovanje in izvajanje evropske regionalne politike z usposobitvijo za polno pridobivanje sredstev, strukturne in kohezijske politike Evropske unije in predvsem za njihovo učinkovito porabo; krepitev vloge prostorskega planiranja, dokončna izpeljava reforme kmetijske politike, zlasti v funkciji razvoja podeželja in uveljavljanje lokalne samouprave ter oblikovanje pokrajin. Pokrajine bodo pomembno orodje decentralizacije oblasti ter bolj poudarjenega policentričnega razvoja in nujnega odpravljanja prevelikih razlik v razvitosti med regijami. Uveljavitev pokrajin pa ne sme povečati relativnih stroškov upravljanja celotne družbe, zato bo temeljila na doslednem spoštovanju načela sorazmernega prenosa pristojnosti in virov financiranja. Kultura je pomemben dejavnik gospodarstva in družbenega razvoja. Kulturna dediščina, kultivirana krajina in festivali pomenijo enega ključnih dejavnikov turističnega gospodarstva. Kulturna ustvarjalnost prispeva k ustvarjalnosti in inovativnosti človeških virov tudi na drugih področjih. V prihodnjem obdobju je potrebno sprejeti in pričeti izvajati nacionalni program za kulturo. Določitev strateških ciljev na področju kulture in kulturnega razvoja Slovenije za dolgoročno obdobje je ena od prioritet vlade, še zlasti z vidika ohranjanja kulturne identitete slovenskega naroda v množici narodov v Evropski uniji. Pospeševanje procesov informatizacije in nastajanje informacijske družbe je bila in ostaja ena od prioritet vlade Republike Slovenije. Še zlasti je pomembno ustvarjanje stabilnih pravnih okvirjev in varnostnih politik, ki bodo pospeševale razmah elektronskega poslovanja v gospodarstvu, pri čemer bomo posebno pozornost namenili elektronskemu poslovanju malih in srednjih podjetij. Z ukrepi računalniškega internetnega opismenjevanja je treba zmanjšati tako imenovano digitalno ločnico. V tem okviru naj omenim samo medresorski projekt računalniškega izobraževanja brezposelnih, kar bo povečalo njihove možnosti na trgu dela. Najpomembnejši nalogi na področju pravosodja sta modernizacija pravosodja in priprava ustrezne zakonodaje, implementacije slovenske in evropske pravosodne politike. Čeprav s sodnimi zaostanki srečuje večina sodišč po svetu, to ne more biti naš izgovor. Število sodnih zaostankov bo potrebno močno zmanjšati in tako zagotoviti predpostavke pravne države, predvsem pravico do sojenja v razumnem roku. Vlada bo še naprej skrbela za pogoje, ki bodo omogočali tekoče delovanje sodstva. Projekt elektronskega vodenja zemljiške knjige bo potrebno nadaljevati in dokončati. Po njegovem dokončanju bo potrebno omogočiti ustrezen javni dostop do podatkov zemljiške knjige v elektronski obliki, enako tudi do podatkov sodnega registra. Obe javni knjigi bo potrebno dokončno povezati tudi z informacijskim sistemom za podporo dela sodišč in z drugimi registri in evidencami podatkov, kar bo omogočilo tekoče izmenjavanje in dopolnjevanje podatkov v najsodobnejših oblikah ter olajšalo poslovanje strank in organov. Vlada si bo še naprej prizadevala za čimprejšnje dokončanje postopkov denacionalizacije. Pripravila bo enoten nacionalni načrt zaključka denacionalizacije, na podlagi katerega bo opredeljen tudi časovni okvir. Osrednja naloga na področju notranje varnosti bo še naprej zmanjševanje varnostnih tveganj vseh vrst in zagotavljanje notranje varnosti po najzahtevnejših evropskih standardih. Za to bo poskrbel z evropskim usklajen pravni red, tako pri varovanju bodoče zunanje meje Evropske unije kot tudi pri zatiranju vseh oblik kriminalitete ter zagotavljanju javnega reda in miru. Uveljavljanje zahtevnih schengenskih standardov nadzora bodoče zunanje meje je eden od najpomembnejših in finančno najzahtevnejših nacionalnih projektov. V prihodnje bo osrednja pozornost vlade namenjena nadaljnji izgradnji infrastrukture, razvoju kadrov in tehnični posodobitvi. Za izvedbo projektov si bomo prizadevali pridobiti dodatna finančna sredstva iz skladov Evropske unije in uveljaviti pravilo delitve bremen med vsemi državami članicami. Izhodišče za to je resolucija evropskega parlamenta iz leta 1998, ki določa, da so za učinkovit nadzor zunanjih meja Evropske unije odgovorne vse države članice. Na področju izvajanja nacionalnega programa izgradnje avtocest pospešeno potekajo vse potrebne aktivnosti. V osnovnem planskem aktu s področja avtocest je za upravljanje, vzdrževanje in gradnjo avtocest predvidenih v letu 2003 34 odstotkov več finančnih sredstev kot v letošnjem letu. Za samo gradnjo pa je predvidenih dobrih 38 odstotkov več sredstev kot letos. Razvojni program izgradnje avtocest do leta 2005 je pripravljen s ciljem prioritetne izgradnje avtocestnih povezav v smereh, ki so trenutno najbolj prometno obremenjene. Ob tem pa je potrebno proučiti tudi možnost vključevanja dodatnih izvenproračunskih virov na področju gradnje, upravljanja, vzdrževanja cestne infrastrukture, predvsem avtocestnega omrežja. Na segmentu ostalih državnih cest, to je glavnih in regionalnih cest, bo osnovni cilj dolgoročnega razvoja izboljšati razmere na državnih cestah ter ob njih in s tem prispevati k trajnemu razvoju države. Strateški cilj razvojnega programa glavnih in regionalnih cest bo omogočiti primerne pogoje dostopnosti glede na geografski položaj ter učinkovito in gospodarno notranjo povezavo na celotnem področju Slovenije z upoštevanjem demografsko ogroženih obmejnih in turističnih območij. Investicije v mrežo glavnih in regionalnih cest bodo usmerjene v odpravo tistih ozkih grl v obstoječi cestni infrastrukturi, ki že ali bi v bližnji prihodnosti predstavljala omejitveni faktor gospodarskega in družbenega razvoja, pri čemer pri načrtovanju ukrepov ne bo pozabljeno načelo skladnega regionalnega razvoja. Večji poudarek pa bo v prihodnje dan tudi varstvu glavnih in regionalnih cest ter varstvu prometa na njih. Ključna naloga na področju prostora je sprejetje strategije prostorskega razvoja in prostorskega reda. Ta dva dokumenta oziroma prostorska akta bosta nadomestila sedanji državni prostorski plan iz leta 1986, ki že zdavnaj ni več prilagojen razvojnim zahtevam Slovenije. Ob nacionalnem programu boja zoper kriminaliteto, ki ga bo vlada predložila v obravnavo državnemu zboru v prihodnjem letu, ter že sprejetem nacionalnem programu varnosti cestnega prometa izpostavljam naslednje prioritete: učinkovito preprečevanje in preiskovanje vseh oblik organizirane kriminalitete s poudarkom na boju zoper trgovino z drogami in prepovedanimi substancami ter trgovino z ljudmi, preprečevanje in učinkovito zoperstavljanje vsem oblikam nasilja, predvsem nasilju v družini in nasilju nad otroki, preiskovanje novih oblik gospodarskega kriminala v povezavi s trgom kapitala in mednarodnimi finančnimi transakcijami, zagotavljanje večje varnosti v cestnem prometu in zmanjšanje števila žrtev v prometnih nesrečah za 50% do leta 2005 v primerjavi z letom 1995. Vlada bo nadaljevala s procesom poenostavljanja organiziranosti državnih organov. Pri tem bo izhajala tudi iz evropskih izkušenj, saj mora biti slovenska država organizirana tako, da bo kakovosten in učinkovit sogovornik ustreznim evropskim institucijam. Nadaljeval se bo proces deregulacije ravnanj do državljank in državljanov ter pravnih subjektov, da bi odpravili pretirano normiranost njihovega obnašanja oziroma ravnanja. Preverili bomo vse predpise, in sicer z vidika smotrnosti, nujnosti, potrebnosti in racionalnosti posameznih postopkov v različnih fazah izvajanja in pridobivanja upravnih storitev. Slovenija je majhna država in naš vpliv v Evropi bo odvisen predvsem od naše kreativnosti in sposobnosti doseganja notranjega soglasja o ciljih in prioritetah. Vključvanje vseh generacij v proces oblikovanja družbenih odločitev je za to ključnega pomena. Med mladimi je treba krepiti vrednote sodobne demokratične družbe, kot so svoboda, enakopravne možnosti, odgovornosti, podjetniški duh, etika individualnega prizadevanja, strpnost in solidarnost. Povečati je treba njihovo participacijo v družbi ter spodbujati osebno avtonomijo in socialno integracijo, še zlasti z zviševanjem izobrazbe in ustvarjanjem priložnosti za zaposlitev ter lažjim dostopom do stanovanj. Mladim želimo zagotovitimladost kot obdobje produktivnega življenja, iskanja in eksperimentiranja. Skozi mladinsko politiko bomo zagotovili možnosti in pravico izbire, iskanja in izražanja ter udejanjanja lastnih zamisli, stališč in pogledov. Spoštovani! Pred nami je obdobje novih priložnosti in preizkušenj. Prepričan sem, da bomo preizkušnje prestali in priložnosti izkoristili. Upam, da bomo pri tem opravili vsak svoj del naloge in dobili vsak svoj del priložnosti. Želim si, da bi tako koalicijske kot opozicijske stranke še naprej odgovorno ravnale, tako kot so ravnale v preteklih letih. Tudi nova vlada bo pri tem zavzeto prevzela nase svoj del odgovornosti. Za Slovenijo se z vstopom v največje mednarodne integracije tako rekoč začenja drugi polčas. Menim, da lahko dvignjenih glav vstopimo vanj. Hvala lepa."
3,ParlaMint-SI_2004-12-03-SDZ4-Izredna-04.u26,OTHER,0.8837890625,2004-12-03,0.09103810787200928,"Gospod predsednik državnega zbora! Gospod predsednik vlade, kandidati za ministrico in ministre, kolegice in kolegi! Slovenija je na prelomnici. Potem ko je uspešno vstopila v Nato in EU ter s tem izpolnila dva glavna cilja nove samostojne slovenske države, mora sedaj zbrati znanje in pogum za nov razvojni zagon, za strmo in zahtevno pot v krog najrazvitejših držav EU. Naš cilj je boljše življenje ljudi v Sloveniji, zato je temeljni razvojni cilj Slovenije v naslednjih letih doseči povprečno raven gospodarske razvitosti in najrazvitejših držav članic EU. Tako bomo lahko ohranili in izboljšali doseženo raven socialne varnosti, pospešili razvoj vseh regij ter ohranili okolje. Nasledek bo večja kakovost življenja in celovit človeški razvoj. Te cilje bomo dosegli s spodbujanjem večje konkurenčnosti in prilagodljivosti ter inovativnosti in ohranjanjem solidarnosti celotne družbe. Za Združeno listo socialnih demokratov je bistveno, da se nov razvojni zagon doseže s soglasjem socialnih partnerjev ob upoštevanju evropskega socialnega modela, ki pomeni dinamično ravnovesje med ekonomsko, zaposlitveno in socialno politiko. Združena lista socialnih demokratov poudarja, da je dolgoročno mogoče zasnovati uspešen gospodarski razvoj le, če prevelike socialne razlike ne bodo ogrozile družbenega ravnovesja in zmanjševale zaupanja ljudi v demokratične institucije. Naš cilj je ustvariti družbo priložnosti za vse in najkasneje do konca leta 2010 doseči družbo polne zaposlenosti in močne, v svet odprte kulturne istovetnosti Slovenije. To so temeljni cilji, za katere se s svojo socialdemokratsko politiko zavzema Združena lista socialnih demokratov. Skozi te cilje tudi ocenjujemo program vlade in bomo ocenjevali kasnejše njeno konkretno ukrepanje. Spoštovani gospod predsednik vlade, kandidatka in kandidati za ministre! V pripravah na odločanje o imenovanju ministrov smo ocenjevali dosedanje delo strank vladne koalicije, njihove predvolilne programe in nastope, govor predsednika vlade Janeza Janše na seji 9. novembra letos, kadrovske kriterije za predlaganje ministrov, koalicijsko pogodbo, življenjepise in dosedanje delo predlaganih kandidatov za ministre, kolikor je bilo poznano in dostopno javnosti, ter predvsem tudi njihove predstavitve v matičnih delovnih telesih. Naj pri tem poudarim, da so bile predstavitve v mnogih delovnih telesih organizirane tako, da je primanjkovalo časa za konkretno obravnavo in da konkretna obravnava mnogokrat ni bila zaželena. Bolj je bil želen formalen pristop. Tudi večina današnjih poročil delovnih teles, menim, da ni korektna. Pripoveduje samo o tem, kaj so povedali ministri, ne pa tudi, kakšni so bili odzivi poslank in poslancev opozicije, ki ji odgovori niso bili dosledni. Takšne prakse doslej nismo poznali. Zaradi vsega navedenega je skupna ocena gradiv in razgovorov, da ne omogoča pozitivnega mnenja na pripravljen koalicijski sporazum in vsebinske cilje vlade, tako v vsebinskem kot kadrovskem pogledu. Soglašamo, da je predsednikova gesta, da od kandidatov za ministre zahteva podpis etičnega kodeksa, nekaj novega in za javnost brez dvoma dopadljivega. Čeprav zaveze v glavnem sledijo ustavnim in zakonskim obveznostim in ne prinašajo veliko novega; tudi to je treba vedeti. Ker pa so zbrane na enem mestu, pa bodo javnosti in opoziciji omogočale sprotno preverjanje in ocenjevanje, in prav zato je posebej zaskrbljujoče, da so določila etičnega kodeksa z ravnanji predsednika vlade, kandidatov za ministre ter tudi njihovih strank v mnogočem že kršena. Predsednik sam, recimo, ni spoštoval kadrovskih kriterijev, ki si jih je postavil; nihče ga ni silil, da morajo biti takšni, kot so bili. Med predlaganimi kandidati so bili in so še takšni, glede katerih je upravičen dvom, ali so pri svojem dosedanjem delu res spoštovali vsa določila kodeksa, predvsem pa spoštovali poštenje in pravičnost, zavračali zaradi funkcije ponujene privilegije, odkrito, jasno, nedvoumno pojasnjevali svoja stališča. Ker jih je predsednik vlade kljub temu predlagal za ministre, je prav dvomiti v iskrenost uresničevanja etičnega kodeksa v celoti. Mi bomo poskrbeli, da bomo to spremljali. Koalicijska pogodba je obsežna. V njej so tudi posamični sprejemljivi cilji, vendar je glede celote mogoče reči naslednje. Glede mnogih ciljev ostaja na ravni splošnosti, saj obljublja le preučitve, prizadevanja, zavzemanja, ne pove pa konkretneje, kako bodo ti cilji uresničeni. Hkrati vključuje pomembne nove materialne obveznosti za proračun in širšo javno porabo, ki pa niso kvantificirane in so v določenem smislu tudi protislovne z drugimi določili, ki predvidevajo zmanjšane prihodke proračuna in hkrati zmanjševanje deleža splošne porabe v bruto družbenem proizvodu. Glede materialnih ciljev in možnosti je torej koalicijska pogodba nekonsistentna, zato ni mogoče vedeti, katerim od spiska nalog, ki vse ne morejo biti uresničene, bo koalicija zares dajala prednost. In končno, da je glede vseh nalog in ciljev materialno omejena z izpolnjevanjem kriterijev za vstop v evropsko monetarno unijo, in z zagotavljanjem razmer za uspešno in učinkovito izkoriščanje evropskih sredstev, kar je razumljivo in pozitivno. Toda če k temu dodamo še prioritetne obveznosti za uspešno predsedovanje EU in mnoge druge obveznosti, potem gotovo lahko rečemo, da vse napovedi v koalicijski pogodbi ne morejo biti uresničene, in da so v mnogočem prazne obljube. Prioritet pa ne poznamo. Množica neusklajenih, materialno nevrednotenih, in mnogokrat protislovnih ciljev in nalog ne dopušča, da bi lahko cilje koalicije realno in odgovorno ocenjevali. Ravno obratno. Toliko je odprtega in nejasnega, da bo lahko koalicija oceno svojega dela in izpolnjevanja koalicijske pogodbe vedno prilagajala nekim interesom in govorila, da je uresničila nekaj, drugo pa ne bo uresničeno. Te ocene ne spreminja niti današnji uvod gospoda predsednika. Njegova značilnost so namreč opozorila, ki naj bi še dodatno relativizirala jasnost koalicijskih ciljev in programa, pa tudi prioritete so, kolikor je bilo mogoče slediti, postavljene nekoliko drugače, kot so v sami koalicijski pogodbi. Ocene o nekonkretnosti in protislovnosti ciljev in nalog koalicije so torej tudi po tem uvodu utemeljene. Toda v koalicijski pogodbi so, na žalost, kar zadeva Združeno listo socialnih demokratov, tudi naloge in opredelitve, ki so za nas vprašljive. Naj navedem nekatere. Med temeljnimi ukrepi za uresničevanje uspešne razvojne strategije so predvsem liberalizacija trga in prodaja lastniških deležev v nekaterih družbah, bankah in podjetjih. Torej, na račun zmanjševanja pravne in ekonomske varnosti zaposlenih in s prodajo lastniških deležev države, ne pa z vlaganji v razvoj, znanje in tehnologijo, naj bi prvenstveno pospeševali razvoj. Predvidene so spremembe davčne zakonodaje, ki so brez jasnega koncepta in ciljev. Uveljavitev zakona o dohodnini, ki prinaša manjšo obdavčitev ljudi z manjšimi dohodki, je za koalicijo še vedno vprašljiva. Napovedana je med drugim tudi posebna linearna in enkratna obdavčitev dohodkov od kapitala, dividend, obresti, kapitalskih dobičkov, najemnin od nepremičnin in podobno, nikjer pa ni določb o obdavčenju premoženja. Skratka, kdor ima veliko, bo plačal manj, plače pa bodo ostale progresivno obdavčene. Napoveduje se sistem doplačil za nekatere zdravstvene storitve. V obračun prispevkov zavezancev bodo vključene vse vrste dohodkov. Pospešen bo razvoj zasebnega šolstva na vseh stopnjah, med izbirne predmete se uvrščajo tudi zunajšolske dejavnosti, izobraževalne, športne in tudi vzgojne, koalicijska pogodba pa pri tem ne izključuje verouka v župniščih, sicer pa bo šola sploh postala bolj vzgojna in ideološka. Predvideno je ustanavljanje novih občin in oblikovanje razvojnih regij, ustanavljanje pokrajin ni politika te vlade. Raje mnogo občin, ki jih bo še naprej mogoče obvladovati in financirati po strankarskih interesih, saj je predvidena le ocena sistema financiranja, kar za enkrat še ne vemo kaj pomeni. Stanovanjski program nima nobenih kvantifikacij, zelo majhen je poudarek reševanju najemnih stanovanj, krivice najemnikov v denacionaliziranih stanovanjih in poslovnih prostorih niso niti omenjene, prav tako ne ogromne obveznosti slovenske odškodninske družbe in javnih financ na račun bodoče ali pa že opravljene denacionalizacije. Plačni sistem v javni upravi bo preverjen. To lahko tudi pomeni, da bodo zaradi interesov nekaterih elitnih skupin v okviru javnega sektorja zavržena vsa dosedanja prizadevanja in da bomo v plačnem sistemu začeli govoriti na novo. Predvideno je povečanje kmečkih, državljanskih in vdovskih pokojnin ter le minimalni in nejasni popravki v sistemu usklajevanja pokojnin šele po enem letu. Ureditev pravic do pokojnin slovenskim državljanom, ki imajo pokojninsko dobo v drugih republikah, kar je predsednik vlade obljubljal urediti še v svojem nastopnem govoru, pa niso več omenjeni. Predvideva so nov zakon o RTV, ki bo zagotavljal objektivno in nepristransko obveščanje. Tega doslej ni bilo in ga je treba urediti po vzoru in razmišljanjih koalicije. Še mnogo je določb, ki porajajo resne dvome, še mnogo je določb, ki tudi ne dajejo zagotovila, da se bodo uresničevale samo stvari, ki so v interesu večine državljank in državljanov. In končno, slovenska desnica ima zadnje čase izdatno slabo vest, ker v Združeni listi socialnih demokratov poudarjamo uveljavljanje človekovih pravic, pravic vseh manjšin in enake možnosti moških in žensk. Očitajo nam, da prav mi tega ne bi smeli in da naša prizadevanja niso iskrena. Toda uresničevanje človekovih pravic in pravic vseh vrst manjšin je ena od ločnic med desno in levo usmerjenimi političnimi strankami v Evropi. Zaradi teh vprašanj je svojo sestavo morala spreminjati tudi evropska komisija. V Sloveniji pa so se dosedanje koalicijske stranke, žal, ne samo one, do človekovih pravic obnašale tako nepozorno, mnogokrat zaničevalno in celo sovražno, da je razumljiva taka naša pozornost kot tudi njihova slaba vest. In tako neodgovorna politika do človekovih pravic in pravic vseh vrst manjšin se kaže tudi v koalicijski pogodbi. Na navedem zakaj. Pojem človekove pravice je na 75-ih straneh koalicijske pogodbe omenjen samo šestkrat, petkrat v zvezi z mednarodnimi odnosi in le enkrat, da je tudi zdravje človekova pravica. Enake možnosti žensk in moških pa v koalicijski pogodbi niso omenjene niti enkrat. Italijanski in madžarski narodni skupnosti je posvečeno 11. poglavje z obljubo podpisa posebnega sporazuma in sprejema posebne resolucije. To je prav in dobro, vsebine še ne poznamo. Pravicam romske skupnosti in nalogam občin, v katerih te pretežno živijo, ni posvečena niti ena beseda. Povečana pa bo policijska zaščita na teh področjih. Predsednik vlade je v svojem nastopnem govoru opozoril, da pri nas žive tudi druge narodne skupnosti, imenoval jih je neavtohtone. Obljubil jim je vsaj možnost negovanja lastne kulturne tradicije, čeprav to še zdaleč ne more biti dovolj, v koalicijski pogodbi o tem vprašanju ni več nobene besede. Čeprav je vladni zakon o istospolnih partnerskih skupnostih pred drugo obravnavo, če ga bo vlada priznala in posvojila v 30-ih dneh, vendar v koalicijski pogodbi o tem ni nič. V prejšnjem mandatu smo dopolnili 43. člen ustave in zapisali, da bomo z zakonom določili ukrepe za oblikovanje enakih možnosti moških in žensk pri kandidiranju na volitvah v državne organe in organe lokalnih skupnosti. Ta naloga, čeprav ustavna in jasna, v koalicijski pogodbi ni predvidena. In končno, poprava krivic izbrisanim je odpravljena z najavo ustavnega zakona. Kdor ga pozna, ve, da ni namenjen reševanju pravic izbrisanim, temveč ignoriranju odločitev ustavnega sodišča. Človekovim pravicam torej res ni posvečena nikakršna pozornost in potem začudenje, da jim pozornost posvečamo mi. Naj zaključim. Ni dvoma, da tudi predsednik vlade že pri sestavi ministrske ekipe ni upošteval kriterijev, ki jih je sam postavil. Ali res lahko verjamemo, da vsi predlagani ministri dobro poznajo svoj resor in imajo strokovne reference? Ali imajo vizijo in smo jo slišali? Ali imajo integriteto, ali lahko preverjamo njihove voditeljske lastnosti in sposobnosti, če doslej niso opravljali nalog, na katerih bi jih lahko dokazali, nekateri pa so bili tudi manj uspešni? Vsi ti kriteriji pri večini kandidatov niso bili upoštevani. Če smo bili ob predlaganju kandidatov še v dvomih o njihovi primernosti, smo po opravljenih predstavitvah glede mnogih zaskrbljeni. Le zelo redki poznajo svoj resor, imajo lastno vizijo, strokovne kompetence in voditeljske sposobnosti. Večina od teh takšnih lastnosti nima. Poskušali so jih prikriti ali z dolgoveznim splošnim govorjenjem ali pa z branjem koalicijske pogodbe. Žal, gospod predsednik, predlagani program in predlagana ekipa so pod vašimi načelnimi obljubami in tudi pod našimi pričakovanji. Sprejem odstopa od kandidature ene kandidatke, ki je tudi predlagana, po našem mnenju ne bi smela biti, te slike ne more spremeniti. Zaradi vsega navedenega je poslanska skupina Združene liste socialnih demokratov po skrbni presoji koalicijske pogodbe in opravljenih predstavitvah prepričana, da bi bilo tako ekipo ministrov neodgovorno podpreti. Zato bomo poslanke in poslanci Združene liste socialnih demokratov glasovali proti predlogu za imenovanje ministrov. Izražamo pa pripravljenost, da v skladu s svojo politiko in uskladitvami sodelujemo pri določanju in izvajanju rešitev, ki so nacionalnega pomena in glede katerih bo koalicija pripravljena iskati soglasje tudi preko okvirov vladnih strank. Vsaka stran, vlada in opozicija, mora sedaj odgovorno za Slovenijo opraviti svoje naloge. Hvala lepa."
3,ParlaMint-SI_2003-12-18-SDZ3-Redna-32.u34,OTHER,-1.0,2003-12-18,0.1357836276292801,"Hvala lepa za besedo. Jaz se pravzaprav nisem mislil javiti, ampak me je kolega Džuban izzval, ker nas dejansko tiste, ki vidimo to zadevo na drugačen način, primerja z demagogi in s tistimi, ki zavajamo slovensko javnost. Jaz bi rekel, da nismo mi vložili tega zakona. In takole obtoževati opozicijo in tiste, ki v poziciji drugače razmišljamo, z demagogijo, je do skrajnosti neprimerno. Moram potrditi to, kar je tudi sam rekel. Ne, ne razumemo se. Govorimo v tej hiši, pa se ne razumemo. Nihče ni do sedaj predlagal, da bi vsi lastniki kmetijskih zemljišč dajali kakršnakoli soglasja. Ve se, kdo predstavlja lastnike kmetijskih zemljišč, kje so lastniki kmetijskih zemljišč - člani. Ve se, kaj lokalne skupnosti opravljajo in predlogi so bili, da predstavniki lastnikov kmetijskih zemljišč in pa lokalne skupnosti v tem podeljevanju lovske pravice aktivneje sodelujejo. Nihče tudi ne nasprotuje in ne zanika, da sez lovom opravlja gospodarska, socialna, ekološka funkcija. Tudi nismo oporekali temu, da je država proglasila divjad za državno lastnino. Seveda bi lahko bila rešitev tudi drugačna. Ne moremo se pa strinjati s tem, da ste absolutno zaobšli lastnike kmetijskih zemljišč in pa gozdov. Ne moremo se s tem strinjati. Tukaj je ta razprava iz vrst opozicije, za razliko od pozicijskih poslancev, bistveno različna. In pravilna je ugotovitev kolega Džubana. Ampak to ni samo njegova ugotovitev, to smo tudi mi povedali od te koncesnine ta država ne bo imela ničesar. Ničesar ne bo dobila, izkušnje nas učijo. Tudi ni res, da se je samo gospod Džuban srečeval z [[...]]Rekel je, več, kot vsi vi skupaj, sam sem opravljal takšen poklic, da sem se z škodami na področju lovstva srečeval. Ne s samimi škodami, ki jih je povzročila divjad, ampak skozi škode, ki so pač bile povzročene, ne vem, zaradi pojavljanja kužnih bolezni pri živalih, potem s škodami, ki nastajajo po zavarovanih vrstah, divjih živali. Odkrito vam povem, tudi mene je pretresla slika, ki sem jo videl, in prav s področja, kjer so na veliko volili gospoda Džubana, verjetno je bila tudi njegova volivka, ko sem videl solzne oči ženske, ki ugotavlja, da ji divjad povzroči tako škodo, da na koncu ji nič ne ostane, kar bi lahko pomagalo k preživetju njene družine. Pri nas, bom še to povedal, v Prlekiji velja pregovor, pravijo, tako bom povedal, kot je, ""lažje je dobiti iz mrtve kobile prdec, kot pa od države denar"". Ljudje to vedo, zavedajo se. Gospod Džuban je pred ljudmi obljubljal, kako bo država poravnavala vse te škode. Ljudje pa vedo, da jim laže, da ne bodo nič dobili, zato se pojavljajo te kritike in ljudje se vse bolj organizirajo. Nič me ne bo presenetilo, če bodo zahtevali še en referendum. Opozicija pa je tista,če bodo prizadeti to zahtevali, da jim bo pomagala to pravico uveljaviti, pa če je vam, spoštovani gospodje vladajoči, v koaliciji prav ali ne. Vi na silo uveljavljate neka načela, neka nova načela, ki ne vzdržijo realne poštene presoje, za to gre. Hvala lepa."
3,ParlaMint-SI_2009-04-08-SDZ5-Izredna-09.u45,OTHER,-1.0,2009-04-08,0.28039541840553284,"Lep pozdrav vsem skupaj! Slovenija je res ena čudna država. Izsiljujejo jo sodniki, izsiljujejo jo zdravniki, izsiljujejo jo učitelji in sedaj jo izsiljujejo še odvetniki. In mi to lepo mirno gledamo in se tukaj prerekamo, da bomo ugodili nekemu klanu, ki pravzaprav zelo nefer dela na tem področju. Človek bi se vprašal pravzaprav, kaj ta gospoda odvetniška pravzaprav sploh misli. Ali misli samo na lasten zaslužek? Ali misli tudi na kaj drugega? Tukaj je cela vrsta odvetnikov izstopila iz seznama sodišč z razlogom, da enostavno nočejo več zastopati nikogar od tistih, pri katerih se premalo zasluži. Točno to je tisto. Država plača obrambo, to so tisti ex offo zastopanci. To je majhen zaslužek, to je malo denarja. In kaj narediti? Ali izsilimo Državni zbor, da nam dvigne vse skupaj na prejšnjo raven, ali pa ne bomo delali tega? In imamo tukaj sklep o izstopu vseh odvetnikov iz Kopra iz seznama sodišč, potem imamo sklep o izstopu vseh odvetnikov Celja iz seznama sodišč, potem imamo, da nihče od odvetnikov v Novi Gorici se ne bo prijavil na listo brezplačne pravne pomoči in ex offo zastopanja, potem imamo tukaj še Maribor, zapisnik sestanka zbora odvetnikov, tudi oni ne bodo nikogar več zastopali. Kakšna država smo? In kaj naredi ministrstvo? Namesto da bi popravilo zadevo na ta način, da bi bilo obvezno zastopanje ex offo in pa dajanje brezplačne pravne pomoči, ne naredi nič. Odvetniška zbornica reže kruh, kakor ji ustreza. In potem ko izsili ministra in koalicijo do te mere, da tukajle predlaga sklep, po katerem bo, če bo prišlo do referenduma, da bo to rušilo ustavo, mislim, da je to grozljivo. Ne vem, če se zavedajo gospodje, da je referendum najvišja in z ustavo zagotovljena oblika demokracije in sodelovanja ljudi, ljudstva pri odločanju. Ne, mi bomo to rušili, ker nekomu ni všeč, ker bo nekdo premalo zaslužil. Konec koncev, če pogledamo tudi podpise teh odvetnikov, je zanimivo, da v glavnem niso kakšni zelo pretresljivo ""težki"" odvetniki zraven. Tisti odvetnik, ki zna delati, si bo že izgovoril zaslužek tak, kot je, drugi bodo pa izsiljevali. In ko poslušamo tu, da bo pravzaprav referendum, če bo uspel oziroma če bo sploh razpisan, kriv za to, da nekateri ne bodo dobili pomoči, mislim, to je sprenevedanje. To je laž, to je pesek v oči, to je svinjarija! Tule so gospodje že izstopili in ne bodo zastonj tega delali. Samo ne vem, kaj bodo delali potem. Ker glede na to, da je v Sloveniji tako ali tako preveč odvetnikov in da je med temi odvetniki vsaj polovica izredno slabih odvetnikov, ti pa obvezno prejmejo plačilo ne glede na uspeh pravde, v tem primeru bodo brez kruha. Tako so imeli vsaj ""ex offo"" zastopanje in jim je država plačevala, da ne bi kdo mislil, ko se že pravi, da je to zastopanje zastonj, ni zastonj. Zastonj je za tistega, ki si ne more tega privoščiti, vendar država plača odvetnika. Mislim, da bi morali narediti nekaj drugega. Morali bi na tem področju odvetništva doseči to, da bi morali tistemu odvetniku, ki bi neupravičeno zavrnil zastopanje ""ex offo"" ali neupravičeno ne bi dajal brezplačne pravne pomoči, odvzeti licenco. Pa naredimo nekaj takega, kar si upajo v Nemčiji, kar si upajo v Avstriji in kar si upajo v drugih državah, pri nas se pa vsi vsega bojimo. Edino Cigani imajo vse pravice. Vse ostale, nas, ki spoštujemo zakone, pa tolče enkrat eden, enkrat drug, enkrat tretji. Mislim, res smo hecna država. In kot kaže, je nekaterim v interesu, da se še ta hecna država, ki smo jo komaj dobili, sesuje in da je ni več. Kaj bomo potem imeli? Šerifske zakone ali kaj vem kaj? Ali bomo postali, kaj vem, neka ekspozitura ""jodlarjev"" ali pa Lahov mogoče, ali koga, ali pa hrčkov, kot se zdaj reče Hrvatom po novem? Čudne zadeve so to, čudne. In ko dobimo tule zahtevo s podpisom slavnega gospoda Sajovica, kjer navaja, kaj naj bi bile tiste protiustavne posledice, gre človeku na smeh. Gre na smeh! Pod prvo točko piše, da veljavna ureditev in tako naprej, ne zagotavlja izvajanja učinkovite brezplačne pravne pomoči. Učinkovite brezplačne pravne pomoči ne zagotavlja nihče drug razen dobrega odvetnika! Takih imamo pa hudičevo malo v Sloveniji. In ravno tako, da ta veljavna ureditev ne zagotavlja izvajanja obligatorne formalne obrambe, to je tiste ""ex offo"". Ampak zakaj ne? Če pogledamo, da je tukaj ,ne vem koliko desetin odvetnikov že ""skočilo ven iz tega"", da ne bodo delali. Kdo je zdaj kriv? Referendumska pobuda? Ne, ne more biti, ker je to skregano z logiko. Ampak logika pri nas nima kakšne posebne teže in koalicija se bo odločila in bo spravila zadevo na Ustavno sodišče. Ima enostavno večino in zato je vsa ta razprava, ki jo imamo tukaj, popolnoma brez smisla ali brezpredmetna, ker bo tako ali tako uspeh na tisti strani, od katere bodo ljudje dobili po glavi. Nekateri bodo seveda profitirali. Tisti, ki pa znajo, bodo pa tako ali tako si določali ceno sami. Ne vem, kako je to mogoče, da se zdaj razpravlja o tem, ali sme biti referendum ali ne, kajti treba je vedeti, da Ustava Republike Slovenije v 90. členu piše oziroma določa, da Državni zbor mora razpisati referendum, če to zahteva najmanj tretjina poslancev. In ta zahteva je izpolnjena. To se pravi, referendum mora biti. Pravne variante in preigravanja so samo zato, da bi se ustreglo nekemu klanu, tako kot se vedno ustreže določenim klanom. Sodniki, zdravniki, učitelji, odvetniki, kdo bo naslednji? Mesarji mogoče? Ne, oni morajo delati. Apotekarji? Morda tudi. Vendar mislim, da ne bodo. Kot jih jaz poznam, ne bodo, ker upam, da boste sprejeli kakšen zakon, ki bo uredil zadeve. Do zdaj še niste naredili nič na temu področju. Človek bi pričakoval, da bi kaj drugega naredili, ne samo govorili pa, recimo, črtali kavice in pa podobne zadeve ali pa plačevali iz svojega žepa kave. Ta sklep, ki ste ga predlagali, bo zadevo zavlekel. Ustavno sodišče bo seveda sprejelo takšen sklep, kot bo koaliciji prav. Tudi to je jasno in se nam ni treba sprenevedati. Zato ne vem, kaj se gremo. Zdaj, če je to demokracija? Res je, demokracija je nadvlada večine nad manjšino. V redu. Ampak gospoda, kaj pa zdrava pamet? Nekoč smo bili Slovenci poznani po zdravi kmečki pameti. Kje pa je zdaj ta? Ni je več. Čeprav bi rekel, da je tukaj notri. Ja, ne, kmetov tukaj ni noter, je nekaj kmetavzarjev, kmetov pa res ni tukaj noter. Tako bi težko govoril o zdravi kmečki pameti v tem častitljivem prostoru. Aha, kolega, ali ste se začutili prizadetega? Slovenski pregovor pravi: Če mački stopiš na rep, zacvili. Ali je to to?"
3,ParlaMint-SI_2015-12-14-SDZ7-Redna-14.u6,OTHER,-1.0,2015-12-14,0.10255198180675507,"Hvala, spoštovani gospod poslanec. Vaše trditve, ki ste jih postavil pred vprašanje, so seveda povsem zavajajoče in ne držijo. Kot prvo, pravite, zakaj ni Slovenija naredila neke popolne zapore ograje. Poglejte, mi sedaj postavljamo te tehnične ovire in vidite, kako se težko lokalno prebivalstvo z njimi sooča, kljub temu da gre za začasne ovire ob naši meji, ki jih bomo, upam, lahko odstranili čim prej, torej takrat, ko bo prenehala ta nevarnost nekontroliranega prehoda migrantov v velikih količinah. Tako da absolutno tukaj ne gre za nekaj tako enostavnega, kajti tudi postavljanje ovir je lahko breme v smislu turizma, gospodarstva, medsebojnih odnosov, transporta in podobno. Zato slovenska vlada ravna v teh zahtevah skrajno premišljeno. Mi obvladujemo migrantski tok, da se ne razprši po Sloveniji, da ne nastanejo varnostni problemi, da smo humanitarni in da lahko ti begunci in migranti gredo proti državam, destinacijam, kamor želijo iti. Problem, s katerim se sooča Slovenija kot dvomilijonska država, je problem evropskih in svetovnih razsežnosti. In če se z njim ne morejo kosati niti Nemčija, niti Švedska niti Italija, niti Francija, niti Grčija, niti nobena država sama, vse imajo zelo hude probleme, smo pravzaprav lahko Slovenci zelo zadovoljni s tem, kar naši državni organi uspevajo storiti ob meji in širše, da ta migrantski tok obvladujejo. Ta migrantski tok je za Slovenijo veliko večje breme kot za vse države, skozi katere poteka, in za tiste, kamor gre. Stroški absolutno niso takšni, kot pravite. Res je, nastaja tudi manjša gospodarska škoda na določenih ožjih področjih, ki pa je neprimerljiva s tem, kako država uspeva obdržati celoten sistem v normalnem delovanju. Mi tudi v tem času ob najhujšem navalu beguncev, migrantov beležimo gospodarsko rast. Zanimanje tujih investitorjev ostaja. Vsi gospodarski kazalci so spodbudni, povečuje se zaposlenost, država deluje normalno. Zato so te vaše trditve zavajajoče. Ne nastaja nobena takšna škoda in Slovenija opravlja svojo dolžnost maksimalno korektno. Je pa dejstvo, poudarjam, da gre za velik migrantski tok, s katerim se sooča cela Evropa, tudi širši svet od Afrike, Bližjega vzhoda do drugih območij. Naj še enkrat rečem, da smo ga doslej uspešno obvladovali. Se pa pripravljamo z vzpostavitvijo teh tehničnih ovir tudi na situacije, ki bi lahko nastale, v katerih bi morali obvladovati širše migrantske tokove, ki bi se želeli razpršiti po Sloveniji, kar bi lahko ogrožalo premoženje naših ljudi, njihova domovanja, vikende, avtomobile, kar koli. Zato postavljamo te tehnične ograje, vendar s skrajnim občutkom in se skušamo stalno sporazumevati z lokalnim prebivalstvom, da to ne bi škodilo medsosedskim odnosom, njihovemu vsakodnevnemu življenju, predvsem pa da ne bi res škodilo gospodarstvu Slovenije. Gospod Grims, ne predstavljam si tega, kar govorite vi, da se Slovenija kar brez nekega resnega razloga, to vi govorite, da bi se morala Slovenija morala že prej ograditi z neko ograjo. Zagotavljam vam pa nekaj, nobena ograja ne more, če ne bo Evropska unija skupno našla nekega pristopa, preprečiti navala desetin, tisoče beguncev. Zato bo treba takšno kontrolo postaviti predvsem na zunanjih mejah Evrope, za kar si Slovenija prizadeva. Kot članica schengna pa, ponavljam, izvaja učinkovit nadzor in usmerjanje na meji, tako da lahko velik tok teh migrantov, teh ljudi potem potuje naprej v Avstrijo, v Nemčijo in ostale države in destinacije. Naj izkoristim priliko, da še enkrat rečem, ta ograja ki jo postavljamo, ima začasen namen, ima namen usmerjanja in boljšega nadziranja teh potencialnih in tudi sedanjih tokov beguncev. Vi morate vedeti, da še zdaj prihaja v Slovenijo dnevno več kot tri tisoč do pet tisoč beguncev, zato Slovenija stalno prek policije, vojske, civilne zaščite, prostovoljcev, vseh ostalih zdravstvenih delavcev in vseh, ki se trudijo, zadevo učinkovito usmerja. In ponavljam, ni nobene večje materialne in druge škode, in nekorektno je v tem času, ko se cel svet sooča s tem, ko se Slovenija ustrezno, vzorno odziva na to problematiko, je humanitarna, je solidarna in zagotavlja varnost ,je nekorektno uporabljati tako hude obtožbe zoper kogar koli. Hvala lepa."
4,ParlaMint-SI_2021-05-14-SDZ8-Izredna-73.u124,SDS,0.6904296875,2021-05-14,0.2828955352306366,"Spoštovani podpredsednik, hvala za besedo. Lep pozdrav vsem prisotnim in vsem, ki nas spremljajo. Spoštovani! Pred nami je predlog spremembe Zakona o državni upravi. Prva sprememba se nanaša na število državnih sekretarjev na Ministrstvu za zdravje. Vsi se zavedamo in tudi upam, da se strinjamo, da je mandat od te vlade zaznamovan z zdravstveno situacijo. Državljani in zdravstveno osebje že več let pričakujejo urejeno zdravstveno politiko. Ta vlada je v svojem prvem letu pokazala, da je sposobna podpreti zdravstveno osebje. V soočanju z epidemijo covida-19 je bilo zdravstvenemu osebju omogočeno, da dela. Ne samo ministrstvo, vsa Vlada je poskrbela, da je zdravstveno osebje imelo dovolj zaščitne opreme, tehnične opreme, primerne prostore in tudi finančno primerno nadomestilo za delo. Hitro je bilo ugotovljeno, da je potrebno imeti za soočanje s tem tim. V 17. členu veljavnega Zakona o državni upravi, osnovne različice iz leta 2002, je določeno, da se v ministrstvu lahko imenuje največ dva državna sekretarja oziroma največ štiri na Ministrstvu za finance. To je bilo urejeno potem leta 2014. V času epidemije se je obstoječa ekipa državnih sekretarjev izkazala za premalo številčno, da bi lahko učinkovito opravljala svoje naloge. Zato se predlaga povečanje število državnih sekretarjev na Ministrstvu za zdravje z do sedaj največ dva na največ tri. Ministrstvo za zdravje je že dlje časa kadrovsko podhranjeno. V postopku je reorganizacija ministrstva, ustanovljena sta bila dva nova direktorata, in sicer Direktorat za zdravstveno ekonomiko in Direktorat za razvoj zdravstvenega sistema, ki sta organizacijska podlaga za uresničevanje ciljev opisanih reform, katere del je tudi možnost dodatnega državnega sekretarja, saj brez krepitve vodstva naštetih reform prizadevanja ne bo mogoče izpeljati. Močna vloga in krepitev ministrstva, pristojnega za zdravje, je nujna tudi zaradi strukturnih reform. Ureditev sistema financiranja zdravstva, bistvene pospešitve digitalizacije v zdravstvu, več nujnih zakonodajnih sprememb zaradi reform, ki jih zahteva tudi Evropska unija, covid-19 in določenih ukrepov za vzpostavitev večje odpornosti zdravstvenega sistema proti izrednim dogodkom in prihodnjim – upajmo, da ne – epidemijam. Napovedane prenove sistema plač v zdravstvu, ki kot take pomenijo trajne spremembe, zato je tudi potreba po dodatnem državnem sekretarju trajne narave. Druga sprememba se nanaša na upravljanja s podatki. Potem ko je Ministrstvo za javno upravo prevzelo v upravljanje informacijsko-komunikacijske sisteme državne uprave, se je pokazalo, da interni informacijski sistem Ministrstva za notranje zadeve zaradi zagotavljanja ustrezne visoke stopnje varnosti ni primeren za upravljanje na daljavo in prenos na skupno informacijsko infrastrukturo, ki jo upravlja Ministrstvo za javno upravo. Že leta 2014 je bila ta sprememba. Zaradi procesne in podatkovne prepletenosti internih informacijskih sistemov Ministrstva za notranje zadeve in policije, ni mogoče izvesti ločenih sistemov na interni informacijski sistem Ministrstva za notranje zadeve z nižjo stopnjo varnosti in na ta informacijski sistem policije. Zato se predlaga, da se interni informacijski sistem ministrstva, pristojnega za notranje zadeve, izloči iz centralizacije informatike v državni upravi, tudi zaradi zagotavljanja varnosti naših in vaših podatkov. V Slovenski demokratski stranki bomo vse omenjene spremembe podprli soglasno. Hvala lepa."
4,ParlaMint-SI_2015-04-22-SDZ7-Redna-07.u20,SDS,0.646484375,2015-04-22,0.17610393464565277,"Hvala, spoštovani gospod predsednik. Moram najprej povedati, da v situaciji, v kakršni je naš zdravstveni sistem, sem osebno zelo vesel vsakih rešitev, ki so znotraj tega sistema in pridejo na mizo v državni zbor ter izboljšujejo stanje na tem področju. Mislim, da je zakon, ki je danes v obravnavi, eden izmed zakonov, ki gredo v pravo smer. In danes, če sem dobro poslušal stališča poslanskih skupin, je pozitivno, pripravili ste zakon, ki mu praktično kaj dosti ni dodati. In mislim, da je prav, da dobre rešitve, ki jih predlaga Vlada, ne glede na to, ali smo v koaliciji ali opoziciji, tudi podpremo. In jaz bom seveda ta zakon podprl iz dveh razlogov. Prvi je ta, da ta zakon zagotavlja pravno podlago za elektronsko poslovanje na nacionalni ravni in na enovit način. Drugič, odpravlja administrativne ovire. To se mi zdi še toliko bolj pomembno, ker če pogledamo naše sisteme in podsisteme, imamo izjemno veliko administrativnih ovir in prav zaradi tega potem nastopajo posledice, ki sicer ne bi, če bi zadeva normalno potekala, po nekih točno določenih tirnicah. Prepričan sem, da bomo s tem zakonom te administrativne ovire zmanjšali in s tem zagotovili, da bodo osebje, ki dela v zdravstvenem sistemu, in tudi pacienti bolj zadovoljni. In če gremo v to smer, mislim, da je prav, da takšne predloge zakonov tudi podpiramo. Seveda bom ta predlog zakona podprl."
4,ParlaMint-SI_2008-04-24-SDZ4-Redna-38.u147,SDS,0.58447265625,2008-04-24,0.317339152097702,"Lep pozdrav, gospod predsedujoči. Gospod državni sekretar s sodelavkama. V Poslanski skupini SDS bomo seveda podprli predlagano novelo zakona, tako da s te strani ni kakšnih večjih problemov. Gre za poglavitni cilj predlagane spremembe zakona, ki je uskladitev s pravnim redom Evropske unije, Direktivo sveta 98/105-EC v zvezi s preglednostjo ukrepov, ki ureja določene cene zdravil s človeško uporabo in njihovo vključitev v področje nacionalnih sistemov zdravstvenega zavarovanja. Ta sprejem zakona bo omogočal, skladno z določbami nacionalnih predpisov z omenjeno direktivo, in znižal nekatera tveganja, ki sicer obstajajo za izpostavljenost Slovenije morebitnim posledicam teh uradnih opominov Evropske komisije. Zdaj aktualni cilj v Sloveniji je uvedba in regulacija najvišjih dovoljenih cen zdravil, ki se plačujejo iz javnih sredstev, ni nobene možnosti dogovora med zavezanci in plačniki za doseganje nižjih cen. Te nižje cene seveda se lahko po tem predlogu zakona urejajo tudi s posameznimi zavodi in posameznimi koncesionarji za tisti del opravljanja dela, ki je namenjen uporabi zdravil v samih zavodih. To je zelo dobro, predvsem je treba tisto točko te spremembe, ki bo omogočila prav na tej ravni po mojem mnenju kar velike prihranke za zdravstveni sistem, za zavarovalnico in posredno tudi za zavarovance. Zakon o zdravilih, ki smo ga sprejeli v tem mandatu Državnega zbor leta - mislim da - 2006 je potrebno dopolniti v delu določanja cen zdravil - to jasno - in Evropska komisija je ta opomin izdala. V tem opominu pa je navedla tudi možno neskladje na področju regulacije cen zdravil z določbami prej omenjene direktive. To se je seveda zgodilo kljub dejstvu, da je v odgovoru na opomin Republika Slovenija odločilo o očitanih neskladjih na področju regulacije cen pojasnila z razlago materialnih in horizontalnih predpisov, pa še vedno obstaja potreba po nadaljnjem razvoju modela regulacije cen zdravil in sprememb predpisov. Tu naj posebej omenim že danes večkrat omenjen pravilnik o cenah zdravil, ki je bil sprejet v začetku lanskega leta in ki je skupaj s sprejetim zakonom leta 2006 doprinesel k bistvenemu znižanju cen zdravil, predvsem generikov, in sicer v višini, kot imam jaz podatke, v lanskem letu - niti ne v celem letu, ampak samo do konca lanskega leta - 47 milijonov evrov. To je več kot polovica sredstev, ki so se pokazala kot privarčevana sredstva na nivoju zdravstvene zavarovalnice in to kljub temu da so nekateri ob istem času seveda skušali prikazati z nekaterimi naslovi tudi v časopisih, da cene zdravil letijo v nebo. Tako je bila taka interpretacija zgrešena. Pomembno je seveda načelo primarnosti pri tem zakonu, s katerim se s kot poglavitno rešitvijo odpravlja sedanje neskladje z omenjeno direktivo. Določa se roke, v katerih mora pristojni organ določiti najvišjo dovoljeno ceno, in rok, v katerem se mora odločiti o vlogi za zvišanje že določene najvišje cene. In potem seveda načelo ekonomičnosti. Pri čemer zakon ureja poleg državno reguliranih cen za vsa zdravila, ki so financirana iz javnih sredstev, tudi poglavitno rešitev, da se za ta zdravila cene določijo dogovorno. Nesporno je pomembno načelo transparentnosti cen zdravil, tako da zakon obvezuje nosilca obveznega zdravstvenega zavarovanja, to je Zavod za zdravstveno zavarovanje, da vodi evidenco o cenah, ki jih je dogovoril, in že na začetku njihove uveljavitve. Še enkrat na koncu: Poslanska skupina SDS bo na podlagi navedenega podprla Predlog sprememb in dopolnitev Zakona o zdravilih. Hvala."
4,ParlaMint-SI_2002-09-23-SDZ3-Redna-18.u194,SDS,-0.96337890625,2002-09-23,0.3015889525413513,"Hvala za besedo. Spoštovani gospod minister za zdravje! Pri sprejemanju zakona o zdravniški službi niste v ničemer upoštevali mnenja zdravnikov, združenih v zbornico, društvo in Fides. Vsaj tak videz smo dobili poslanci. Pa vendar je šlo za zakon, ki bistveno posega v pogoje njihovega dela. To je le eden zadnjih primerov vašega odnosa do zdravništva, odnosa, ki je po moji oceni nevarno sprl zdravstveno politiko in zdravnike. Ker na nivoju ministrstva niste predhodno dosegli z zdravniki dogovora, tako imenovanega socialnega sporazuma, na katerem je gradil državni zbor pri sprejemanju zakona o delovnih razmerjih, v skladu s svojo usmeritvijo izpred treh let, ker tega dogovora niste dosegli, se je ta konflikt prenesel na nižje ravni, v tiste bolnišnice, kjer prav tako direktorji na nek način samovoljno hočejo uveljaviti ta navodila, mimo pogovora z nosilci zdravstvene dejavnosti [[zadnji primer je v Celju]] . Kako, gospod minister, boste v vzdušju nezaupanja in maščevalnosti uspeli dvigniti kvaliteto dela zdravnikov, zmanjšati čakalne vrste, racionalizirati zdravstveno službo? Kako brez dogovora in sodelovanja zdravnikov, ko pa vse to, predvsem racionalizacijo diagnostike in terapije ter predpisovanja zdravil, lahko izvedejo le oni in le tako, če so voljni pri tem prevzetivečjo stopnjo osebne odgovornosti? Kako naj general dobi bitko, če je skregan z vsemi oficirji? Hvala za odgovor."
4,ParlaMint-SI_2010-04-19-SDZ5-Redna-16.u2,SDS,-0.98828125,2010-04-19,1.0,"Zakon o zdravstveni dejavnosti se pripravlja že zelo dolgo, vsaj eno leto zelo intenzivno, in je pripravljen tako, kot je pripravljen. Mi ne vidimo nobenega smisla, da prestavljamo ta zakon na naslednjo sejo. Umakniti se ga ne da, kot je želela Vlada. Zakon, kot je, mora skozi proceduro nespremenjen, ne da se ga zamenjati, lahko se ga le amandmira. Vsi, ki so se sedaj resno ukvarjali s tem zakonom, so ugotovili, da se ga ne da amandmirati. V njem so poglavja, ki ne sodijo v ta zakon in pomenijo hipertrofijo in prenos določb, ki sodijo v delovnopravno zakonodajo in v kolektivne pogodbe oziroma v dogovore s sindikati. Manjkajo pa cela poglavja, kako definirati mrežo javne zdravstvene službe, kakšna orodja naj zakon dodeli ministrstvu za določitev te mreže. Tega vsega ni. Seveda pa tisto, kar je, se je pa izkazalo za zelo sporno. Zakona kot takega se ne da kvalitetno amandmirati. Če želite, da bo minister imel bolj proste roke za oblikovanje zakona, potem pojdimo s proceduro, ki se je ne da vrniti in se je ne da vrniti na izhodišče, naprej. Opravimo splošno razpravo in zakon, kot je, zavrnimo. Potem bo lahko Vlada oziroma ministrstvo bo lahko pripravilo nov zakon, v katerega bo vključilo vse, kar se mu zdi smotrno in bo lahko prosto oblikovalo nek celosten pristop k zdravstveni dejavnosti. Mi nasprotujemo, da se to prestavlja. Že predolgo se vleče vsa zadeva. Umaknimo neustrezen tekst in pustimo ministru in Vladi proste roke, da oblikuje bolj kvaliteten tekst."
4,ParlaMint-SI_2019-12-19-SDZ8-Redna-14.u24,SDS,-1.0,2019-12-19,0.03464088961482048,"Lep pozdrav! Že od vložitve zakona v proceduro v Državnem zboru je ves čas bilo vprašanje, zakaj v bistvu tako na hitro in s takim zakonom v Državni zbor. Jaz mislim, da je danes pri stališčih poslanskih skupin več kot jasno, zakaj. Eni zato, ker se je že dolgo govorilo, že 16 let se govori, da mi bomo pa to naredili, pa ne glede na to, kaj s tem zakonom v bistvu povzročamo. Pri drugih pa to, da na populistični način razlagajo, kako imajo zavarovalnice velike dobičke, kako je treba to v bistvu ukiniti, kako se ne sme služiti na račun davkoplačevalcev, kako se ne krasti na račun davkoplačevalcev in zato ukinjamo dopolnilno zdravstveno zavarovanje, seveda ne ukinjate, to je narobe beseda, ki jo je uporabil tudi minister, ampak prenašate dopolnilno zavarovanje v monopolno zavarovalnico ZZZS, kjer vam pa tudi kradejo, kjer vam pa kradejo preko nabav in tako naprej. Ampak tam pa ni problem, ne. Zavarovalnice, ki so gospodarske družbe, kradejo davkoplačevalski denar in je treba zdaj to ukiniti. Danes smo dobili odgovor, zakaj takšen zakon v Državnem zboru, ki v bistvu pomeni, če sem jaz dobro poslušala ministra, saj je zelo dobro povedal, ni nobenih varovalk, šlo bo za novo obvezno dajatev, ki jo bomo vplačevali vsi enako, ne glede na socialni status, da ne gre za nadzorovano in odgovorno spremembo in, kot je bilo rečeno, ni dovolj varovalk za nemoteno vzdržno delovanje zdravstvenega sistema v Sloveniji. Danes se v zdravstvenem sistemu v Sloveniji srečujemo z več problemi, ki jih je treba rešiti prej, preden bomo reševali ukinitev dopolnilnega zavarovanja oziroma prenos. V Slovenski demokratski stranki se strinjamo, da je treba dodatno dopolnilno zavarovanje preoblikovati, vendar hkrati s tem preoblikovati tudi način zavarovalništva, sprejeti določene spremembe, ne bom jih zdaj tu razlagala, ker je premalo časa, ki so potrebne v zdravstvenem sistemu, da bi stvar v bistvu funkcionirala. Eden izmed ključnih vzrokov za nered v zdravstvenem sistemu danes je monopolni zavarovalni sistem. Imamo eno zavarovalnico – Zavod za zdravstveno zavarovanje Republike Slovenije in hkrati preobsežno košarico pravic. ZZZS kot plačnik zdravstvenih storitev sam določa pogoje za plačevanje storitev, imajo vzpostavljen monopol in tudi prostovoljno dodatno zavarovanje je pod taktirko ZZZS. Da je zdravstveni sistem v Sloveniji precej centraliziran, nas v zadnjih analizah opozarja tudi OECD. Vladajoča koalicija se je na krilih predloga Levice odločila, da bo te zadeve podprla, da jih bo novelirala, in to predvsem na podlagi populističnih izjav, da je treba ukiniti velik dobiček zavarovalnic, v katere se plačuje prostovoljno zdravstveno zavarovanje. Na samem odboru je bil torej sprejet predlog koalicije, kjer predvideva po novem vplačilo obveznega zdravstvenega zavarovanja še plačilo mesečnega pavšala v višini 29 evrov. Sledili so določeni amandmaji. Tudi danes amandmaje, ki so na mizi, mene zanima, koliko poslancev jih sploh razume in zna prebrati, glede na to kako so napisani. Ta člen spreminja ta odstavek v onem členu ne vem katere točke. Ne veš, če ne narediš čistopisa. In potem se je kmalu ali pa zelo pozno oglasila tudi ZZZS, ki je opozorila, da je pavšalni znesek 29 evrov prenizek. Opozarjajo, da je sprememba zakona nesistemska, nejasna, strokovno ni argumentirana in tako naprej. Še nekaj, slovensko prebivalstvo se hitro stara, povečali se bodo stroški za zdravljenje, ker so ocene za 29 evrov narejene na leto 2018 in ne bodo več vzdržne v letu 2021, ko bi naj zakon začel veljati. Tako bi prišlo nekje do 70 milijonov izpada. Vam pa povem, da bo prišlo do več izpada, ker s 1. 1. naslednjega leta bodo mladi nehali plačevati obvezno zavarovanje, ker jim ni treba, ker tistih uslug, ki so plačane iz obveznega zavarovanja, ne plačujejo. 1 evro plačaš zdravniku namesto 35, to je čisto enostavno. Raje dam 1 evro za eno storitev kot pa 350 evrov letno. Tako bo imela zavarovalnica izpad nekje 150 milijonov v naslednjem letu, in to že kar kmalu, v marcu. Torej imamo pred sabo eno veliko solato, kjer sploh ne vemo v bistvu, kaj notri piše, kaj to pomeni. Definitivno pa pomeni, da bo sprejetje tega zakona tisti zadnji klin, ki bo razrušili zdravstveni sistem v Sloveniji. Še to. Nimamo dolgotrajne oskrbe, še ta prispevek bo potreben in kaj kmalu bomo prišli do pavšala 40 evrov letno dodatno zraven. Kaj se bo spremenilo za bolnike? Nič. V Slovenski demokratski stranki ne bomo grobarji slovenskega javnega zdravstvenega sistema, zato zakona ne bomo podprli."
4,ParlaMint-SI_2021-07-15-SDZ8-Izredna-79.u20,SD,0.6826171875,2021-07-15,0.10751049965620041,"Hvala za besedo, spoštovani gospod predsednik. Spoštovani kolegice in kolegi! Najprej naj se takoj na začetku v imenu Socialnih demokratov zahvalim svetnicam in svetnikom Državnega sveta, ki so razumeli jasno in glasno sporočilo opozicije, ki je v zakonodajnem postopku zelo dosledno in jasno opozarjala na slabosti predlagane novele ter je glasovala proti. Nadalje so slišali nedvoumno sporočilo državljank in državljanov, civilne družbe, stroke ter uveljavili odložilni veto na novelo Zakona o nalezljivih boleznih. S tem so omogočili današnje ponovno glasovanje ter nam dali možnost ponovno opozoriti na izjemne slabosti te novele, neskladnosti z ustavo in arbitrarnosti določb. Noveli ZNB smo Socialni demokrati torej od začetka zakonodajne poti ostro nasprotovali, ker ni bila v prid državljankam in državljanom, še manj pa ni uveljavila njihove zaščite. Vlada si je namreč s predlagano novelo še enkrat več dovolila močno poseči na polje človekovih pravic, ki so bile v epidemiji že tako ali tako dnevno tarča različnih vladnih ukrepov. Pod črto, Ustavno sodišče je Vladi naložilo, naj se obrne nazaj na začetno točko in svoje odloke spravi pod streho ustavnosti, ne pa da jih še dodatno potiska stran, kar je pa Vlada v resnici storila s predlagano novelo, in to mimo vsakršne, kaj šele široke javne razprave, kar je seveda upravičeno razburilo slovensko civilno in strokovno javnost. Ta novela nikakor ne implementira odločbe Ustavnega sodišča. Ustvarja neko borno pravno podlago, ki ob ignoranci načela sorazmernosti in demokratičnosti, pravne varnosti in predvidljivosti, popolne ignorance načela pravne države Vladi podeljuje izjemna pooblastila, ki bi za nedoločen čas omogočala izjemne in arbitrarne posege v človekove pravice in svoboščine pravice in svoboščine. Da to še ni dovolj, se je vlada odločila novelo predlagati po skrajšanem postopku, brez ustreznega obveščanja in sodelovanja javnosti, pa čeprav bi posledice ukrepov nosila ravno javnost oziroma naši državljanke in državljani. Tako predlagani zakon nikakor ne uresničuje odločbe Ustavnega sodišča, ne ščiti naših ljudi, ampak vladi daje zakonodajne odpustke za v bistvu njeno neustavno početje celotnega preteklega leta. Med sila spornimi spremembami vladne novele zakona je tudi popolna ignoranca Državnega zbora in njegove vloge v sistemu zavor in ravnovesij, ter sistemu delitve oblasti, ki jasno opredeljuje podrejenost Vlade Državnemu zboru, in ne obratno, pa čeprav je Ustavno sodišče v odločbi jasno opozorilo na pomen načela demokratičnosti in na dejstvo, da zakonska norma ne sme biti tako nedoločna, da bi izvršilni oblasti omogočila izvirno urejanje zakonske materije. Zakonske rešitve kažejo željo aktualne oblasti prisvojiti si moč do točke, ko bi bila Državni zbor in njegova borna koalicijska večina samo še kulisa parlamentarne demokracije. To ne samo da je skregano s temeljnimi postulati naše ustavne ureditve, gre za žalitev vseh državljank in državljanov, katerih predstavniki smo poslanke in poslanci. Derogacija parlamenta, kršitve načela delitve oblasti, podcenjevanje parlamentarne demokracije, ignoranca lastnega ljudstva, koncentracija moči v enem organu pa ostaja železni repertoar Vlade, ko gre za njene odloke, zakonodajne predloge ali stališča do aktualnih vsebin. Tudi v primeru novele Zakona o nalezljivih boleznih ni nič drugače. Namesto da bi ta prinesla jasna merila oziroma meje pri sprejemanju omejevalnih ukrepov ob strogem in doslednem parlamentarnem nadzoru, je vlada v posmeh pravni državi, ustavnemu sodišču in parlamentu naredila ravno nasprotno. Vlada se lahko tolaži, češ, ukrepi novele so legalni, ampak sigurno niso legitimni ali ustavni, še manj pa etični in moralni. Tako po našem trdnem prepričanju, po prepričanju Zakonodajno-pravne službe, mnogih slovenskih pravnikov, zainteresirane stroke ta novela ne odpravlja neustavnosti in pravne praznine, ampak zgolj prenaša samovoljno vladanje z odloki na neko zakonsko raven. Če bo danes koalicija v resnici glasovala zoper lastni predlagani zakon, kakor je bil danes to sporočil predsednik vlade, kakor je danes to razvidno iz stališč, potlej to potezo sicer pozdravljamo, vendar hkrati opozarjamo, da se zavedamo, da postopek sprejemanja novele Zakona o nalezljivih boleznih seveda še ni končan, kajti že iz današnje napovedi je bilo razvidno, da bo vlada znova poskusila v jesenskem času. Zato vas opozarjamo, uberite drugačno pot. Najprej prisluhnite ljudem, podrobno preberite, kaj piše v ustavni odločbi, ustrezno implementirajte, prisluhnite pravni stroki in civilni družbi, pripravite široko javno razpravo v sodelovanju z zdravstveno in tudi pravno stroko ter pripravite spremembe, ki bodo upoštevale prepoved arbitrarnih posegov v človekove pravice in svoboščine ter uveljavile zakonske rešitve, ki bodo ustrezne, jasne, določne, humane, etične in moralne. V nasprotnem ste si danes kupili samo čas in pomirili strasti. Hvala."
4,ParlaMint-SI_2010-04-07-SDZ5-Izredna-22.u34,SD,0.6787109375,2010-04-07,0.02555062621831894,"Hvala lepa za besedo. Spet se vračamo k današnji temi, torej k 2. točki današnje izredne seje. In sicer bi želela govoriti o podpori, ki jo danes nameravam dati gospodu Marušiču za ministra za zdravje, vendar pa moja podpora njegovemu imenovanju ni brezpogojna, vezana je namreč na uresničevanje nekaterih njegovih obljub, zato bom pozorna, kako se te uresničujejo. Je tudi izraz zaupanja v strokovnost, gospoda Marušiča. Zaupanje v njegovo znanje o zdravstvenih sistemih, predstavljene vrednote in sposobnosti izvesti tiste spremembe, v zdravstvu, ki so potrebne, da se odpravi anomalija zdravstvenega sistema, anomalije, ki so predvsem posledica komercializacije in privatizacije javnega zdravstva. S Predlogom zakona o zdravstveni dejavnosti in osnutkom Zakona o zdravstvenem varstvu in zdravstvenem zavarovanju ni zadovoljen nihče. Gospod Marušič je v svoji predstavitvi izpostavil vrednote in cilje na področju zdravstva, ki se jim je izneverila ekipa, ki je oba zakona pripravila. To so predvsem povrnitev univerzalnega zdravstvenega varstva, zadostna dostopnost prebivalstva do zdravstvenih storitev, solidarnost, ki se izraža v financiranju zdravstva po premoženjskih zmožnostih in v prerazporejanju zdravstvenih sredstev po zdravstvenih potrebah prebivalstva, ter enakost. Prav te vrednote in cilji, ki jih podpira Svetovna zdravstvena organizacija in jih zasleduje tudi strategija držav Evropske unije na področju zdravstva za obdobje 2008 do 2013, so bili posebej izpostavljeni v predstavitvi ministrskega kandidata. Odločanje na osnovi analiz in orientiranost v zdravstvene potrebe prebivalstva je tisto, kar obljublja gospod Marušič, in kar smo na področju zdravstva pogrešali pri dosedanji ekipi. Drugačen pristop daje možnost konstruktivnega dialoga bodočega ministra za zdravje z zainteresirano strokovno in civilno javnostjo. Z obljubljenim pristopom je možno preseči sedanja precej različna stališča o posameznih vprašanjih in se orientirati v zadovoljevanje javnega interesa. Za uresničitev reformnih obljub gospoda Marušiča je nujna drugačna obravnava zdravja prebivalstva tudi s strani Vlade in zagotovitev strokovno bolj usposobljene ekipe na Ministrstvu za zdravje. Zakaj je potreba drugačna podpora Vlade? Zato, ker se tičejo spremembe v korist zdravja prebivalstva vseh resorjev, od Ministrstva za delo, družino, socialne zadeve do Ministrstva za okolje in prostor, prometnega ministrstva in drugih ministrstev. Na zdravje prebivalstva namreč le v manjšem delu vpliva tisto, na kar ima neposreden vpliv minister za zdravje, in na kar lahko vplivamo prebivalci sami. Kakšno bo zdravje prebivalstva je namreč odvisno predvsem od stopnje revščine v družbi, od delovnih razmer, ki lahko vplivajo na poškodbe in bolezni, od stopnje stresa v službi in doma, od zdravega naravnega okolja, od vrednot v družbi, tudi od razlik v dohodkih med ljudmi in od vsega tistega, kar vpliva na večje ali manjše zadovoljstvo in srečo prebivalstva. Obstajajo raziskave, ki potrjujejo, da ima Vlada v rokah največ vzvodov, ki vplivajo na to, kakšnega zdravja bo prebivalstvo posamezne države. In zakaj je treba zagotoviti strokovno ekipo na Ministrstvu za zdravje? Sedanja ekipa ni bila sposobna oblikovati predlogov navedenih zakonov, da bi zakona zasledovala javni interes. Ni bila sposobna slediti napredku, ki je bil dosežen v zadnjih dvajsetih letih na področju zdravstva. Ni se zmenila za osnovni postulat oblikovanja sprememb v zdravstvu, po katerem bi morala zainteresirana javnost sodelovati pri bistvenih odločitvah v zdravstvu. Zakona sta bila zato oblikovana po meri kapitala in lobijev. Ekipa, ki je oblikovala zakon, je bila gluha za zdravstvene potrebe prebivalstva in za vrednote, ki jim sledijo razvite države v svetu in v Evropski uniji. Zato upravičeno pričakujem tudi spremembo ekipe, nabor strokovno kompetentnih kadrov, ekipe na Ministrstvu za zdravje, ki bi bila sposobna delati v javnem interesu. Brez kompetentne ekipe ni možno pričakovati obljubljenih sprememb. Ker ta dva pogoja nista bila izpolnjena, se je lahko oblikoval predlog zakona, po katerem naj bi se zdravstvene domove in bolnišnice spremenilo v pridobitna gospodarska podjetja, ki bi opravljala tudi tržno oziroma samoplačniško dejavnost, ki bi jih vodile uprave in nadzirali nadzorni sveti. Zato smo dobili predlog zakona, kjer v upravljanju javnih zdravstvenih zavodov ni enakopravnega vpliva uporabnikov in izvajalcev zdravstvenih storitev. Zato smo dobili predlog zakona, ki omogoča nadaljnje razgrajevanje javnih zdravstvenih domov in bolnišnic s podeljevanjem finančnih sredstev in zdravstvenih programov javnih zavodov zasebnikom. S koncesijskimi pogodbami za obdobje 15 do 25 let bi se dolgoročno preprečilo urejanje zdravstva v javnem interesu. Zato smo dobili privatizacijski zakon, ki ruši koncept ohranitve javnega zdravstva o potrebni višini. Gre za vnašanje tržnih mehanizmov v zdravstveni sistem, za njegovo privatizacijo in komercializacijo, kar je škodljivo in kar po mednarodnih in domačih izkušnjah vodi k razslojevanju prebivalstva pri uresničevanju zdravstvenih pravic. Kandidat za ministra, gospod Marušič, obljublja ločitev javnega od zasebnega pri financiranju in pri izvajanju zdravstvene dejavnosti ter pri lastništvu. Sposoben je prepoznati konflikte interesov med javnim in zasebnim ter jih je pripravljen tudi odpravljati. Zato pričakujem spremembe spornega zakona, ki legalizira zlorabe javnega v korist zasebnega pri koncesionarjih in v javnih zdravstvenih zavodih. Ni sprejemljivo, da bi lahko koncesionarji v zdravstvenem domu ali v bolnišnicah na istem mestu, z istimi sredstvi in celo v istem času opravljali javno in samoplačniško oziroma tržno dejavnost. Tem škodljivim pojavom namerava kandidat za ministra narediti konec, prav tako preskakovanju čakalnih vrst in delitvi prebivalcev na dve kategoriji pri dostopu do zdravstvenih storitev. Analitični pristop in odločitve na osnovi argumentov, kar obljublja kandidat za ministra za zdravje gospod Dorjan Marušič, zagotavlja tudi možnost sprememb na področju javnih pooblastil zbornice, do česar se kandidat na dosedanjih predstavitvah še ni povsem jasno opredelil. Zaradi navedenega pričakujem, da bosta v naslednjih mesecih oba sporna zakona bistveno spremenjena v smeri obljub ministrskega kandidata. Ker sta zakona pomembna za zdravje prebivalstva, za socialno kohezijo družbe, za vrednostni, sistem in tudi za gospodarski napredek družbe, sem prepričana, da nas bo veliko pozorno spremljalo delo novega ministra za zdravje. Hvala lepa."
4,ParlaMint-SI_2016-03-29-SDZ7-Redna-17.u194,SD,0.62060546875,2016-03-29,0.058309830725193024,"Spoštovana gospa podpredsednica, spoštovana ministrica, ponovno pozdravljeni kolegice in kolegi! Predlog resolucije predstavlja podlago za razvoj zdravstva ter pripravo in sprejem ustreznih zakonodajnih rešitev s področja zdravstvenega varstva in zdravstvene dejavnosti v naslednjih 10 letih. Dokument naslavlja ključne probleme zdravja in sistema zdravstvenega varstva, neenakosti v zdravju, povezanimi s specifičnimi potrebami in možnostmi zdravstvenega varstva ranljivih skupin prebivalstva, daje podlage za razvoj dejavnosti javnega zdravja in zdravstvenih dejavnosti ter podlage za nadaljnji razvoj zdravstvenega zavarovanja. Za Socialne demokrate je sistem, ki temelji na solidarnosti, vzajemnosti in pravičnosti, eden izmed temeljev socialne države, zato je za nas še posebej pomembno, da resolucija ohranja načelo vsesplošne dostopnosti, kakovostnih zdravstvenih storitev ter pravičnega, solidarnega financiranja zdravstvenega varstva, ki skupaj tvorijo temelj zdravstvenega sistema, ki pa mora, in to je naš temeljni pogoj, ostati javen, splošno dostopen in čim bolj zaščiten pred praksami, ki so v nasprotju s temi načeli, ki jih je mogoče najti in prepoznati tudi v slovenski ustavi. Strinjamo se, da slovenski zdravstveni sistem potrebuje spremembe in prilagoditve sistema, saj podobnih posodobitev, ki so potrebne, ni bilo izvedenih že vsaj dve desetletji. Trdimo pa, da mnoge, tudi današnje intenzivne kritike javnega sistema niso v funkciji tega, da se ga izboljša, kar je seveda temeljna naloga vsake kritike, ampak so pogosto sporočilo, da naš javni sistem potrebuje izziv, ki ga lahko prinese samo zasebni interes. Takšne pobude po privatizaciji in komercializaciji slovenskega zdravstvenega sistema pa Socialni demokrati odločno zavračamo. Predlogi, da naj bi javni sistem zagotavljal osnovno zdravstveno varnost manj premožnim in deprivilegiranim slojem prebivalstva, vzporedni zasebni sistem pa bi zagotavljal boljše možnosti premožnejšim skupinam, so nesprejemljivi, lahko rečem, celo zavržni. Javno zdravstveno varstvo mora biti univerzalno in ob enakih potrebah enako dostopno vsem, ne glede na materialni status. Zdravstvene storitve, ki so pomembne za zdravje ljudi, pa, to je treba poudariti, ne smejo biti razumljene kot tržno blago. V javnem sistemu in za javna sredstva morajo torej biti mogoče storitve, ki so potrebne za ohranjanje in obnavljanje zdravja, opravljane samo na neprofiten način, presežki se morajo vračati v vsem dostopen in kvaliteten javni zdravstveni sistem. To, da komercialne zavarovalnice na račun premije dopolnilnega zdravstvenega zavarovanja, ki je v svojem bistvu obvezno, kujejo dobičke, je ob zavedanju, da je okoli 40 tisoč oseb iz različnih razlogov začasno ali trajno brez obveznega zdravstvenega zavarovanja, da približno 100 tisoč ljudi nima dopolnilnega zdravstvenega zavarovanja, kar pomeni, da jim brez visokih doplačil ni dostopna nobena zdravstvena storitev iz naslova obveznega zavarovanja, nedopustno. Če k temu dodamo še podatek, da okoli 170 tisoč ljudem z najnižjimi dohodki pomeni premija dopolnilnega zdravstvenega zavarovanja nesorazmerno velik strošek, je sprememba sistema dopolnilnega zdravstvenega zavarovanja neizbežna, nujna. Zavzemamo se za financiranje zdravstva glede na premoženjske sposobnosti posameznikov v družbi ter za porazdelitev zdravstvenih storitev glede na zdravstvene potrebe ljudi, ob hkratni zagotovitvi, da imajo vsi prebivalci možnost, da neodvisno od svojega gmotnega stanja uresničijo svoje potrebe po kakovostni in pravočasni zdravstveni oskrbi. Pri pripravi prenove zakonodaje bo torej za nas Socialne demokrate ključno, da vsebina jasno določa cilje zakona in zakonov, med katerimi mora biti na prvem mestu ohranitev javnega zdravja. Socialni demokrati vztrajamo, da se potegne jasno ločnico med javnim in zasebnim izvajanjem zdravstvene dejavnosti. Podpiramo ureditev področja podeljevanja koncesij na način, da jih bomo podeljevali na podlagi razpisov za določen čas zgolj tam, kjer javni zdravstveni zavodi ne zmorejo zagotoviti predvidenega obsega storitev. Menimo, da predvideni ukrepi v resoluciji sledijo načelom ohranitve javnega zdravja in ohranjanja univerzalne dostopnosti za vse, zato bomo predlog resolucije podprli. Hvala lepa."
4,ParlaMint-SI_2012-11-19-SDZ6-Redna-08.u191,SD,-0.96826171875,2012-11-19,0.10452461242675781,"Lep pozdrav, gospod minister, kolegice in kolegi ter ostali prisotni ministri! S kolegom Jazbecem se nisva zmenila za praktično identično vprašanje. Dejstvo pa je, da naju očitno oba zelo skrbi stanje v zdravstvenem sistemu. Dejstvo je, da smo z ZUJF – vi pravite, da nismo posegli v pravice, pa vendar smo, ker smo jih premaknili iz obveznega v dopolnilno zdravstveno zavarovanje in s tem povečali izdatke iz lastnega žepa. Pa vendar, ta sprememba ni pomagala in kot vidimo, napovedi so take, da bomo imeli konec leta kar 74 milijonov primanjkljaja v zdravstveni blagajni. Še bolj tragične posledice se napovedujejo za naslednje leto. Dva vaša predhodnika sta vam zapustila obsežen paket zdravstvenih reform na obeh segmentih, tako urejanje zdravstvene dejavnosti kot zdravstvenega zavarovanja, in zaradi tega željno pričakujemo, katere od teh rešitev se vam bodo zdele ustrezne oziroma kaj novega boste predlagali. Vsi se strinjamo, da moramo najti rešitve, kajti spontani scenarij ne pomeni samo, da bo na eni strani zmanjkalo denarja, spontani scenarij pomeni, da se bo začel zmanjševati dostop bolnikov do zdravstvenih storitev, kar je pa tisto, česar si vsi skupaj najmanj želimo. Ob tem, da podpora zdravstvu in iskanju pozitivnih rešitev za zdravstvo v smislu ohranjanja pravic med prebivalstvom ostaja. Zato vas sprašujem: Kakšne ukrepe pripravlja ministrstvo za omejitev neposrednih izdatkov in pokrivanje naraščajočih izgub javnih zdravstvenih zavodov? V nadaljevanju: Kdaj nameravate priti s sistemskimi spremembami? O kateri smeri sistemskih sprememb ministrstvo razmišlja? Hvala."
4,ParlaMint-SI_2009-10-23-SDZ5-Redna-10.u192,SD,-0.97998046875,2009-10-23,0.05974964424967766,"Nekoliko bi dopolnil. Sam sem namreč izredno skeptičen do tega sobivanja javnega in zasebnega, tu bo izredno težko najti primerno obliko mešanja. To smo že pravzaprav kar nekaj let ugotavljali, da se še tako umetelni in matematično dorečen sistem na koncu ne izide, ker gre v osnovi za navzkrižje interesov. Zato sem skeptičen. Me pa še nekaj vznemirja, zaradi česar sem pravzaprav postavil to vprašanje. Po eni strani danes slišimo besede, pa tudi zadnjič na delovnem sestanku, javno-zasebno partnerstvo, sklicevalo se je celo na Zakon o javno-zasebnem partnerstvu, čeprav je možno tudi po novi zakonodaji to partnerstvo omejiti ali ga pa celo na nek način preprečiti. Namreč, izhajam iz alternativnega vladnega programa, ki med drugim govori o tem, da je bilo do sedaj dopuščeno izvajanje storitev s prepletanjem javno-zasebnega. Isti izvajalec ob različnem času dela v javnem in zasebnem sistemu ali na istem mestu opravlja javno-zasebne storitve, državljan pa lahko prehaja iz javnega v zasebni sistem. In še drugo, kar bi pravzaprav moralo vezati - s tem bom tudi končal - koalicijski sporazum, stran 38: ""Javno izvajanje zdravstvene dejavnosti bomo ločili od zasebne zdravstvene dejavnosti ter zakonsko preprečili prekrivanje in mešanje javnega in zasebnega izvajanja zdravstvene storitve."" Jasno je določilo v koncesijski pogodbi. To je bilo bolj retorično vprašanje. Hvala."
4,ParlaMint-SI_2019-12-19-SDZ8-Redna-14.u82,SD,-0.99755859375,2019-12-19,0.12527506053447723,"Hvala lepa, predsednik. Mogoče pa res, če bomo v naslednjih tednih izgubili vlado, ki se je v povodu prav tega zakona začela krhati. Kljub dogovoru smo na nek način potrebovali spodbudo Levice, ki je ne vidim kot nekaj pozitivnega. Žal je ravno to povzročilo erozijo v vladi in potencialno tudi dokončno onemogočanje sprejetja enega od tistih ključnih zakonov, ki je na dnevnem redu že praktično domala več kot šestnajst, sedemnajst let. Socialni demokrati podpiramo ukinitev dopolnilnega zdravstvenega zavarovanja, seveda pa ne za vsako ceno, odgovorno. Zato smo tudi pripravili svoj amandma, ki dopolnjuje pobude tovarišev iz Levice, ki žal velikokrat, in dovolite mi nekoliko kritično oceno, si naredijo še največje zaveznike za nasprotnike z nenehnimi napadi tistega, kar ni pogodu, če ni po naše, ne bo po nobeni drugi varianti. In žal v politiki, še posebej v konstelaciji 5+1 oziroma v parlamentu nas je kar 9, 10 parlamentarnih skupin, je zelo težko doseči konsenz. Dvomim pa, da bo v bližnji prihodnosti katera od političnih strank tako močna, da bo lahko po Orbanovem principu spreminjala z veliko večino v parlamentu domala vse, še ostalo, če je potrebno. Za nas je pomembna predvsem solidarnost, progresivnost in vzdržnost celotnega zdravstvenega sistema. Govorimo o dopolnilnem zdravstvenem zavarovanju, ki mora vključevati vse zavarovance v zavarovalne sheme, ko govorimo o dodatnem zavarovalnem sistemu. Progresivnost pomeni, da vsi, tisti z visokimi in nizkimi prihodki, plačujejo svoj delež v skladu z zmožnostmi. Seveda nekdo, ki ima 400 evrov pokojnine, ne more plačevati enakega zneska kot nekdo, ki ima 4 tisoč evrov mesečnih prihodkov neto. In to je tisto, kar je za nas ključno, ta solidarnost, da ohranimo našo družbo solidarno, tako kot piše v ustavi, ter vzdržnost, ne da kar ukinjamo zavarovanje brez alternativ in iščemo alternative v proračunu, ker vemo, da je dolgoročno to popolnoma nevzdržno. Za nas je pri določitvi višine prispevka posameznika pomembno, da se upoštevajo njegovi skupni neto prihodki v preteklem letu. Zato smo višino obvezne dodatne dajatve zavarovalnice za prihodnje leto določili tako, da se zavarovalnica s sklepom zavoda uvrsti v ustrezne odmerne razrede, kot je bilo že povedano z naše strani, glede na razmerje med skupnimi neto prihodki zavarovancev v preteklem letu ter višino neto povprečne oziroma neto minimalne plače v Republiki Sloveniji v preteklem letu. Obvezna dodatna dajatev po odmernih razredih znaša, kot že rečeno, prvi, ki dosežejo letno višino neto minimalne plače, bi plačali 10 evrov, tisti, ki so med letno minimalno neto plačo do vključno letno povprečno neto plačo, bi plačali 25 evrov, nad letno neto povprečno plačo in do vključno 1,6-kratnika le-te 30 evrov, nad 1,6-kratnikom do 2-kratnika povprečne letne neto plače 40 evrov, nad 2-kratnikom in do 3-kratnika povprečne letne neto plače 65 evrov, nad 3-kratnikom in do 5-kratnika povprečne letne neto plače 100 evrov, nad 5-kratnikom povprečne letne neto plače pa 150 evrov. Torej govorimo o razponu od 10 do 150 evrov. Tisti, ki si lahko privošči, lahko dobi še dodatne bonitete oziroma si lahko še dodatne storitve plača sam nad tem zneskom. Ta solidarnostna lestvica se nam zdi na mestu glede na družbeno situacijo pri nas. Seveda je pomembno poudariti, da nekateri drugi predlogi niso vsebovali dialoga v sklopu Ekonomsko-socialnega sveta, ter predvsem težnja k temu, da se z določenimi predlogi ne zbere dovolj sredstev, zato da se omogoči to solidarnostno lestvico in njeno vzdržnost. Za nas je političen vidik izjemnega pomena, kajti, kot je danes bilo že mnogokrat povedano, politične volje do sedaj ni bilo. Danes smo najbliže temu, da se o tem predlogu zakona v prvem branju začnemo resneje pogovarjati do tretjega branja. Lahko se pa dogovorimo do te mere, da prizadevanja Liste Marjana Šarca, Levice in predvsem Socialnih demokratov vidimo kot nekaj pozitivnega in le s sodelovanjem enako mislečih in s podporo temu zakonu si obetamo v nadaljevanju spremembo. Dovolj nam je 50 in 60 milijonov zaslužkov na račun zdravja državljank in državljanov. Naj bo ta solidarnost prisotna pri vseh, tudi pri tistih, ki kujejo zaslužke. Konkurenca naj bo, naj bo zdrava in utemeljena na pravih solidarnostnih temeljih. Na nas pa je odgovornost, da vsaj mi enako in podobno misleči poskušamo najti konsenz v prepričanju tistih skeptikov, ki dejansko ne čutijo klica, da je treba na tem področju nemudoma nekaj spremeniti. Če si ne bomo želeli sprememb, jih tudi ne bomo dosegli. Hvala lepa."
4,ParlaMint-SI_2013-10-25-SDZ6-Redna-18.u96,OTHER,0.8583984375,2013-10-25,0.9915362000465393,"Hvala lepa za besedo. Lep pozdrav vsem prisotnim! Ja, vsi si želimo in večkrat je bilo to tudi v razpravi danes, pa tudi sicer poudarjeno, da želimo živeti v pravičnejši, enakopravnejši in solidarni državi. Na splošno lahko povem, da podpiram zakon, saj zakon, ki ga danes sprejemamo, gre v to smer, poskuša vsaj približno izenačiti prispevne stopnje za vse udeležence na trgu dela, kar pomeni, da naj bi vsi, ki koristijo zdravstvene storitve, v tako imenovano zdravstveno blagajno prispevali zneske, ki so bolj enakopravni oziroma bolj solidarno razporejeni. Vsi – tudi študentje. Ti so do sedaj plačevali 14 evrov. Kot rečeno, naj bi po koalicijskem usklajevanju v zakonu ta znesek sedaj bil 22,72 evrov. Kar pa se tiče mladih brezposelnih, naj povem, da za njih prispevke plačuje občina. To plačuje sedaj in to bo tudi v bodoče. Ko bodo prispevki enakomerno razporejeni, pa to ne pomeni, da bodo imeli pacienti manj pravic. Ne, pravice pacientov ostajajo nespremenjene. To je treba poudariti, saj se zakon ne spušča v tako imenovano košarico zdravstvenih storitev in jih torej ne spreminja. Težava je samo to, da bi bilo ta zakon treba sprejeti že včeraj, če lahko tako rečem. Naj povem še, da je bilo na odboru vloženih kar nekaj amandmajev opozicije, ki so bili podobni koalicijskim, tako da se mi zdi, da si vi želimo podobno in stvari vidimo dosti podobno. Zato pozdravljam tudi sklep, ki smo ga sprejeli na odboru, da se že v začetku naslednjega leta pošlje v Državni zbor nov sistemski zdravstveni zakon, da ga lahko skupaj naredimo boljšega in takega, ki bo zadovoljil vse prebivalce naše Slovenije. Tega amandmaja SLS pa ne bom podprla. Hvala."
4,ParlaMint-SI_2002-04-24-SDZ3-Redna-15.u6,OTHER,0.7578125,2002-04-24,0.1403937041759491,"Hvala lepa za besedo. Rada bi obrazložila svoj glas. Ko sem šla na predstavitev strateškega razvojnega programa zavoda za zdravstveno zavarovanje, sem bila prijetno presenečena nad pripravljenim programom. Ko pa sem ga pozneje še enkrat natančneje prebrala, sem morala dati vse priznanje ekipi, ki ga je pripravljala. Poslanstvo zavoda, da zavarovancem zagotavlja pravice do zdravstvenih storitev in denarnih dajatev po načelu solidarnosti, socialne pravičnosti in neprofitnosti, zagotavlja zavarovancem zdravstveno in z njo povezano socialno varnost v primeru bolezni in poškodb. Če bomo dovolili, da se bo ta program pod vodstvom gospoda Koširja začel uresničevati in pod pogojem, da bomo uredili pomanjkljivosti, ki so: korekcija javne zdravstvene službe, jasna delitev dela med primarno in ostalimi ravnmi zdravstvene dejavnosti, ustrezno obvladovanje novih tehnologij in metod zdravljenja, večja jasnost in porazdelitev odgovornosti med ustanovitelji in menedžmentom zdravstvenih zavodov ter urediti jepotrebno tudi zakonodajne nedorečenosti med obveznostmi javne zdravstvene službe in možnostjo samoplačništva. Poleg tega bo slej ali prej treba rešiti zaplete, ki nastajajo tudi pri podeljevanju koncesij zasebnikom; rešiti nesporazume, ki nastajajo glede vloge zdravstvenih domov; doreči bo treba tudi pravico o zasebnem delu in privatizaciji zdravstvenega varstva. Pri vsem tem naštetem pa mora odigrati svojo vlogo ministrstvo za zdravje in državni zbor kot zakonodajno telo. Čim hitreje bomo naredili red na tem področju, bolj učinkovit bo program, ki ga je sestavil gospod Košir s svojo ekipo. In verjemite mi, prišlo bo do stabilnega sistema zdravstvenega zavarovanja. Alternativnega programa ni predstavilo niti ministrstvo za zdravje niti drugi kandidat za delovno mesto direktorja zavoda za zdravstveno zavarovanje. Zato bom dala svoj glas gospodu Koširju in istočasno tudi priznanje njegovi ekipi, ker si prizadeva za avtonomnost in s tem tudi za večjo odgovornost do zavarovancev. Hvala lepa."
4,ParlaMint-SI_2019-07-12-SDZ8-Redna-10.u40,OTHER,0.7138671875,2019-07-12,0.07751158624887466,"Hvala za besedo, predsedujoča. Spoštovani! Lekarniška dejavnost je javna služba in del zdravstvene dejavnosti. V prvi vrsti je njen poglaviten namen varovanje javnega zdravja in ustrezna preskrba z zdravili, medicinskimi pripomočki in izdelki za varovanje zdravja. Prav tako farmacevti aktivno opravljajo tudi strokovne in svetovalne storitve za paciente. To prispeva k večji varnosti bolnikov, zmanjšanju zdravstvenih zapletov in nižjim stroškom zdravljenja. Ne glede na to, ali se lekarniška dejavnost izvaja v okviru javnega zavoda ali podelitve koncesije zasebniku, gre za visoko regulirano dejavnost tako v Sloveniji kot v Evropski uniji in prav zaradi visoke stopnje regulacije obstaja verjetnost, da je konkurenca med lekarnami nižja in s tem tudi cene višje. V Sloveniji lekarniško dejavnost na primarni ravni opravlja 24 javnih lekarniških zavodov, ki skupaj štejejo 338 organizacijskih enot. Po trenutni zakonodaji izvajalci lekarniške dejavnosti posredno ali neposredno ne smejo ustanavljati ali voditi pravnih oseb, ki opravljajo dejavnost prometa z zdravili in medicinskimi pripomočki na debelo. Po mnenju predlagatelja je ta določba neustrezna, saj da ni nobenega razloga, da bi javni lekarniški zavod ne smel ustanoviti tako imenovanega grosističnega podjetja. Nadalje predlagatelj navaja, da v Sloveniji pravi trg z zdravili sploh ne obstaja, ampak prevladuje oligopol. Določba o prepovedi vertikalnih povezav naj bi bila tudi po vsebini v nasprotju z Ustavo, ki v tretjem odstavku 74. člena prepoveduje nelegalno konkurenco in njeno omejevanje. Predlagatelj si želi racionalno in nemoteno izvajanje lekarniške dejavnosti, kar bi dosegli z ukinitvijo prepovedi vertikalnih povezav. Večina držav članic Evropske unije dovoljuje horizontalno povezovanje ali združevanje v specializirano trgovino, medtem ko vertikalna integracija v splošnem ni dovoljena. Med države z najmanj regulirano lekarniško dejavnost sodi Irska, kjer so vertikalne povezave dovoljene, a je tam visoko število zasebnih lekarn. Prva tako je vertikalna povezava dovoljena na Nizozemskem, v Združenem kraljestvu in sosednji Avstriji. Tam so vertikalne integracije sicer mogoče, a so omejene. Vprašanje vertikalne povezave je torej kompleksno in večplastno. Javna agencija za varstvo konkurence tako ugotavlja, da gre pri predlogu zakona pri vprašanju vertikalnih povezav za nesistemski pristop. Predlagatelj namreč ne podaja ekonomske analize na veleprodajnih trgih, ki bi bila po mnenju agencije potrebna. V SAB pritrjujemo mnenju, da so na področju lekarniške dejavnosti potrebne sistemske in ne ad hoc rešitve in da moramo javni sektor zaščititi pred zasebnimi monopoli. Delo v lekarniški dejavnosti se mora ločiti od dejavnosti, ki so usmerjene le v ustvarjanje dobička. Prav tako moramo ohraniti sistem, da bi lahko bil kdorkoli lastnik lekarne. Ker gre v tem predlogu zakona tudi za poseg v lokalno samoupravo, je smiselno, da se pri spremembah upoštevajo priporočila Združenja mestnih občin Slovenije. Kar zadeva proizvodnjo galenskih zdravil predlagatelj meni, da je zdajšnja ureditev položaja galenskih zdravil neustavna. Izdelovalci galenskih zdravil naj bi bili v neenakopravnem položaju do drugih proizvajalcev istovrstnih zdravil. Galensko zdravilo se namreč lahko izda le, če na trgu ni industrijskega zdravila z enako učinkovino. Prav tako pa izdaja galenskih zdravil v lekarni ali laboratoriju omejena na 50 tisoč pakiranj letno. Galenska zdravila so manj regulirana od industrijskih, kar pomeni, da je varnost za pacienta lahko manjša. In najpomembneje, galenska zdravila so že v osnovi namenjena prometu na drobno. Razmejitev med industrijskimi in galenskimi zdravili je v praksi utemeljena z javnozdravstvenimi razlogi in to velja ohraniti. V SAB pozdravljamo vsak korak k odpravi anomalij v obstoječem Zakonu o lekarniški dejavnosti, a te ne moremo urejati na podlagi premalo utemeljenega predloga s strani zgolj dveh poslancev. Smiselno je tudi počakati na odločitev Ustavnega sodišča, ali sta med drugim določbi, ki urejata prepoved vertikalnih povezav in položaj galenskih zdravil, resnično protiustavni. Hvala lepa."
4,ParlaMint-SI_2017-02-15-SDZ7-Redna-27.u120,OTHER,-1.0,2017-02-15,0.011746167205274105,"Hvala za besedo, predsedujoči. Če bi imeli Socialni demokrati res čisto vest, potem ne bi uporabili svojih 5 minut za to prižnico, da razlagajo vesoljni Sloveniji, kako pa oni že ne delajo za interese tobačnih multinacionalk. Sicer je daleč največje zdravstveno tveganje revščina, sledi neenakost. Demonizacija tobaka, češ, koliko ljudi je pobil, preprosto ne sodi nikamor. Ljudje ne umrejo zgodaj zato, ker pridejo iz službe pa si potem prižgejo tisto cigareto, ampak zato, ker so v službi porabili 12 ur v enem dnevu pa so zato dobili v zameno nazaj plačo na ravni minimalca, zato ker delajo brez socialne varnosti, redne zaposlitve, recimo. To rekši pa bomo v Združeni levici predlagani zakon podprli. Menimo, da bodo predvideni ukrepi pripomogli k zmanjšanju kajenja, predvsem med mladimi. To dokazujejo izkušnje iz tujine, pa tudi prizadevanje tobačne industrije, da bi sprejemanje tega zakona zaustavili ali pa njegovo vsebino v najbolj učinkovitemu delu okrnili. Podobno kot v tujin je tobačna industrija tudi pri nas tudi uporabila vsa sredstva, da bi vplivala na sprejetje tega zakona. Da bi veliki tobak zaščitil svoje profite, je posegel po treh osnovnih prijemih. Prvi so neosnovane, zavajajoče in lažne trditve o učinkovitosti predlaganih ukrepov. Drugi so izdatna finančna sredstva, ki gredo za pravne spore in lobiranje, tretji prijem so pa ustrahovanje in grožnja držav s tožbami in dolgimi sodnimi postopki. Poskus sprejetja današnje zakonodaje je zato tudi poskus odpornosti slovenskih funkcionarjev proti vplivom tobačnih multinacionalk; poimensko: Philip Morris, British American Tobacco, Japan Tobacco in zadnji pošiljatelj pošte v Državni zbor Imperial Tobacco. Da so grožnje vseh teh velikanov prazne, potrjuje cela vrsta primerov. Enotno embalažo kot najučinkovitejši ukrep so uvedle že mnoge države – Avstralija, Velika Britanija, Francija, Irska, Madžarska, Norveška in še v 14 drugih državah je v različnih fazah njene uvedbe. Vsi pravni izzivi, ki so jih pred vlade postavile tobačne multinacionalke, so bili rešeni državam v prid na nacionalni ravni, na regionalni ravni, tudi na mednarodni ravni. Sploh pa velja, da ne smemo sklanjati glav pred praznimi grožnjami tobačne industrije. Z družbeno ureditvijo, v kateri lahko korporativni diktatorji multinacionalk tožijo demokratične države, je nekaj hudo narobe. Nesprejemljivo je, da imajo nedemokratične, profitno usmerjene mednarodne organizacije pravico tožiti demokratične države zaradi politik, ki jih državljanske skupnosti sprejmejo v svojem, torej javnem interesu. S tem zakonom danes bomo pokazali sredinec vsaj tobačnim multinacionalkam, potem bomo nemara jutri zbrali pogum, da ga pokažemo še komu. Če zaključim; vzroki tveganja javnega zdravja se ne izčrpajo pri kajenju. Jasno, tobak predstavlja tveganje za javno zdravje, tega nihče ne zanika, ampak na javno zdravje hkrati v veliko večji meri vpliva družbena neenakost in revščina. Neenakost ubije več ljudi kot tobak. In v revščini lahko najdemo vzroke za večje število prezgodnjih smrti kot pa v kajenju. Delo v mizernih pogojih za mizerno plačilo pod hudim stresom, da ljudje prihajajo na delovno mesto bolni, nedostopnost kvalitetnega in učinkovitega javnega zdravstvenega sistema, to povzroči bistveno več zdravstvenih problemov in kroničnih obolenj, kot jih lahko tobak kadarkoli. Hvala."
4,ParlaMint-SI_2019-12-19-SDZ8-Redna-14.u118,OTHER,-1.0,2019-12-19,0.09698031097650528,"Hvala. V tej debati smo, podobno kot v vseh parlamentarnih razpravah, šli zelo daleč, zelo naokrog in zelo mimo teme. Bolj ko se je ura na monitorju iztekala, dlje smo bili od tega, kar je bistvo problema. Bistvo problema je dopolnilno zdravstveno zavarovanje. Kot sem že prej rekel, tako z levega kot z desnega političnega gledišča tako zavarovanje ni vzdržno. Z levega političnega gledišča, ker je nesolidarno, ne glede na to, ali je vaš dohodek 500 evrov na mesec ali 5 tisoč evrov na mesec, boste plačali enako. In ker ni dopolnilno, ampak je obvezno. Kdor noče doplačevati pri zdravniku, pač – hočeš nočeš – mora plačati ta davek 35 evrov na mesec. Z desnega političnega gledišča je pa ta trg dopolnilnih zdravstvenih zavarovanj nek zgleden primer tovarišijskega kapitalizma. Tam imate Vzajemno plus 3 zavarovalnice, trg je razdeljen že 20 let, vmes so izravnalne sheme, isti produkt prodajajo po praktično isti ceni, konkurence ni, svobodne gospodarske pobude ni, dobiček in promet sta zagotovljena; skratka tovarišijski kapitalizem. S tega gledišča bi tudi desnica morala podpreti, da se to ukine. Zakaj ne bo tega naredila, lahko odgovori samo sama. Dejstvo pa je, da so vlade, predvsem sredinske in levosredinske, že zadnjih 16 let obljubljale, da se bo to zgodilo. Vmes so bile raznorazne afere; od tega, da so predsednika senata agencije za nadzor zavarovalniškega trga napadli s solzivcem zaradi tega, ker je na Vzajemni hotel, da tam dobijo glas vsi, ki so člani, se pravi vsi, ki so pri Vzajemni zavarovani; ne pa, da jo obvladuje neka ozka elita. In to je šlo seveda v nos tistim tovarišem kapitalistom, kot bi jim rekli na desnici, ki stvar obvladujejo že od njenega nastanka. Kakorkoli, slišali smo, da ni problem, da bi tukaj nasprotovale zavarovalnice, ampak sta zakon, kakršnega smo pripravili v Levici, potopila predvsem finančni minister in Zavod za zdravstveno zavarovanje. K temu bi pridal samo tole: problem je bil, da koalicija nikoli ni pokazala resnične pripravljenosti, da bi to odpravili, ko smo mi ta zakon dali. Zato zavarovalnice niti niso začele kampanje proti temu zakonu, ker so računale, da ga bo potopil sam parlament. Na žalost se je točno to zgodilo, potopil ga je parlament. Danes imamo pač neko polovico zakona še tukaj, ki jo je zdaj koalicija amandmirala. Lahko se strinjam s kritiki, da je ta rešitev pač luknjičasta in polna problemov, ampak treba je pa povedati, da ob potrditvi danes dobimo več kot eno leto časa, do 1. 1. 2021, ko naj bi stvar stopila v veljavo, da jo uredimo tako, kot je treba. In to je tudi razlog, zakaj mi v Levici kot predlagatelj, čeprav to ni več naša rešitev, ampak nekaj precej drugačnega, danes ne bomo nasprotovali temu zakonu, ampak ga bomo podprli, da stvari pustimo odprte in da se v letu 2020 po sedemnajstih letih čakanja ta stvar končno razreši."
4,ParlaMint-SI_2013-10-25-SDZ6-Redna-18.u50,OTHER,-1.0,2013-10-25,0.026732640340924263,"Hvala lepa za besedo. Predlagani amandma je posledica nerazumevanja, neznanja, kakor želite, zato je ravno ta polemika. Sicer ne razumem zakaj, ker smo na matičnem delovnem telesu to razjasnili. Vse pravice glede prevozov in sobivanja ostanejo. Tukaj so pravilniki zdravstvene zavarovalnice in uredbe EU. Ni kar tako preprosto kršiti uredbe EU. Če bi se že zgodil vaš črni scenarij, o katerem pripovedujete, bi tožbo posamezniki dobili na Evropskem sodišču in bi kasneje morali vrniti ta denar. Vprašanje je, zakaj pa ni to v zakonu. Zakaj pa se potem branimo, če je to vse res, kar se govori, da niso kršene pravice? Eno je, če so take pravice v zakonu, drugo pa je, če so v pravilniku. Odločitev, kdaj kdo potrebuje nujno zdravljenje v tujini, to je živa entiteta, potrebno je, da komisija mnogokrat odloči za vsak primer posebej. In če imaš v pravilniku, je nek manevrski prostor, če pa je v zakonu, pa je tega manevrskega prostora mnogo manj. Da vam razložim na primeru. Ta direktiva lahko tudi dovoli čezmejno zdravstveno varstvo, nekaj, kar ni nujno za otroka, neko operacijo, ki načeloma se lahko tu izvede. In je tudi možno, da bo komisija odobrila, ker navsezadnje to direktiva želi. Ampak v tem primeru pa stroški za prevoz res niso upravičeni, ker je čisto na lastno željo. Če bi bilo pa to v zakonu, bi pa morali biti. Pa še drug primer. Če bi bil vložen takšen amandma, kot ste ga predlagali, ne zahteva se odobritev zdravljenja v tujini za ambulantne posege, v tem primeru bi potni stroški predstavljali praktično plačilo izleta v tujino za neko malo zadevo, za katero zdaj po tej direktivi lahko gre. To bi bilo neko varovanje v zakonu na zalogo, za naprej. Če bi slučajno kdaj zmanjkalo denarja in da bi pravila v zdravstveni zavarovalnici spremenili. Torej mi bi v zakon dali neko varovanje na zalogo. Gre pa preprosto za to, da se omogoča individualna odločitev. Kot pa sem že povedal, pa predpisi za to obstajajo in veljajo dalje tudi na nivoju EU. Hvala."
5,ParlaMint-SI_2007-10-29-SDZ4-Redna-32.u32,SDS,0.841796875,2007-10-29,0.10589638352394104,"Hvala lepa za besedo. Lep pozdrav vsem. Novela zakona prinaša veliko sprememb, saj so socialni partnerji, Vlada, delodajalci in sindikalisti novelo pripravljali in usklajevali z željo po večji prožnosti in mobilnosti na trgu dela in hkrati z željo, da zagotovijo ustrezno socialno varnost. Sama sem pogrešala podporo medijev, ki so imeli in še imajo idealno priložnost, da skupaj z ostalimi akterji odigrajo svojo vlogo in javnosti predstavijo glavne spremembe zakona. Naj povem ob tem, da bomo v Poslanski skupini SDS novelo zakona podprli, saj vključuje kar nekaj določil koalicijske pogodbe, ter da je novela odraz uspešnega dogovora socialnih partnerjev, moj tudi naštejem: spodbuja se zaposlovanje za nedoločen čas in hkrati omogoča vse ostale možne fleksibilne oblike zaposlovanja, ustvarja se fleksibilnost pri razporejanju in določanju delovnega časa, zagotavlja se ustrezno varstvo pred odpovedjo, skrajšuje se zakonsko predpisani najkrajši rok, v katerem se mora delavec prijaviti na objavo prostega dela, po noveli mora delodajalec obvestiti tudi začasne delavce o prostih delih oziroma o objavi prostih del za nedoločen čas ali s polnim delovnim časom. Primeri za suzpenz pogodbe o zaposlitvi se lahko določijo tudi s kolektivno pogodbo ali pogodbo o zaposlitvi, na novo se vključuje delo na daljavo, jasneje se zagotavlja načelo sorazmernosti pravic zaposlenih s krajšim delovnim časom glede na dolžino delovnega časa, jasnejše so postavljene zaveze delavca in delodajalca ob odpovedi pogodbe o zaposlitvi z istočasno ponudbo druge ustrezne zaposlitve. Rešuje se problematika izvedbe in učinkovanje izredne odpovedi v primeru neopravičenega izostanka delavca z dela, prihaja do poenotenja odpovednih rokov v primeru odpovedi iz poslovnih razlogov, vzroki, ki veljajo ob odpovedi iz razlogov nesposobnosti. Upoštevajo se sedaj veljavni roki za primer odpovedi iz razloga nesposobnosti. Učinkoviteje se razrešuje vprašanje zagotavljanja posebnega varstva pred odpovedjo starejših delavcev, invalidov ter delavcev, ki so v času in še po izteku odpovednega roka odsotni z dela iz zdravstvenih razlogov, ter delavcev s starševskimi obveznostmi, razrešuje se vprašanje upravičenosti do odpravnine ob uveljavitvi pravice do delne starostne pokojnine, vzpostavljajo se dodatni mehanizmi za lažje usklajevanje družinskega in poklicnega življenja, znižuje se letno število nadur, ki jih je delavec dolžan opraviti na podlagi odredbe delodajalca, in ureditev možnosti za daljše nadurno delo. Letna časovna omejitev nadurnega dela se iz 180 ur zmanjšuje na 170, lahko pa s soglasjem delavca traja dalj, vendar skupaj največ 230 ur na leto. Določajo se širše in jasnejše možnosti ukrepanja inšpektorjev za delo, opušča se delovna knjižnica kot obvezen dokument delavca, nadomestil se bo s kartico, s katero bi bil možen dostop do originalnih podatkov v javnopravnih bazah podatkov s 1.1.2009. Prenos podjetja ali dela podjetja sam po sebi ne predstavlja podlage za odpuščanje, podaljšuje se varstvo staršev, ki koristijo starševski dopust v obliki polne odsotnosti z dela še en mesec po vrnitvi na delo. Starejši delavec, ki se po upokojitvi ponovno zaposli, nima pravice do ponovne odpravnine ob prenehanju pogodbe o zaposlitvi. Dolžnost obveščanja delavcev o odmeri letnega dopusta je vključena v zakon. Staršem se daje pravica, da lahko vsaj teden dni letnega dopusta izrabijo v času šolskih počitnic, če imajo šoloobvezne otroke. Razširja se možnost nadaljnjega dela starejšega delavca, ki se delno upokoji, ne samo na svojem delavnem mestu, ampak tudi na drugem ustreznem delovnem mestu. To poleg še ostalih manjših sprememb je razlog, da bomo v Poslanski skupini Slovenske demokratske stranke novelo zakona podprli v upanju, da bodo delavci predvsem pa delodajalci znali najti ustrezno pot med fleksibilnostjo in socialno varnostjo, seveda v skladu z zakonom."
5,ParlaMint-SI_2021-11-24-SDZ8-Izredna-87.u65,SDS,0.7744140625,2021-11-24,0.005724710412323475,"Gospod podpredsednik, hvala za besedo. Lep pozdrav vsem. Sedaj skrb za starejše ni samo naša dolžnost, ampak je tudi izrast družbene razvitosti, odgovornosti in empatije. Je odraz spoštovanja do ljudi, ki so skrbeli za razvoj te države, ljudi, ki so delali, ki so gradili Slovenijo, ki so pravzaprav s svojim trdnim delom poskrbeli, da je mlada država pred 30 leti lahko našla in ohranila svoje prostor pod soncem kljub vsem zunanjim agresorjem. Celoviti Zakon o dolgotrajni oskrbi je prava na mizo dala prav ta Vlada, čeprav smo leta poslušali leve vlade kako jim je mar za ljudi in kako socialno varnost v starosti postavljalo na prvo mesto. To ne drži. Leve vlade so poskrbele samo za del starostnikov, za tisti del, ki je tudi njihovo volilno telo. Na vsem ostale, na vse tiste, ki so trdo delali v tovarni in po 40 let za tekočem traku ali na norme pa so pozabili. Poglejmo ključne cilje, ki jih je ta Vlada zasledovala pri pisanju zakona. Vzpostavitev enotne vstopne točke z namenom, da se čim bolj centralizirajo informacije s področja zdravstva, socialnega varstva in dolgotrajne oskrbe ter se postopki za opravičence naredijo čim preprostejše. Uvedba enotne ocene upravičenosti z namenom, da se poenoti način ocenjevanja in da posledično upravičenci s primerljivimi potrebami dostopajo do primerljivih pravic. Uvedba novih storitev, da bi upravičenci v vseh okoljih, tako na domu, kot v instituciji, lahko dostopali do primerljivih storitev in da se zagotovijo tudi storitve za krepitev in ohranjanje samostojnosti ter storitve e-oskrbe, vzpostavitev učinkovitega nadzora kakovosti in varnosti storitev dolgotrajne oskrbe in pa višji delež sofinanciranja pravic na področju dolgotrajne oskrbe iz javnih sredstev, kar pomeni, da posameznik za potrebne storitve plača manj, načrtovano pa je tudi zmanjšanje finančnih obremenitev za lokalne skupnosti. Konkretne novosti, ki jih želim izpostaviti in ki bistveno vplivajo na kvaliteto življenja starostnikov v Sloveniji so negovalni dom, to je nova organizacijska oblika dolgotrajne oskrbe v instituciji. Predviden je za upravičene s težko in najtežjo omejitvijo samostojnosti ter potrebo po celostni in konstantni zdravstveni negi in zahtevnejših medicinskih postopkih. Negovalni dom je predviden za kategorijo upravičencev, ki zaradi neustreznih odgovorov na njihove potrebe ostajajo v bolnišnicah in zasedajo zmogljivosti, namenjene bolnišničnemu zdravljenju. Predlog zakona predvideva tudi opravljanje dolgotrajne oskrbe na domu, v instituciji ali s prejemanjem denarnega prejemka. Poseben način izvajanja dolgotrajne oskrbe pa je oskrbovalec družinskega člana v kombinaciji z delnim institucionalnim oskrbovanjem, ki pa velja za upravičence iz četrte in pete kategorije upravičenosti do dolgotrajne oskrbe. V 14. členu predlog zakona predvideva naslednje sklope storitev dolgotrajne oskrbe, in sicer, pomoč pri osnovnih dnevnih opravilih, pomoč pri podpornih dnevnih opravilih, zdravstvena nega, vezana na osnovna dnevna opravila, storitve za krepitev in ohranjanje samostojnosti in storitve e-oskrbe. Ta zakon je prvi, ki opredeli pojem dolgotrajne oskrbe celostno in zagotavlja prav to, dolgotrajno oskrbo za vse ljudi, ki jo potrebujejo. Zakon zagotavlja vsem starostnikom in vsem, ki bomo to postali, čim bolj varno in čim bolj brezskrbno preživljanje premoženja v starosti oziroma jeseni življenja. S sprejetjem tega zakona bomo vsem Slovencem in Slovenkam omogočili zavedanje, da v starosti ne bodo ostali sami in brez zdravstvene oskrbe ter pomoči, ampak bomo mi, kot družba, poskrbeli zanje ter jim s tem vrnili za ves trud, ki so ga vlagali v našo državo, družbo in ekonomijo. Gre za sistemski zakon, v katerem bomo poskrbeli, da bo vsak starostnik svoja zadnja leta preživel brez nepotrebnih stisk in pomanjkanja. S sprejetjem tega zakona bomo tudi dokazali, da smo družba, ki je zrela za odgovorno socialno politiko in da smo družba, ki ceni osnovno celico, na kateri se gradi ljudstvo in to je družina, katera steber so ravno tisti, ki to oskrbo še kako potrebujejo. To so naši starši, naši stari starši in danes bom ta zakon podprla, za njih, za vas in tudi zase. Hvala."
5,ParlaMint-SI_2016-07-14-SDZ7-Redna-21.u120,SDS,0.74951171875,2016-07-14,0.14788512885570526,"Spoštovani podpredsednik, državna sekretarka, spoštovani kolegice in kolegi! Pred nami je že drugič Predlog zakona o spremembah in dopolnitvah Zakona o prispevkih za socialno varnost, ki ga je predlagala Poslanska skupina Nove Slovenije. Glavni cilji načela tega zakona so razdeljeni v tri glavne skupine, in sicer znižati obremenitev bruto plač s prispevki za socialno varnost; doseči odpiranje večjega števila zdravih delovnih mest in izboljšati gmotni položaj prejemnikov minimalne plače ter prejemnikov plač v višini štirih minimalnih plač. V Slovenski demokratski stranki se strinjamo z večino rešitev, ki so predlagane v tem zakonu. Ta zakon pozdravljamo tudi zato, ker v tem mandatu s strani vlade Mira Cerarja prihajajo zakoni in dopolnitve zakonov, ki dodatno finančno, administrativno in birokratsko obremenjujejo predvsem gospodarstvo in državljanke ter državljane Republike Slovenije. Tak izrazit ukrep je bila recimo uvedba davčnih blagajn, ki je totalno, lahko rečemo, iznakazila ter uničila številne male proizvajalce vrtnin, tudi na podeželju. To je tipičen primer močnih obremenitev, predvsem administrativnih ovir. Pri tem predlogu zakona pa lahko vidimo, da gre v smeri, kjer se dodatno ne obremenjuje gospodarstva. Seveda se pa razbremenjujejo predvsem neto prihodki, ki jih bodo dobili vsi zaposleni v Sloveniji ne glede na to, ali so zaposleni v gospodarstvu, ali so zaposleni v javni upravi. Danes se preštevamo, kdo je resnično za delavca in kdo ni za delavca. Kdo je resnično tisti, ki bi s svojimi zakonskimi rešitvami dal nekaj več v žep delavcev in delavk v gospodarstvu ali tudi v javni upravi. Dejstvo je, da Slovenija nima poslovnega okolja, ki bi bilo naravnano v pozitivno smer. Mnenje vlade, da so davčne obremenitve v povprečju teh obremenitev v Evropski uniji, je zavajajoče. Povprečje je povprečje; ko pa pridemo v realno življenje, pa vidimo, da so predvsem davčne in administrativne obremenitve v Sloveniji tiste, ki odganjajo tuje investitorje ter silijo državljanke in državljane Republike Slovenije, da se čedalje bolj množično selijo v tujino. Če bomo dodatno razbremenili delodajalce in delojemalce, lahko pričakujemo potem na drugi strani večje prihodke v proračun. Vlada niti z eno analizo ni ocenila, koliko dodatnih prihodkov bi te davčne razbremenitve prinesle v proračun, koliko več delovnih mest bi pridobili, koliko manj najbolj produktivnih državljanov Republike Slovenije bi se iz te države, spoštovani kolegice in kolegi, izselilo; in koliko več domačih in tujih investicij bi dobili. V Slovenski demokratski stranki smo prepričani, da je takšen predlog zakona nujen za Slovenijo. Nujno je, da začne Vlada in Državni zbor sprejemati zakone, ki bodo razbremenjevali gospodarstvo ter državljanke in državljane Republike Slovenije, in da je dovolj zakonov v tem državnemu zboru, ki so bili sprejeti ali se pripravljajo k sprejetju, ki dejansko samo dodatno obremenjujejo. Dejstvo je, da slovenski delavec dela približno do konca meseca julija samo za državo, spoštovani kolegice in kolegi. Potem pa pride tistih štiri, pet mesecev, ko dejansko delaš za svoj žep. Predlagam, da vsak delavec ob koncu meseca pogleda svojo plačilno listo, kjer je jasno razvidno, koliko prispevkov in davkov plačuje državi ter za zdravstvo in pokojnino. Kot veste, smo tudi v Slovenski demokratski stranki že pred dobrim mesecem nazaj predlagali zakon, imeli smo razprave, predvsem razprave na omenjeno temo, koliko prispevkov plačujemo in kaj od države preko njenih institucij dobimo nazaj. In stanje na tem področju je porazno. V Sloveniji je tipičen primer, kjer država pobere vse preko svojih institucij, ki delajo neracionalno, nerentabilno, ta denar porabi in nekako miloščino da potem delavcu nazaj. Zaradi tega, spoštovani kolegice in kolegi, imate čakalne vrste v zdravstvu. Zaradi tega. Zaradi tega se nam številni mladi odseljujejo v tujino, zaradi tega obrtniki večinoma na mejnih območjih, od koder tudi sam izhajam, selijo svoje obrtne obrate preko meje. Zaradi tega se število ljudi, ki so v srednjem življenjskem obdobju, seli v Avstrijo, ker vedo, da si bodo v petnajstih letih preko prispevkov zagarantirali neko dostojno penzijo, ker tam se ta denar dobi prej nazaj in je bolj racionalno porabljen. Zato lahko rečemo, da bomo v Slovenski demokratski stranki ta predlog, ki so ga predlagali kolegi iz Nove Slovenije, ponovno podprli oziroma bomo glasovali proti sklepu, da predlog zakona ni primeren za nadaljnjo obravnavo. Takšen zakon je potreben, je nujno potreben, je predvsem tehtnica za vse tiste, ki dnevno govorite v slovenskih medijih, da imate skrb za delavce in delavke te države. Danes vam mi dokazujemo, da nismo neoliberalci, da smo naklonjeni delavcem in delavkam in da samo njim v žep mora priti več. To je mnenje Slovenske demokratske stranke in še enkrat ponavljam, zakon bomo podprli. Hvala lepa."
5,ParlaMint-SI_2020-01-27-SDZ8-Redna-15.u68,SDS,-0.99755859375,2020-01-27,0.1183990091085434,"Spoštovani predsednik Državnega zbora, jaz mislim, da moramo opraviti razpravo, da ljudje v Sloveniji vidijo, da gre za kategorijo upokojencev, ki si je ves čas prizadevala, da bi plačevala, ampak bivši režim v nekaj obdobjih, lahko rečem, da skoraj več kot 20 let sploh ni dopuščal, da si plačujejo prispevke. To pa prav zaradi tega, da diskriminira slovenskega kmeta, da ga uniči do konca. Ko pa je že nastopila kriza bivšega socialističnega sistema, so jim deloma opravičevali in so si lahko plačevali prispevke z omejenimi pravicami. Ampak morate se zavedati, da marsikateri kmet je plačal približno enako število, govorim o prejšnji državi, če bi povedal v denarju, kot nek delavec, imel pa je iz tega samo polovico pravic. Kot veste, je šla ta diskriminacija tako daleč, da je kmet, ki je prišel do zdravnika, imel celo zeleno zdravstveno knjižico, za razliko od vseh tistih ostalih, ki smo imeli, mislim da, zdravstveno knjižico oranžne barve. Šlo je za diskriminacijo in nova država je leta 1991 to celo ugotovila. Zaradi tega je v sistemu poprave krivic uvedla državne pokojnine, ker se je tega zavedala. Vlada pod vodstvom SD, minister je bil takrat Svetlik, je državne pokojnine ukinila in rekla, da ti dobijo neke socialne transfere v okviru tega. V okviru socialnih transferjev pa se je usedla na številne kmetije. Imamo družinske kmetije, imamo celo vrsto kmetij, ki so preživele ne nazadnje tudi socializem in danes umirajo na obroke. Zakaj je tako pomembno, ministrica? Oba se zavedava, da v kmetijstvu prihaja do številnih tehnoloških sprememb, oba se zavedava, imava skupni cilj, bi lahko rekel, tudi generacijske prenove slovenskega kmetijstva. Ne moremo govoriti o digitalizaciji, če ne uvedemo nove strukture slovenskih kmetov in kmetic. poglejte, Če želijo ti stopiti v kmetijstvo, če želi kmet postati nek ambiciozen cilj mladih ljudi ali pa nek ambiciozen poklic, kakšne posnemovalce imamo danes, če vidijo, da kategorije ljudi, ki so se 40, 50 let ukvarjali z kmetijstvom, danes dobesedno umirajo na obroke? Zaradi tega predlagam, da opravimo eno temeljito razpravo brez nekih velikih ideoloških tem. Jaz mislim, da vsaj tem 2 tisoč ljudem v Sloveniji, ki danes dobesedno umirajo na obroke, zagotovimo povečanje teh pokojnin morda na višino minimalne pokojnine. Gre za relativno izredno majhen znesek, bi pa morda ta znesek, ministrica, vplival na neke poglede na kmetijstvo, da ta država vidi kmetijstvo v neki drugi luči in da nismo, kot bi rekli Američani, v tem boju, če lahko govorim v narekovajih, pozabili na vse te ljudi, ki so slovenskemu kmetijstvu dali ogromno. Lahko bi rekel, da so mu posvetili celo svoje življenje. In to je tudi njihov način življenja. Naj bo ta pravica zagotovljena. Najlepša hvala."
5,ParlaMint-SI_2019-10-17-SDZ8-Izredna-27.u56,SDS,-1.0,2019-10-17,0.05540669336915016,"Jaz bom rekla, da že ves čas glede na razprave kolegov in tudi predstavnikov Vlade očitno poslušam, da ta sredstva niso porabljena. Nobeden ni rekel, da so porabljena, so pa namenjena za porabo. In če imate namenjena za porabo, jaz predvidevam, da jih boste tudi porabili. Ker če jih ne boste porabili, ste pa državljane oškodovali za ta sredstva v okviru evropskih kohezijskih sredstev, da bi se investirala v kakšne bolj potrebne oblike ali institucij ali karkoli drugega. Tako da tu gre za sprenevedanje, da še ni bilo porabljeno. Sredstva očitno nameravate porabiti. In tukaj vas Računsko sodišče opozarja na smotrnost te namenske porabe, glede na to, kaj ste do sedaj vložili v ureditev dolgotrajne oskrbe kot takšne in zakaj namenite porabljati teh 74,5 milijona evrov. Glede skupnostnih oblik, za katere se je očitno država odločila, da jih bo pospešeno izvajala v nasprotju z institucionalnim varstvom, čeprav potrebe izkazujejo drugače. Verjetno se s sekretarjem z Ministrstva za delo nisva čisto točno razumela. Jaz sem povedala, da ga ne sprašujem glede skupnostnih oblik samo v okviru izvedbe teh projektov, jaz sem razumela, da v okviru vsebin operativnih programov, glede na trenutno finančno perspektivo, slednje ni možno. Zakaj ni možno? Pač nismo bili toliko spretni in se nismo izpogajali takrat, ko se je bilo potrebno za vsebine pogajati v Bruslju. Dejstvo je, da Računsko sodišče tudi sicer opozarja Ministrstvo za delo, da te skupnostne oblike glede na to, kakšno demografsko strukturo prebivalstva imamo, niso prava rešitev in da bi bilo potrebno več sredstev nameniti za institucionalno varstvo, torej za domove za starostnike. Pa kljub vsemu država temu ne sledi. Tudi v prihodnjih dveh letih imate v proračunu namenjenih za leto 2020 5 milijonov, za 2021 5 milijonov. Pomeni, da država spet ne bo zgradila niti enega javnega doma za starejše, tako kot že več kot deset let oziroma natančno 12 let ne. Potrebe so pa vsak dan večje. Trenutno imamo že dobrih 11 tisoč aktualnih prošenj za zasedbo kapacitet v domovih za starejše. Država se je očitno odločila, da tega problema ne bo reševala in da se bo usmerila v skupnostne oblike. Zakaj je temu tako? Odgovora ni bilo. Pa vendarle vam mogoče lahko povem jaz, kakšen je odgovor. Domov starostnikov ne boste gradili. Skupnostne oblike, ki pa ste jih do zdaj izvajali, je pa ena in edina oblika, in to je oskrba na domu. Ker pa država ni zagotavljala sredstev, ampak je slednje finančno breme prelevila na občine, lokalne skupnosti, ki so dolžne po zakonu kriti najmanj 50 % te oskrbnostne oblike, lahko rečemo, da se je država na tak način elegantno izognila, da ji ni bilo treba pokrivati finančnih sredstev za tovrstne storitve. Predvidevam, da je to tista računica, zakaj ste se odločili, da boste peljali rešitev v obliki skupnostnih oblik, ne pa v obliki, da se razširijo, dogradijo, na novo zgradijo domovi za starostnike, ki pa so resnično nujno potrebni. In glede na to, bilo je povedano, da se število starejših nad 80 let dviguje, da imamo tudi visoko stopnjo demence v naši državi, to so vse takšne oblike ali bolezni ali starosti, da, po domače povedano, zagotovo te skupnostne oblike ne bodo rešile teh problemov in se bo dejansko treba usmerit v institucionalne oblike, ki zagotavljajo neko celovito oskrbo štiriindvajseturno nego, oskrbo posamezne osebe. Glede vsebin pilotnih projektov in teh analiz in študij v okviru 74 milijonov, ki jih imate v predvidevanjih, seveda konkretnih odgovorov ni bilo, saj je glede te namenske porabe 21,5 milijona, ki jih imate predvidene za gradnjo ali obnovo enot, še enkrat potrditev, da očitno trenutno ne veste, koliko postelj ali koliko tistih, ki so pomoči potrebni, boste z takšnim denarjem dejansko rešili. Če dam eno primerjavo, recimo, da nek soliden dom za upokojence stane osem, devet milijonov evrov, vi imate namenjenih torej 21,5 milijona v okviru tega pilotnega projekta, pa mi trenutno ne znate odgovorit niti na osnovno vprašanje, kaj boste s tem, koliko upravičencev boste s tem rešili. Za drugi projekt Oblikovanje projektne enote v okviru ministrstva imate znova namenjen milijon za oblikovanje nove enote za oblikovanje strateških rešitev za zakonodajne spremembe. Glejte, bil je prenos za zakonske spremembe pristojnosti narejen na Ministrstvu za zdravje, še enkrat, tam imate zagotovljene kadre, vzpostavljen direktorat na novo z 12 zaposlenimi, po drugi strani pa lahko beremo, kako boste spet znova milijon zapravili na oblikovanju nekih novih enot z zaposlovanjem za pripravo nekih sistemskih rešitev. Skratka ponovno očitno potrjeno, da tako, kot je že ugotovilo Računsko sodišče, za teh 74,5 milijonov evra, torej za projekte brez vsebine, brez ciljev, za projekte ki nujno potrebnih problemov, ki jih imamo na področju dolgotrajne oskrbe, s tem ne boste rešili. Hvala lepa."
5,ParlaMint-SI_2019-10-17-SDZ8-Izredna-27.u140,SDS,-1.0,2019-10-17,0.013099828734993935,"Hvala za besedo. Le dve minuti imam. Dolgotrajna oskrba. Težka problematika, voda nam teče v grlo, to vsi vemo, čutimo. Treba se je zavedati, da imamo problem že od nekdaj, kmalu po drugi svetovni vojni smo to področje popolnoma zanemarili. Nafilali smo gradove, v katerih se tako radi nekateri sprehajamo, namesto da bi delali prave sodobne domove, tako kot v tujini, primer sta Avstrija, Italija, in bi bilo tudi pri nas vse drugače. 74 milijonov evrov, predvidenih za neke študije in raziskave, nam je namenila Evropa, dobra Evropa, glede na to, da je 5 milijard evrov izginilo v bančni luknji, še danes odhajajo milijoni bog ve kam, dajemo za vse živo, samo za tisto ne, kar bi morali. Penzije so nizke, plače so nizke. V Litiji smo delali dom za starejše sami. Lokalna skupnost ga je financirala, država ni priskočila na pomoč, 12 milijonov evrov je stal. Prosili smo na vse mile viže, pa država ni hotela slišati, tako da smo morali sami poskrbeti za dom za starejše občane in za varstveno delovni center. Čakalne vrste imamo v domovih za starejše, v zdravstvenih domovih, v bolnicah, pred centri za socialno delo, pred državnimi mejami, včasih, v tistem opevanem sistemu, smo jih imeli pa še na črpalkah in v trgovinah. Tako da jaz mislim, da je zadnji čas, da se streznimo in da začnemo normalno razmišljati in da vsi tisti, ki so vas polna usta tega, zakaj še ni, začnete delati, da bo. Vemo, da je bil problem prejšnji sistem, zdaj imamo drugega, denar je, dajmo z njim delati racionalno in se dajmo posvetiti tudi starejši populaciji. Tudi mi se staramo, slej ko prej bomo tudi mi na vrsti, da bomo morali iti v takšne domove. In če ne bomo res nečesa resnega takoj naredili in podprli danes tega našega predloga, o katerem smo cel dan razpravljali, potem nismo naredili popolnoma nič. Hvala lepa."
5,ParlaMint-SI_2019-10-25-SDZ8-Redna-12.u70,SD,0.63232421875,2019-10-25,0.11055677384138107,"Hvala, podpredsednica. Spoštovani predstavniki Vlade, lep pozdrav tudi vsem sedmim, osmim kolegicam in kolegom, ki ste trenutno še v Državnem zboru! Naj uvodoma povem, da Socialni demokrati pozdravljamo predloge, ki jih je pripravilo ministrstvo glede sprememb in dopolnitev ZPIZ. To so nujno potrebne spremembe, za katere menimo, da so le eden od korakov k dolgoročnejšim ukrepom, ki bodo generaciji upokojencev zagotovile bolj prijazno starost, kot jo imajo danes. Vse dosedanje spremembe ZPIZ zakonodaje so bile v glavnem v večjem delu namenjene skrbi za vzdržnost pokojninske blagajne, ne pa skrbi in odgovoru na vprašanje, ali lahko upokojenci s prejemki, ki so jim bili odmerjeni, tudi dostojno preživijo. Splošna ocena je, da so bili ukrepi pravi in da so v večji meri stabilizirali pokojninsko blagajno. Seveda naj ob tem omenim, da še vedno za izplačilo pokojnin namenjamo preko milijardo evrov tudi iz državnega proračuna. Če pa te ukrepe pogledamo z upokojenske strani, pa lahko ugotovimo, da smo v teh letih ustvarili armado sistemskih revežev, katerih pokojnina ne zadošča za pokritje vseh nujnih življenjskih stroškov. Drugo dejstvo, ki si ga je treba priznati, je, da se Slovenija stara. Prebivalci Slovenije se staramo, to se sicer ne dogaja samo pri nas, ampak po celem svetu. Povprečna starost se je v slabih treh desetletjih od časa osamosvojitve do danes zvišala s 35,9 na 43,4 leta, prav tako se je za okoli 8 let zvišala tudi življenjska doba. Današnji predlog zakona prinaša izenačitev odmernega odstotka tako za moške kot za ženske na 63,5 odstotka, za moške sicer v šestletnem prehodnem obdobju. To prinaša višje pokojnine in višjo socialno varnost za upokojence, vendar samo za tiste, ki se bodo upokojili po 1. 1. 2020. Novost v tem predlogu zakona je dodatni odmerni odstotek zaradi skrbi za otroke v višini 1,36 odstotka, ki je primarno določen za osebe, ki so skrbele za otroka v prvem letu njegove starosti. Ker so to večinoma ženske, gre za ukrep, ki bo pripomogel k dejanski enakosti žensk, ki izvira predvsem iz njihove večje angažiranosti pri skrbi za otroke in družino. Posebna pozornost pa je namenjena zvišanju najnižje starostne vdovske, invalidske in družinske pokojnine ter nadomestil iz invalidskega zavarovanja, in sicer z določitvijo novega odstotka, po katerem se odmeri najnižja pokojnina, ter z zvišanjem osnov za odmero pravice do vdovske oziroma družinske pokojnine ter nadomestil iz invalidskega zavarovanja. Odmerni odstotek se bo v primeru, da je invalidnost posledica poškodbe pri delu ali poklicne bolezni, zvišal na 63,5 odstotka pokojninske osnove, v primeru poškodbe ali bolezni izven dela pred dopolnitvijo 65 let pa na 41 odstotka pokojninske osnove. Po novem bo zaposleni, ki je izpolnil pogoj za starostno upokojitev in ostal zaposlen, prejemal 40 odstotkov pokojnine in ne več 20 odstotkov, prejemanje pa bo omejeno na največ tri leta, po poteku tega obdobja pa spet 20 odstotkov. Delodajalci bi si sicer želeli imeti v rokah izbiro, komu po izpolnitvi pogojev za upokojitev podaljšati pogodbo in komu ne. Predvidevajo se tudi višje omejitve ur pri občasnem in začasnem delu upokojencev. Seveda bodo mnogi rekli, da so te spremembe premalo. Res so premalo, še zdaleč od tega, da bi bil ta predlog zakona popoln. Vsi se verjetno danes tu zavedamo, da bomo morali narediti še veliko več. Sindikat upokojencev in civilna iniciativa Za upokojence gre se zavzemata za izboljšanje položaja upokojencev. V svojih zahtevah predlagata še kar nekaj ukrepov, ki bi bili potrebni in pravični. Treba je prisluhniti tudi njim in poiskati skupne rešitve. Marsikomu se zdi nepravičen tudi dokup pokojninske dobe, ki se všteva v pokojninsko dobo z dokupom in omogoča predčasno upokojitev pri pogojih 60-40 samo z malusi oziroma odbitki. Tu smo že večkrat povprašali ministrstvo, ali razmišlja o poenotenju vseh dob, kot je predvideno v sprejetih izhodiščih za reformo pokojninskega sistema, s katerimi so se strinjali tudi socialni partnerji. Če ta predlog zakona izpeljemo čez zakonsko proceduro, bodo upokojenci, ki se bodo upokojili po 1. 1. 2020, dobili višje pokojnine. Vendar se upokojenci tudi upravičeno sprašujejo, kaj pa tisti, ki so se upokojili pred tem datumom. Ti bodo ne glede na to, da so delali enako dolgo, plačevali enako prispevkov v pokojninsko blagajno, v slabšem položaju. Se vam to, spoštovane kolegice in kolegi, zdi korektno oziroma pravično? Pa vendar je ta predlog, ki ga imamo danes pred seboj, usklajen na Ekonomsko-socialnem svetu, podprli so ga tako sindikati kot delodajalci. Podpira ga tudi Zavod za pokojninsko in invalidsko zavarovanje. Zato bomo Socialni demokrati predlog tega zakona podprli kot primernega za nadaljnjo obravnavo. Vendar tudi če danes to podpremo, se moramo vsi zavedati, da bo za dolgoročno vzdržnost našega pokojninskega sistema treba narediti še več. Zaradi že prej omenjenega staranja prebivalstva in posledično zmanjševanja delovno aktivnega prebivalstva, zaradi vse slabšega razmerja med vplačevalci in prejemniki pokojnin. Zaskrbljujoč je podatek, da bo ob predpostavki enakega selitvenega prirasta od leta 2060 delovno aktivnih manj kot polovica vseh prebivalcev Slovenije. Zato bodo nujno potrebne prilagoditve na trgu dela. Treba bo vlagati v vseživljenjsko učenje, prilagoditi delavna mesta starejšim, jih izobraževati, omogočiti, da se bodo lahko mladi ljudje prej zaposlili. Poskrbeti, da nam mladi visoko sposobni kadri ne bodo odhajali v tujino po boljše življenje, treba bo poskrbeti tudi za zdravje vse generacije, omogočiti dostop do zdravstvenih storitev in tudi urediti sistem dolgotrajne oskrbe. Prioriteta mora vsekakor biti dolgoročna vzdržnost pokojninskega sistema. Potrebujemo tak sistem, ki bo stabilen in zaupanja vreden, da bodo tudi mladi ljudje, ki se zaposlujejo pri 30 letih, verjeli vanj. Treba je tudi razviti dodatne oblike zavarovanj, ki bodo lahko nadomestile izpad dohodka po upokojitvi, a ne na račun prvega medgeneracijskega stebra. Naj na koncu, spoštovane kolegice in kolegi, izpostavim še pomembnost spoštljivega odnosa in posluha do starejše generacije. Le z dobrim medgeneracijskim sodelovanjem, spoštovanjem in razumevanjem starejših ljudi ter medsebojno pomočjo bomo vsi v tej družbi lahko zaživeli bolj kvalitetno življenje. Ne nazadnje, spoštovani kolegice in kolegi, vsi bomo enkrat starejši, vsi bomo enkrat upokojenci."
5,ParlaMint-SI_2014-12-16-SDZ7-Redna-03.u34,SD,0.6005859375,2014-12-16,0.11160255968570709,"Hvala, predsednik. Spoštovana ministrica, dragi kolegi! Pred nami je novela Zakona o uravnoteženju javnih financ, s katero po večkratnih poskusih delno urejamo študentsko delo. Čeprav bi želeli, da se le-to končno uredi na sistemski ravni, tako kot so danes tudi kolegi že ugotavljali, smo z rešitvijo zadovoljni, ker menimo, da gre vseeno korak v pravo smer in korak naprej. Možnost dela za študente in dijake pomeni izboljšanje življenjskega standarda, večjo samostojno in tudi pridobivanje izkušenj ter kompetenc; s tem pa tudi vstop v socialno delovno omrežje, ki jim bo omogočilo poznejšo zaposlitev. Študentsko delo mladim omogoča pridobivanje delovnih izkušenj, stik s trgom dela in možnost dodatnega zaslužka. Žal pa predstavlja v teh kriznih časih tudi socialni korektiv. Podatki kažejo, da se obseg študentskega dela iz leta v leto povečuje v obsegu opravljenih ur ter tudi v obsegu dohodkov iz tega naslova. Študentje so močna konkurenca trgu dela, saj njihovo povprečno plačilo za podjetja predstavlja nižje stroške kot povprečno plačani delavci. Poleg stroškovne konkurenčnosti pa je razlog odločitve delodajalca o zaposlitvi študenta tudi večja fleksibilnost pri zaposlovanju. Pri tem pa ne smemo pozabiti, da je navidezno študirajoča mladina ujeta v spiralo negotovih priložnostnih del in zato dolgoročno bistveno bolj izpostavljena marginalizaciji na trgu dela. Podaljševaje izobraževanja mladih podaljšuje tudi odvisnost od staršev in ruši sistem vsem dostopnega visokošolskega izobraževanja, saj zaradi fiktivnih vpisov država namenja iz proračuna tudi več sredstev, kot bi jih bilo sicer treba. Pri tem pa študentsko delo ne omogoča socialne varnosti in ga ni mogoče uveljaviti niti kot delovne izkušnje niti kot pokojninsko dobo. In to spreminjamo z novelo tega zakona. S predlogom, ki je danes na mizi, obstoječi institut študentskega dela prilagajamo na način, da bo študentom zagotavljal višjo stopnjo socialne in ekonomske varnosti, trgu dela pa ne bo povzročal anomalij, ki smo jim bili priče do danes. Osnovni mehanizmi študentskega dela se s predlogom zakona ne spreminjajo. Študentsko delo bo tudi v prihodnje potekalo preko organizacij, tako imenovanih študentskih servisov, na podlagi napotnice pretežno v elektronski obliki, kot je bilo danes že povedano, in brez dodatnih administrativnih bremen, ki bi kakorkoli zavirala ta proces. Po vzoru minimalne plače se določa minimalno urno postavko v višini 4,5 evre bruto. Začasno in občasno delo dijakov in študentov pa bo po novem vključeno v pokojninsko in invalidsko zavarovanje ter tudi v zdravstveno zavarovanje. Moram reči, da je bilo na tem področju danes povedanih kar nekaj neresnic, upam, da bo priložnost, da bo o tem tudi ministrica lahko kaj več povedala. Naj omenim samo eno, da štipendije ne bodo na noben način posegale v proračun oziroma se jih bo prav iz tega na nek način financiralo, da ne bomo posegali v uravnoteženje le-tega. Kljub vključitvi prispevkov za pokojninsko in invalidsko zavarovanje, prispevkov za zdravstveno zavarovanje in sorazmernemu zvišanju stroškov začasnega ter občasnega dela dijakov in študentov je treba poudariti, da bo začasno in občasno delo dijakov tudi v prihodnje ostalo ena najcenejših oblik na trgu dela. Socialni demokrati bomo zaradi teh in drugih razlogov predlagani zakon tudi podprli. Hvala lepa."
5,ParlaMint-SI_2010-05-20-SDZ5-Redna-17.u34,SD,0.599609375,2010-05-20,0.12926335632801056,"Hvala za besedo, gospod podpredsednik. Lep pozdrav vsem, ki smo v tej dvorani. Zakon o spremembah in dopolnitvah Zakona o dohodnini bo Poslanska skupina Socialnih demokratov podprla. Glede na stanje na trgu dela, ki je posledica finančne in gospodarske krize, stanja gospodarstva, potrebno spodbud na področju pospeševanja razvoja in gospodarske rasti in potrebnih socialnih reform z vidika dolgoročne vzdržnosti določenih sistemov, kot so pokojninski, zdravstveni in še kaj, se je izkazalo za potrebno sprejeti ustrezne ukrepe tudi na davčnem področju kot podporne ukrepe politikam na navedenih področjih. Namreč, Vlada je sprejela kar nekaj ukrepov na določenih politikah tako zaposlovanja kot raziskav in še kje. Ali lahko?"
5,ParlaMint-SI_2020-10-23-SDZ8-Redna-21.u92,SD,-0.96142578125,2020-10-23,0.9915010929107666,"Predsednik, hvala lepa. Državni sekretar, dober dan! Kolegice in kolegi, dober dan! Najprej, čeprav sem navajen, malo me vendarle moti benevolentnost tudi do tega zakona, tudi do tega koncepta, ki smo ga pač mi dali v Državni zbor. Zavedam se situacije covida, zdravstvene situacije, pa vendarle [[…]]Vsi ugotavljamo, da je v naši državi demografija en velik problem, da pokojninska blagajna že zdaj ne zdrži vseh naporov, ki jih pač mora dati v izplačevanje pokojnin, in vsi ugotavljamo in vse projekcije kažejo, da bo čez 20 let oziroma čez 30 let zadeva še bistveno bistveno slabša. Tu je verjetno skupna odločitev vseh, bom rekel in makroekonomistov in političnih strank in upokojencev in mladih. To se mi zdi ključno in tukaj smo, po mojem, vsi skupaj usklajeni. Tudi ne bom polemiziral s predhodniki in z njihovimi teorijami, zakaj smo mi to vložili, kakšen je naš namen in tako naprej, problem je, da v politiki, če se dva koncepta, bom rekel, ne srečata, ju je težko uskladiti. Ju je težko uskladiti. In tudi ne bom razpravljal o tem, katera vlada je bila daljša pa katera politična stranka je bila več na oblasti, ker tudi te številke in ti meseci ne držijo. Problem je, da je naš koncept od tega, kar sem videl, da je zdaj Vlada sprejela, resnično drugačen. Resnično drugačen, in kljub temu da se bomo v Poslanski skupini Socialnih demokratov trudili, da tudi projekt, ki ga ima Vlada, izboljšamo z amandmaji, če se bo le dalo, me je strah, da se koncepti ne bodo pokrili. Slovenija ima eno veliko težavo, to, da nima nafte kot nekatere druge države, da nima nobenih rud, s katerimi bi lahko financirali takšne in drugačne zadeve, edino, kar ima Slovenija, ima ljudi. Ljudi, ki plačujejo že vrsto vrsto let davke, ki ustvarjajo, v bistvu ustvarjajo in plačujejo davke v eno vrečo. In mi imamo samo eno vrečo, dragi moji. Eno vrečo za to, da si vse to, kar si, bom rekel, politika, kar si ljudje zaželijo, kar mislijo, da morajo dobiti, iz te vreče jemljemo ven. In ta vreča ni takšna vreča, da je denarja v njej v nedogled – ga ni. Zato je treba nekatere stvari vendarle za naprej predvideti, se organizirati, začeti varčevati in biti na nek način solidaren. Jaz mislim, da ta naša zgodba oziroma ta naš zakon odgovarja na to vprašanje. Mi imamo en problem. Pokojninski sistem je solidaren – hvala bogu, da je takšen, in upam, da bo takšen tudi ostal, ker to je ključno. In kar je najbolj pomembno, v pokojninskem sistemu morajo tudi mlade generacije in tudi zdajšnji upokojenci imeti občutek, da je ta zadeva trdna in da bo ta zadeva dajala kruh še naslednjim generacijam oziroma pokojnine. Če bomo izgubili upanje, da je ta pokojninski sistem dober, potem tudi vplačil ne bo in potem se nam lahko res naredi na nek način kaos. Vsi mi vemo, da smo naredili v preteklosti veliko napak v pokojninskem sistemu, da so šli nekateri ljudje premladi v pokoj, da smo jih v začetku 90. let – saj veste, kaj se je naredilo, ko smo šli v svojo državo, smo ljudi med 40. in 45. letom pa do 50. leta spravljali v pokoj, in ti so še danes relativno mladi, pa pokojnino pobirajo že 20, 30 let. Hvala bogu, da zdravstveni sistem laufa, da dlje živimo, in to so vse rezultati, zakaj moramo mi poleg tega, kar poberemo v pokojninsko blagajno, dati še vsako leto milijardo sredstev iz proračuna. Vsako leto. Tako da to so problemi. Ja, lahko, da se bomo pogovarjali, kot je rekel gospod Jožef Horvat, da je treba pokojninski zakon spremeniti. Ampak vi veste, kako je to težko. Ko smo ga mi, Socialni demokrati, spreminjali v dobri veri, smo dobili referendum. Ko ga je vlada Janeza Janše spremenila in je bil zelo podoben ali pa isti kot naš, samo z enim členom razlike, smo ga mi kot državotvorna stranka podprli, ker se zavedamo problema. Številke so pa absolutno krute, kar se tega tiče. Razlika med našim konceptom, jaz ne bom rekel manevrom, kot nekateri pravijo, in konceptom, ki smo ga videli, ki ga je pripravila Vlada, je velika. Prvo kot prvo, vse premoženje, ki ga mi mislimo dati v demografski sklad, ostane v lasti države, kar je za moje pojme kot državljana zelo pomembno. Vaša razlika je ta, da vse premoženje, ki ga želite v demografskem skladu imeti, daste v bistvu v tako imenovani demografski sklad in se odpoveste lastništvu in bo s tem lastništvom upravljala uprava in nadziral ga bo pač nadzorni svet. To je za moje pojme velika razlika. In ko nam očitate ali pa hočete očitati, da se bomo politično potem ukvarjali s tem – upravljavec bo ostal SDH, kar se nas tiče, in država se ne bo ukvarjala z raznimi upravami v nadzornem svetu, ampak SDH in upravljavec bosta pač upravljala s tem premoženjem. Ključno je, da dobimo denar v to malho. Ključno je, da dobimo denar, ne pa stene, ne vem kaj, ampak denar, denar iz dividend, denar iz trošarin, 2 % iz trošarin želimo imeti. Potem je SAB predlagal iz vodnega vira, mi predlagamo še edino bogastvo, ki ga imamo v Sloveniji, les, in da 20 let, dragi moji, akumuliramo ta sredstva, da ga bo čim več. Da ga bo čim več in da ga bomo lahko takrat, čez 20 let, na nek način vlili zraven državnega proračuna v to, da bomo lahko pokojnine izplačevali. Pa še takrat bo premalo denarja. Absolutno se jaz tega zavedam, absolutno bo premalo denarja. Ne znam si pa predstavljati – ker meni matematika približno gre – ne znam si predstavljati, da bomo v sistemu, ki ste ga pač vi predlagali, ki je seveda čisto za diskutabel, da bomo poskusili akumulirati denar, da bomo gradili, ne vem, kaj vse, kar bi morala tako ali tako država graditi, da se razumemo, in potem tega denarja ne bo. In potem se res vprašam, ali to sploh potrebujemo ali ne. Tukaj je razlika, zaradi katere mislimo, da je naš predlog mogoče boljši. Zakaj se ni v vseh teh letih uskladil? Jaz bom iskreno povedal. Nekaj so bili koncepti, potem se je velikokrat – saj gospod je bil zraven – kregalo, kaj bomo v ta sklad dali, katero firmo pa tako naprej. Jaz ne bom o nobeni politični stranki govoril, katera je bila za to, katera je bila za drugače, potem smo se pa kregali o nekih nadzornih svetih in kdo bo v nadzornem svetu in tako naprej. Zato je bilo nam seveda zdaj lažje – ker smo se uskladili s Stranko Alenke Bratušek, s katero imamo podoben pogled, približno vemo, kaj točno je problem, in nam se ni bilo treba z nobenim usklajevati. Jaz sem na koncu koncev vesel, da se je Vlada uskladila z vsemi temi partnerji, samo jaz mislim, da ta zgodba ne bo pila vode, da na koncu ne bo matematike. To je za moje pojme problem. To je moj problem – da na koncu ne bo prave matematike, kako bomo lahko akumulirali toliko denarja, da bomo čez 20 let čim več denarja vlili zraven proračunskih sredstev, da si bomo lahko izplačevali pokojnine. Ker jaz vem, da so zdajšnji upokojenci zaskrbljeni, samo dajmo se vprašati, kaj pa tisti, ki bodo šli v pokoj čez 10 let, kaj pa tisti, ki šele danes gredo na trg dela. Ja njim moramo upanje dati! Ker če bomo njih izgubili, potem bo seveda država nekaj časa še lahko plačevala, čez 15 let pa pač ne bo mogla več plačevati. In vi veste, kaj se naredi, ko sprejmemo kakršnokoli pokojninsko reformo – vsi začnejo bežati v pokoj. Mi ne smemo delati iz tega nekih velikih zgodb. Naš solidarnostni pokojninski sistem je super, seveda, vsi mi bi želeli, da bi imeli ljudje večje pokojnine, samo moramo pa se zavedati, da ljudje hvala bogu v tej državi bistveno dlje živimo, kot so živeli naši predniki, da smo dalj časa v pokoju in da dalj časa prejemamo pokojnino. Saj veste tisti pregovor, ko se pogovarjamo, ni važno, kako visoka je pokojnina, važno je, kolikokrat jo bom dobil. Ampak jaz mislim, da osebno res [[…]]Važno pa je, da ti ta pokojnina omogoča neko dostojno življenje. Moram reči, da me malo moti, državni sekretar, malo me moti ta benevolentnost, saj, glejte, tukaj vas moramo še tisti dve, tri ure poslušati, potem gremo pa tako narazen, v torek bomo pa zadevo zavrnili. Ampak mogoče pa je naš predlog dober. In ne vem, zakaj ga ne bi spustili v naslednjo obravnavo, v drugo obravnavo, bi se na seji matičnega odbora pogovorili, bi mogoče našli neko skupno rešitev in šli naprej. Mi bomo sodelovali, ko boste vi dali ta vaš predlog na odbor, in se bomo trudili, da ga bomo izboljšali, samo ne verjamem, da lahko pa koncept izboljšamo. Ker vse premoženje dati – vse, kar so tudi ti ta stari ljudje ustvarili, bomo dali zdaj na eno kopico in dali 15 ljudem, da ga bodo upravljali. In država s tem nič ne bo imela, razen to, da bo dala svoje nadzornike. Lastništvo bo od tega vašega demografskega sklada. Kako bomo prenose delali in tako naprej, bo to plačljivo, neplačljivo, to bo še verjetno stvar debate, ampak lastništvu se bomo odpovedali. Jaz pa ne vem, ali je najbolj modro, da se lastništvu odpovemo na takšen način. Ali smo zadovoljni z DUTB, z vodenjem DUTB? Pa ne pod vašo vlado, Marko, pa ne pod našo vlado ni bilo najbolj optimalno, ali pa nam se je zdelo pa vam se je mogoče kdaj zdelo, da ni najbolj optimalno. Mi smo se [[…]]In moram reči, tukaj se moram zahvaliti našim fantom, ki so šli okrog predstavit vsem poslanskim skupinam – hvala lepa vsem poslanskim skupinam, da ste jih poslušali – sindikatom, imeli smo tudi na gospodarski zbornici, ker mislimo, da je ta koncept boljši kot, bom rekel, vaš. Je pa res, to pa priznam, usklajevali sva se največ samo dve stranki in je bilo lažje. Ampak zato, da bomo še nekaj časa vladali, ne smemo narediti težave naslednjim generacijam, ki bodo v pokoju. Ker to je velika stvar, kar se ta moment danes pogovarjamo in kar se bomo pogovarjali za vaš predlog. To je tudi moja in naša odgovornost – da bomo sprejeli takšen zakon, da bo v bistvu naredil nek temelj, da bomo v to zaupali. Lahko bi govoril, še kregati se nimam s kom ali pa polemizirati, ampak na pravi način, da bi malo polemizirali o konceptih. Tako da, številke so krute, prej ko bomo naredili, boljše bo. Verjemite mi pa, da to ni bil manever. Še zaključek. Jaz sem predlagal gospodu Zorčiču, da bi novembra, za en mesec zakon preložil. Pa ne zato, da vašega bremzam, ali bomo čez en mesec ali dva meseca tako pomemben zakon sprejeli – če ga nismo zadnjih šest, sedem let sprejeli, bi še dva meseca počakal. Zato, da bi še Gospodarski zbornici predstavili, zato, da bi šli na Ekonomsko-socialni svet in da bi bila razprava. Jaz vem, najbolj fajn je narediti to v petek popoldne, ni glasovanja, covid je, to moramo skozi dati, v torek se bo zavrnilo. To me mogoče malo moti. Ne bom pa polemiziral z nobenim, ker ko sem mogoče kakšen stavek slišal, sem se samo nasmejal. Hvala lepa."
5,ParlaMint-SI_2010-10-19-SDZ5-Redna-21.u144,SD,-0.9697265625,2010-10-19,0.042562976479530334,"Hvala lepa za besedo, gospod predsedujoči. Spoštovane poslanke, spoštovani poslanci in ostali! Ne le, da predlog zakona ni usklajen s sindikati, ki so bili v pogajanjih kar konstruktivni, moteče so številne pomanjkljivosti predloga zakona, na katere ste opozarjali skoraj vsi poslanci. Le da se jih po moji presoji ne bo dalo odpraviti v nadaljnjem parlamentarnem postopku. Tako kaže praksa. Katere določbe predloga zakona so najbolj sporne? Ni res, da je nujno reševati sedanje in prihodnje finančne težave pokojninske blagajne na tako neprijazen način za ljudi, kot ga predvideva ta zakon. Prav tako ni res, da bi morale biti sedanje in prihodnje pokojnine za mnoge tako nizke, da ljudje z njimi ne bi mogli preživeti, kot to predvideva sedanji in tudi novi zakon. Zaposleni, ki ne delamo na črno, plačujemo dovolj v pokojninsko blagajno. Pač pa enakega deleža kot zaposleni v pokojninsko blagajno ne plačujejo delodajalci. V vseh evropskih državah razen v Sloveniji plačujejo delodajalci enak delež v pokojninsko blagajno kot zaposleni. V Sloveniji je Vlada v letih 1995–1997 znižala prispevne stopnje delodajalcem s 15,5 % na sedanjih 8,85 %. To je bilo storjeno v korist delodajalcev in kapitala ter v škodo upokojencev. To je tudi v nasprotju z mednarodnimi standardi ILO. Tudi ta predlog zakona ministra dr. Svetlika, ki je, to je treba poudariti, minister iz DeSUS-ovekvote, ne predvideva postopne izenačitve prispevne stopnje in je s tega vidika sporen za sedanje in tudi za prihodnje upokojence. Ne strinjam se s tem, da bi se še naprej ob vsaki reformi vsake vlade od osamosvojitve Slovenije dalje najbolj prizadelo najrevnejše v državi. S to prakso vlad in poslancev vseh barv je treba nehati. Mnoge pokojnine so že sedaj prenizke, da bi se dalo z njimi preživeti. Ne strinjam se s predlogom, da bi se vdovske in družinske pokojnine bistveno znižale. Ne strinjam se s tem, da ljudje, ki so delali 38 ali 40 let, ne bi mogli preživeti s pokojnino za to delo. Ne strinjam se z razlastninjenjem najrevnejših, ker bi jim zaradi nizkih pokojnin in potrebe po socialnovarstveni pomoči država odvzela preostalo premoženje. Ne strinjam se s tem, da bi pastorki, vnuki, otroci brez staršev, ki jih je umrli preživljal, dobili družinsko pokojnino le v primeru, če je imel umrli mesečne dohodke nižje od 218 evrov. Ne strinjam se s politiko kaznovanja izčrpanih ljudi, ki so delali 38 ali 40 let. Dosedanje vlade in institucije, ki bi morale varovati javno premoženje in zaposlene pred zlorabami, tega dela niso opravile dobro. S tem zakonom pa bi delavcem in upokojencem odvzeli še zadnjo trohico samospoštovanja v korist delodajalcev in kapitala. Sem pa za postopno podaljševanje delovne dobe, vendar z začasnimi in trajnimi bonusi za delo do 65. leta ali celo dlje, tako da bodo upoštevane psihofizične sposobnosti zaposlenih. Ve se, s katerimi spodbudami lahko država zagotovi, da bodo delodajalci zaposlovali tudi starejše. Ne strinjam se s predlaganim načinom usklajevanja pokojnin. Danes naj bi po podatkih sindikatov 62 % upokojencev prejemalo pokojnino, manjšo od 600 evrov. S predlaganim usklajevanjem bi ustvarili še več upokojencev, ki s pokojninami ne bi mogli preživeti. Ne strinjam se s predlaganim takojšnjim podaljšanjem števila let za izračun pokojnin z 18 na 34 najboljših let, zato ker bi se pokojninska osnova znižala za okoli 20 %, kot pravijo sindikati, oziroma nekoliko manj po nekaterih drugih podatkih. Zato bi se že sedaj večinoma prenizke pokojnine kljub daljši delovni dobi v povprečju še znižale. Ne strinjam se s predlogom zakona, ki je naperjen proti pozitivni diskriminaciji žensk. Zakon bo najbolj prizadel ženske. Olajšave za otroke – zaradi določb o minimalni starosti – ženske, rojene med letoma 1953 in 1958, sploh ne bi mogle koristiti. Ne strinjam se z novim obračunom bolniških, ker bo znižal pokojnine ženskam, ker največ bolniških za nego otrok koristijo prav ženske. Ne strinjam se s predlogom zakona, ker bi se razmerje med povprečno plačo in povprečno starostno pokojnino znižalo pod 70 %. To pa je pod odstotkom, ki ga priporoča celo OECD. Čeprav vemo, koliko je OECD striktna pri teh stvareh. Strinjam se z mag. Potrato, ki nasprotuje kapici za najbolj premožne. In še bi lahko naštevala pomanjkljivosti zakona. Ta zakon zagotovo ne rešuje izzivov staranja prebivalstva in daljšanja življenjske dobe. Zmanjšuje tudi solidarnost. Sprašujem se, komu koristi slab predlog zakona, ki je nesprejemljiv za zaposlene in za upokojence, povzroča pa hude socialne konflikte. Minister dr. Ivan Svetlik, ki je minister iz DeSUS-ove kvote, bi moral, pa tega ne naredi, delovati v smeri varovanja zaposlenih in socialne varnosti prebivalstva. Z interventnim zakonom bi moral nemudoma odpraviti možnost odpisov, odlogov in obročnega plačevanja socialnih in zdravstvenih prispevkov. Moral bi povečati prispevne stopnje za delodajalce. Moral bi reorganizirati Inšpektorat Republike Slovenije za delo in poskrbeti za zaščito zaposlenih, ki jih delodajalci zlorabljajo. Sporni zakon pa gotovo koristi zasebnim zavarovalnicam, delodajalcem, kapitalu in zaradi svojega socialnega naboja tudi opoziciji. Spoštovani, tako pomemben zakon za življenje vseh generacij ne bi smel priti v Državni zbor tako neusklajen, tako nesolidaren, tako nepravičen in tako zelo pomanjkljiv. Hvala."
5,ParlaMint-SI_2013-10-25-SDZ6-Redna-18.u88,SD,-1.0,2013-10-25,0.024330897256731987,"Hvala lepa. Naj uvodoma ugotovim, zelo težko se je z argumenti boriti proti demagogiji, zelo, zelo težko. Moram celo reči brezupno. Da začnemo pri Adamu, kot temu rečemo – študirajoča mladina. Tudi če govorimo o bolonji, prva bolonja se konča pri triindvajsetem letu, druga bolonja pri 25.letu. Do 26.leta vsi, ki redno študirajo, morajo doštudirati. To se pravi, problem, ki ga vi tukaj odpirate, je dejansko problem fiktivnih vpisov in morebiti nekaterih izjem, ko nekatere kategorije niso mogle začeti študirati takoj po srednji šoli. Ampak načeloma je to vprašanje fiktivnih vpisov. Dajmo si natočiti čistega vina. Redno študirajoča mladina, tista, ki mora delati tako, da bo pravzaprav študij končala v zakonitem roku, bo to do 26. leta storila. Drugič. Še enkrat prosim ministrstvo, da pojasni, kakšne so pravice brezposelnih oseb. Kot jaz vem, morajo biti prijavljene kot aktivni iskalci zaposlitve na zavodu za zaposlovanje in če nimajo lastnik virov prihodkov za njih obvezno zdravstveno zavarovanje pokrije občina. Se pravi, da niso prav v ničemer na slabšem. Ampak to pokriva občina. O kom in o čem pravzaprav danes govorimo? In še enkrat. Pravičnost sistema pomeni, da obremenjujemo približno vse kategorije zavarovancev za enak obseg pravic. To je pravičnost. In mi smo daleč od te pravičnosti. Že ko smo naredili prvi korak, imamo take probleme, da se s tem sprijaznimo. Kaj šele, ko bomo šli v celovito spremembo zakona, saj lahko samo dvignemo roke in rečemo, brezupno, ker bo spet demagogija, koliko koga obremenjujemo, premagala. Jaz vas resnično prosim, pogovarjajmo se o dejstvih, pogovarjajmo se o tem, kar moramo pravzaprav storiti. Za mene bolj pomemben argument od tega, da je treba stvari v zdravstveni blagajni sanirati – in seveda sem prva, ki zagovarja, da je treba narediti celovito prenovo zdravstvenega sistema, ampak ga na žalost v 20 letih noben minister ni naredil in zdaj ne more ta minister plačati ceho za vse skupaj – je za mene, ali smo nastavke naredili pravilne in ali bomo v sistemskem zakonu sledili temu, kar mora pravzaprav sistemski zakon zagotavljati. To pa je pravičnost zdravstvenega sistema. Hvala."
5,ParlaMint-SI_2002-11-28-SDZ3-Redna-20.u64,OTHER,0.8798828125,2002-11-28,0.991764485836029,"Hvala za besedo, gospa podpredsednica. Spoštovani varuh s sodelavci, spoštovana ministra, spoštovane kolegice in kolegi poslanci. Poslanci Demokratične stranke upokojencev smo zadovoljni z določbami novega poslovnika državnega zbora, ki določajo razmerja državnega zbora do varuha človekovih pravic, saj menimo, da to poglavje poslovnika pomembno prispeva k zagotovitvi ustreznejšega ovrednotenja vloge varuha v sistemu državne ureditve, s čimer bo področje človekovih pravic in temeljnih svoboščin deležno večje pozornosti in, upajmo, učinkovitejše obravnave. V stranki upokojencev smo skrbno proučili redno in posebno poročilo varuha človekovih pravic. Posebno pozornost smo namenili delu poročil, ki se nanaša na starejšo generacijo, pa tudi druge probleme, na katere opozarja varuh, nismo zanemarili. Najprej bi se navezali na tematiko, ko jo varuh povzema v posebnem poročilu, problematika najemnikov denacionaliziranih stanovanj. Vemo, da bo o tem mogoče obširneje razpravljati ob sprejemanju stanovanjskega zakona, pa vendar se nam zdi nujno, da o tem spregovorimo tudi danes. Zavedamo se, da gre pri najemnikih denacionaliziranih stanovanj za zapleteno pravno in ekonomsko vprašanje, na kar kaže tudi to, da v 11 letih nismo našli zadovoljive rešitve za konflikt interesov in odnosov med najemniki in lastniki denacionaliziranih stanovanj. Vendar to ne ukinja obveznost države, da išče nove, bolj zadovoljive predloge, da se reši konflikt, ki ga je v bistvu sama ustvarila. Logično za nas je, da v celoti podpremo prizadevanje tistih, ki se borijo za pravično stvar, to so najemniki nacionaliziranih stanovanj. Med njimi je tudi veliko starejših ljudi, ki v takih stanovanjih živijo že več let. Zato bomo vztrajali pri takih zakonskih rešitvah, ki bodo zagotovile najemnikom denacionaliziranih stanovanj enake pravice v primerjavi s tistimi imetniki stanovanjske pravice, ki so imeli možnost odkupiti nekdanja družbena stanovanja pod ugodnimi pogoji in s tem njihovo neenakopravnost. Ne moremo dopustiti, da bi denacionalizacija in stanovanjska reforma ustvarila nove krivice. V celoti podpiramo rešitve, ki jih je v poročilu nakazal varuh. Poleg tega pa bomo vse naše pomisleke v zvezi s predlogom novega stanovanjskega zakona nakazali takrat, ko bo zakon v obravnavi. Kot negativno dejstvo ocenjujemo povečanje števila pritožb na področje pravic iz zdravstvenega varstva, na katere varuh sicer že nekaj let opozarja. Pravice, ki iz tega izhajajo, zadevajo veliko število naših državljanov, tudi veliko število starejšega prebivalstva, ki so vsekakor upravičeni, da se jih korektno izvršuje. Poleg kršitev, ki jih omenja varuh človekovih pravic, je v zadnjem času zaslediti tudi zavajanje bolnikov z akademskimi nazivi, ki pa v resnici osebi, ki se z njim sicer predstavlja, ne pripada, ker lahko na ta način marsikaterega bolnika, željnega bolniške pomoči, domnevni zdravnik dejansko oškoduje; apeliramo na vlado ali zdravniško zbornico, naj poostri nadzor, da ne bo več prihajalo do omenjenih kršitev. Želimo pa si tudi čimprejšnje obravnave spremembe zdravstvene zakonodaje, ki bo tako, upamo, prinesla pozitivne spremembe. Pereč problem, ki ga vidimo z vidika stranke upokojencev, je tudi stanje na področju socialnega varstva. Revščina, brezposelnost, podobno nam povedo, da kljub velikim ugodnim napovedim in kazalcem, ki nas hrabrijo, vsi tega le niso deležni. Zaskrbljujoče je, da gradnja socialnih stanovanj ne dosega predvidene, kar dolgoročno pomeni še poslabšanje stanja. Marsikdo zaradi pogojev bank - tu mislimo na starejšo, pa tudi na mlajšo generacijo - ne more do kredita, da na ta način pride do primernega stanovanja. Pismo o nameri sodelovanja pri zagotavljanju stanovanj ter spodbudi cenejše in kvalitetnejše gradnje, ki se je ali se namerava podpisati z nekaterimi občinami, bi v prihodnje morala biti podpisana z vsemi občinami, kjer se potreba pojavi, da ne bi prihajalo do diskriminacije med občani različnih občin. Zaskrbljujoče je nepravočasno izdajanje podzakonskih aktov, ki so nujen pogoj za izvajanje določenega zakona, saj to dejansko pomeni neizvajanje z zakonom priznanih pravic in obveznosti. Pomanjkanje oziroma nedorečenost podzakonskih aktov varuh ugotavlja tudi na področju pokojninskega in invalidskega zavarovanja, kar marsikateremu državljanu ne omogoča uresničevanje pričakovane pravice. Neažurnost upravnih organov pa sicer z zakonom priznane pravice prestavlja v prihodnost za nedoločen čas. V mnenju vlade pogrešamo predloge za konkretnejše ukrepe, ki bi nakazovali rešitev problemov. Čeprav se je število pobud, ki se nanašajo na problematiko sodnih zaostankov, zmanjšalo, kar je pohvalo, menimo, da je vsakemu državljanu treba zagotoviti sodno varstvo brez odlašanja. Učinkovitost sodstva pomembno prispeva k delovanju pravne države in menimo, da če dosedanji ukrepi za zmanjšanje sodnih zaostankov niso dovolj učinkoviti, je treba najti boljše. Podpiramo predlog varuha za oblikovanje posebnega organa, ki bo znotraj novinarskih in založniških združenj ob sodelovanju javnosti obravnaval etnično sporna ravnanja medijskih akterjev. Kršitve osebnostnih pravic, posebej z objavo polnega imena ali drugih podatkov domnevnega storilca, iz katerih je mogoče sklepati, za katero osebo gre, se nam zdi še posebej problematična pri mladoletnih osumljencih. Menimo, da ima mladoletnik z objavo njegove identitete, pa čeprav pred formalno uvedbo postopka ali pa še bolj takrat, ko je malo možnosti za ponovno integracijo v družbeno okolje, kljub temu da morda ne bo spoznan za krivega, kar še posebej velja za manjše kraje. Varstvo koristi otroka, domneva nedolžnosti in varstvo zasebnosti bi v omenjenih primerih vsekakor moralo biti pred pravico in željo javnosti, da je seznanjena z dogodki iz javnega življenja, seveda če ne gre za specifično naravo kaznivega dejanja. Varuhu človekovih pravic se na koncu zahvaljujemo za njegov trud in prispevanje k večjemu spoštovanju človekovih pravic. Še posebej nas veseli, ker je s svojim zavzemanjem vlado opozoril na diskriminacijo upokojencev pri kandidiranju znanstvenikov za raziskovalne dejavnosti, za kar smo se tudi sami večkrat zavzemali in tako skupaj dosegli odpravo nekaterih diskriminacijskih določb. Glede na majhno število ljudi, ki so na tem področju kompetentni, mislimo, da je to dobro za vse nas. Le upamo lahko, da bo obravnava varuhovih poročil večkrat naletela na odprta ušesa, tako vlade kot drugih organov. V poslanski skupini Demokratične stranke upokojencev pa si bomo prizadevali, da bomo zakonske predloge vedno pregledali tudi z vidika varuhovih opozoril in skrbeli za uresničevanje temeljnih človekovih pravic. Hvala lepa."
5,ParlaMint-SI_2008-06-26-SDZ4-Redna-40.u211,OTHER,0.8681640625,2008-06-26,0.14772705733776093,"Spoštovani podpredsednik. Spoštovana gospa ministrica s sodelavci. Kolegice in kolegi. V Poslanski skupini DeSUS, kakor tudi v stranki podpiramo zdravstveno politiko, ki vzpostavlja in vzdržuje dolgoročen, stabilen, učinkovit in kakovosten sistem, ki bo temeljil na solidarnosti, vzajemnosti in socialni pravičnosti. Glede na naraščanje staranja prebivalstva smo prepričani, da je pri oblikovanju zdravstvene politike to nujno potrebno, kajti starajoče se prebivalstvo bo terjalo vsak dan več pravic, ne samo pravic tudi storitev s področja zdravstvenega sistema, zato je ta toliko bolj občutljiv. Resolucija tako opredeljenega sistema glede stabilnosti, učinkovitosti in seveda solidarnosti ne zagotavlja. Mi smo besedilo resolucije spremljali od vsega začetka. Za obravnavo na odboru smo predlagali 7 amandmajev, ki povzemajo dogovore iz koalicijske pogodbe, ki se žal ne uresničujejo in še manj seveda reflektirajo v tem dokumentu. Na primer, da se obseg zagotovljenih pravic do zdravstvenih storitev ne sme zmanjšati in v ta namen smo rekli, da bomo pripravili strokovne podlage za novo sistemsko zakonodajo prostovoljnih zdravstvenih zavarovanj z zagotovitvijo takšne košarice obsega pravic iz zagotovljenega programa, ki bo na razpolago brez doplačil in financiranj v skladu s popolno solidarnostjo. Nič od tega ni v tem dokumentu. Še več, kljub temu da se napoveduje enaka možnost dostopnosti in seveda zagotavljanja obveznih pravic, v poglavju Finančni sistem piše naslednje: ""Pravice, ki se krijejo iz sredstev obveznega zdravstvenega zavarovanja, bo treba dinamično prilagajati potrebam prebivalstva v skladu z razpoložljivimi sredstvi in evropskimi standardi."" V evropskih standardih ni nikjer napisano, da bomo sproti kaj prilagajali, ampak, da so pravice zagotovljene dolgoročno v določenem obsegu in da bodo pokrite po principu popolne solidarnosti. Tukaj pa se lahko zgodi, da se boš danes dogovoril za datum svoje storitve, ko boš čez leto dni na vrsti, pa bodo rekli: da, če imaš 1000 evrov, ker je med tem denarja zmanjkalo. In to pomeni, da taka izhodišča pomenijo samo to, da se bo ta enakost dostopnosti in enakost formalno in deklarirano zapisanih pravic uveljavil lahko samo s strani tistih državljanov, ki bodo v danem trenutku imeli dovolj denarja, da si bodo to lahko dodatno plačali v obliki ali skrajšanja čakalne dobe skozi tretje zavarovanje ali pa ne bodo mogli uresničiti svojih pravic. Hkrati pa tretje zavarovanje pomeni, da tisti, ki imajo dovolj denarja zanj, porabijo denar tudi tistih, ki ga nimajo, se pravi revnih in na račun njih. S tem se mi strinjati ne moremo. Mi smo veseli, da je odbor sprejel dva naša amandmaja, zlasti tistega, ki zadeva paliativno oskrbo, potreba po intenzivnejšem razvoju te veje medicine izhaja iz dejstva, da se je v času tranzicije začela razkrajati medgeneracijsko solidarnost in da je treba vedno več družbene in strokovne, bi rekel, sistemske varnosti za dolgotrajno prizadete, bolne, zagotavljati s strani države in zavarovanja in solidarnosti. Obžalujemo, da besedilo resolucije teži h krepitvi vloge dodatnega prostovoljnega zdravstvenega zavarovanja, ki že sedaj ni pokrito s solidarnostjo, pač pa je enaka premija za vse. Za tiste, ki imajo pet milijonov evrov neto dohodkov na mesec, kakor za one, ki imajo, ki so na dnu družbene lestvice in to smo mi računali z določbo in zapisom v koalicijski pogodbi sanirati, pa ni šlo. Poudarjamo, da je v tem smislu že sedanji sistem popolnoma nevzdržen, saj se le-ta sedaj trži na podlagi zdravstvenih pravic, ker so element obveznega zdravstvenega zavarovanja. Prav tako sedanje besedilo resolucije predvideva več prostovoljnih prispevkov in s tem posledično krčenje osnovnih pravic iz košarice in še večje razslojevanje in neenakost med državljani. S takšnim besedilom se poslanci DeSUS-a ne moremo strinjati. Menimo, da se pomena javnega zdravstva nikakor ne more in ne sme zmanjševati, saj bi s tem bistveno posegli, ne v okrepitev, temveč popolno degradacijo solidarnosti, ki jo zavzeto zagovarjamo. In še nekaj besed na račun vrednost, ki so lepo opisane v tej brošurici. Seveda o enakosti smo že rekli, solidarnost ugaša s prostovoljnim zavarovanjem, s tem, da se nismo dogovorili za sistem zagotovljenih pravic znotraj obveznega zavarovanja, velik del pravic se pokriva s prostovoljnim, ki pa bo vedno dražje. Vključenost pri odločanju je lepo zapisana floskula, kajti res je bilo veliko tistih, ki so imeli priložnost dati pripombe. Težava je v tem, da se največ pomembnih, bistvenih sprememb ni upoštevalo. Seveda so bili vsi pozvani in so imeli možnost, ampak stvar pa je šla naprej, tako kot je bilo v začetku zamišljeno. Preveč se favorizira zasebno delo in javno-zasebno partnerstvo znotraj sistema javnega interesa. Na primer, pri odgovornosti je zanimivo, da je zapisano, da smo kar naenkrat mi odgovorni za zdravje vseh nas in svoje in drug drugega, države ni nikjer, čeprav je stvar države, da zagotavlja v sistemu pogoje za uresničitev javnega interesa državljanov na področju sistema zdravstvenega varstva in zdravstvenega varstva. Pri tem seveda mora stati vedno na strani porabnikov, ne pa na strani izvajalcev, ne zasebnih, ne onih, ki delajo izključno v javnem sistemu. Prav tako nismo uresničili in tukaj notri ni predviden varuh bolnikovih pravic, ki je zapisan v 7. točki koalicijske pogodbe, tam, ko govori o uresničevanju pravic. Prav tako nismo povečali odgovornosti menedžmenta in se tudi tu notri ne vidi, kako bomo to dosegli. Še vedno ni nihče zaprt ali ni odgovarjal za porabo milijard, če govorim v slovenskih tolarjih, nezakonito porabljenega denarja, skupaj zbranih sredstev na področju zdravstvenega varstva in zdravstvenega zavarovanja in tako dalje. Skratka, ta resolucija se lepo sliši, ima krasen naslov, s katerim se strinjamo, vsebina pa je bolj revna. In tisti del, s katerim smo hoteli mi sanirati primanjkljaje vsaj v nekem obsegu, je bil zavrnjen in zaradi tega podpore naše ne more dobiti. Hvala."
5,ParlaMint-SI_2015-07-17-SDZ7-Izredna-16.u112,OTHER,0.80029296875,2015-07-17,0.09468919038772583,"Hvala za besedo, spoštovana podpredsednica. Spoštovani kolegice in kolegi! Predlog zakona o pogojih za izvedbo ukrepov odpusta dolgov v Poslanski skupini SMC podpiramo. Razlogov je več, vendar najpomembnejši še vedno ostaja razbremenitev posameznikov preteklih dolgov, izboljšanje njihovega socialnega položaja in socialne varnosti. S sprejetjem predloga zakona ponovno dokazujem, da smo družba, ki svojo prihodnost še vedno gradi na načelu solidarnosti in socialne pravičnosti. Predlog zakona predstavlja rešitev, nastalo na podlagi širšega družbenega konsenza oziroma sporazuma, ki predvideva več ukrepov za pomoč socialno najšibkejšim. Predlog zakona pa pri tem ureja davčno obravnavo dohodkov in transakcij pri posameznih davkih v primeru enkratnega odpisa dolgov, ki izvirajo iz naslova rednih gospodinjskih stroškov in iz naslova dopolnilnega zdravstvenega zavarovanja ter bančnih storitev. Zakon določa tudi vrste dolgov in načine, na podlagi katerih država, vrtci in osnovne šole odpišejo svoje terjatve. Podjetjem, ki bodo odpisala dolgove, tako ne bo treba plačevati davka na dodano vrednost iz tega naslova, dolžnikom pa ne dohodnine. Predlog zakona med drugim definira tudi dolžnika in dolg. Po predlogu zakona so upravičenci do odpisa dolga tisti, ki so bili v času od 1. 1 . do 30. 6. 2015 prejemniki denarne socialne pomoči, varstvenega dodatka, veteranskega dodatka in otroškega dodatka, ter osebe, ki so navedene v odločbi o pravici do denarne socialne pomoči, varstvenega dodatka in otroškega dodatka ter se njeni dohodki in premoženje upoštevajo pri ugotavljanju materialnega položaja v skladu z Zakonom o uveljavljanju pravic iz javnih sredstev. Pri tem je treba izpostaviti, da je večina prejemnikov denarne pomoči dolgotrajnih prejemnikov. V tem kontekstu je učinek predloga zakona na blaginjo upravičencev do odpisa dolga po predlogu zakona znatnega pomena, saj je njihov materialni položaj že tako šibek, da morebitnih starejših finančnih bremen in dolgov ne morejo več prenesti. Ker gre za enkratno dejanje oziroma enkraten odpis dolga, je določba, ki definira dolg kot veljavno denarno obveznost dolžnika, ki je na dan 31. 12. 2014 zapadla za več kot 12 mesecev, smiselna in nujna. Sporazum o odpustu dolga, bo tako lahko sklenjen najkasneje do 31. 1. 2016. Predlog zakona ne pomeni prisile, pomeni pa zavezo upnika, ki pristopi k sporazumu, da neizterljivi dolg dolžnika odpiše v višini, kot jo sam določi. Spoznanje, da v trenutkih, ko je odpis dolgov najšibkejšim predmet uspešnih pogajanj, ki rezultirajo v sodelovanju podjetij s področja energetike, dobave električne energije in upravljanja nepremičnin ter zavarovalnic in bank, je dejstvo, ki krepi socialni čut in dokazuje, da smo v takšnih trenutkih sposobni stopiti skupaj in sodelovati. Vlada je v naboru ukrepov za pomoč najšibkejšim pripravila tudi izhodišča za druge aktivnosti povezane z vzpostavitvijo posebnega mehanizma, iz katerega se zagotavlja podpora in pomoč osebam, ki so bile deložirane in začasno nastanjene v stanovanjskih objektih v lasti Republike Slovenije, z aktiviranjem in uporabo nezasedenih stanovanj, s katerimi Republika Slovenije; svetovalno dejavnostjo, katere namen je opozoriti na učinkovitost pravočasnega reševanja problematike povezane z deložacijo ter informiranje o zakonodajnih podlagah in drugih načinih reševanja v primerih, ko družini sledi deložacija, ter z reševanjem problematike poplačila stroškov bank pri izvajanju sklepov o izvršbah, med katere sodi tudi tako imenovana socialna predplačniška kartica. Nekateri omenjeni ukrepi se že izvajajo, ob tem pa je nujno, da je predlog zakona sprejet do jeseni, saj se dolgovi kopičijo. Brezizhoden položaj nekaterih posameznikov in družin pa se iz dneva v dan stopnjuje. V Poslanski skupini SMC bomo zato predlog zakona podprli. Hvala lepa."
5,ParlaMint-SI_2019-10-17-SDZ8-Izredna-27.u130,OTHER,-1.0,2019-10-17,0.05668392404913902,"Hvala lepa za besedo. Demografija v Sloveniji je problem, tudi v Evropski uniji je problem, pa neizpodbitno dejstvo je, da smo v Sloveniji starajoča se družba tudi v Evropski uniji. Še eno dejstvo. V Sloveniji imamo več problemov. V zadnjih letih očitno ni bilo dovolj denarja, moči, znanja, politične volje, kakorkoli to imenujem, za to, da bi se zgradilo kaj domov za starejše občane. Pa še en paradoks, pravzaprav. Tudi stanovanj za mlade družine se ni zgradilo. Ampak jaz se za to ne čutim popolnoma nič odgovorna, kot mi hočejo kolegi iz SDS danes napikati odgovornost. Pa veste, zakaj ne? Ker nisem bila tukaj niti LMŠ ni vodila nobenega od teh projektov. Pa samo mimogrede, sem pa zgradila kar nekaj študentskih domov v Mariboru, kar nekaj. Pa še nekaj obnovila. Tako da jaz moram povedati, da svoj del posla korektno oddelam. Je pa treba korektno povedati, da je bilo kar nekaj teh javnih domov energetsko obnovljenih, med njimi tudi Dom Danice Vogrinec Maribor, ki pa seveda ni edini. Pa mimogrede, bil je tudi izbran za najboljši dom za starejše v Evropi letos. Tako, samo by the way. To je dom, kjer se starejši dobro počutijo, to je tudi dom, kjer prirejajo raznorazne stvari in pravzaprav zelo vzorno skrbijo za tiste, ki tam živijo. Imamo pa še en dom v Mariboru, imenuje se Dom pod gorco in je v lasti mestne občine in ga je tudi mestna občina financirala iz svojega proračuna. Tudi o tem bi lahko kaj povedala, pa ne bom. Ne glede na vse skupaj pa zakon o dolgotrajni oskrbi potrebujemo čim prej, o tem se seveda vsi strinjamo. Pri tem ne smemo pozabiti na zaposlene, ki tam delajo, predvsem tiste, ki to počno še zmeraj, čeprav imajo možnost to početi tudi v sosednji Avstriji, o kateri veste, da od Maribora ni preveč oddaljena. Še en problem imamo – paliativno oskrbo. O tem bo treba tudi kaj povedati. Pa mimogrede, tudi v Mariboru nimamo paliativne bolnišnice. Pa mimogrede, tudi te, takrat ko ste bili na Vladi v SDS, niste zgradili, tako da dajmo prosim [[izklop mikrofona]]"
5,ParlaMint-SI_2019-10-25-SDZ8-Redna-12.u82,OTHER,-1.0,2019-10-25,0.9862015843391418,"Spoštovana podpredsednica, državni sekretar, vsi prisotni v dvorani, lep pozdrav! Pred sabo imamo Predlog zakona o spremembah in dopolnitvah Zakona o pokojninskem in invalidskem zavarovanju. To, da predlagate zvišanje odmernega odstotka na 63,5 %, ni nobena rešitev, ampak velik problem, zelo velik problem. Prvič, ustvarjate reveže. Če povem zelo na približno, kdor ima danes tisoč evrov neto plače, bo imel 600 evrov pokojnine. Ali je to za vas rešitev? Ali veste, koliko znašajo minimalni življenjski stroški? Veliko več kot to. Za 600 evrov ne dobiš niti sobe v domovih za ostarele, ne garsonjere v Ljubljani; ampak vi ste našli rešitev, kako iz zaposlenega človeka narediti reveža – pošlješ ga v penzijo. Raje povejte ljudem, da se naj sploh ne upokojujejo. Denarja za pokojnine ni. Če pokojnina še bo, bo nižja kot denarna socialna pomoč. Naglas je treba povedati – vsi bomo delali do smrti. Drugič, vsi tisti javni uslužbenci, ki imajo visoke plače in zagotovljen položaj, naj gredo v pokoj. Ne želijo v pokoj. To so univerzitetni profesorji, zdravniki, sodniki, tudi učitelji in uslužbenci po ministrstvih in v javnih podjetjih. Logično je, da se ne bodo odpovedali svojemu položaju. Zakaj bi se odpovedali svojim dohodkom, ki bi se v primeru pokojnine razpolovili? Delajo bore malo oziroma skoraj nič; oziroma kot bi rekla Helena Blagne – so samo strošek. Imajo pa vse niti v svojih rokah, ker ščitijo eden drugega. Vprašajte samo zdravnike; mladi izgorevajo, starih pa sploh ni na spregled. Tako vsaj pravijo v UKC Ljubljana. Podobno je z univerzitetnimi profesorji; sebi delijo mastne avtorske honorarje, asistenti pa delajo za dva. Ni pravično. So pa tudi v stalni pripravljenosti, to znajo dobro biti. So fenomeni, bi rekli mi v Ormožu. Na tem področju ni bilo narejenega še nič. Pa še to, v javnem sektorju se absolutno ne bi smelo podaljševati delovne dobe. Zakaj bi država plačevala prispevke nekomu, ki pač izkorišča sistem? Kdor misli, da je sposoben za delo, naj se zaposli v gospodarstvu. Ostro pa protestiram proti temu, da podjetniki ne bi smeli delati in prejemati polne pokojnine. Vem, da boste omenjali sodbo Ustavnega sodišča, ampak to je skregano z logiko, saj si podjetniki sami plačujejo davke in prispevke. Zakaj bi se država temu odpovedala? V vsaki normalni državi ljudem pustijo, da delajo; samo v Sloveniji ne. Sami ste navedli: Švica, Avstrija, Nemčija, Belgija in celo Italija. Meni ni kaj dosti mar za vse tiste, ki nimajo dovolj delovne dobe. Smilijo se mi samo v enem primeru, da niso mogli delati zaradi bolezni ali poškodbe, v vseh ostalih primerih pa mi je čisto vseeno. Jaz sploh ne razumem, zakaj tako kompliciramo. Če bi vsak v Sloveniji delal 40 let, ne bi imeli nobenih težav. Pa mnogi niso, pa še višje pokojnine imajo kot tisti, ki so garali 40 let. Kdor ima pri šestdesetih letih 15 let delovne dobe, mu jaz ne morem pomagati. Mi smo predlagali dvig zagotovljene pokojnine za vse, ki imajo 40 ali več let delovne dobe, na 700 evrov. Izdatki bi se povečali le za približno 68 milijonov evrov na leto. Vlada nas je zavrnila, pa čeprav bi nagradili tiste, ki so najbolj pridni. V Sloveniji imamo manj kot 150 tisoč ljudi, ki se lahko pohvalijo z 40 ali več let delovne dobe. Predlagali smo ustanovitev državnega pokojninskega sklada, kjer bi vsak Slovenec prostovoljno varčeval za svojo pokojnino. Jaz Borutu Jamniku in podobnim ne zaupam niti centa, bi pa, tako kot drugi, varčeval pri državnem skladu. Država bi lahko ta sredstva oplemenitila in povečala razpoložljiva sredstva sklada. To bi bilo pravo upravljanje premoženja, ne pa da to počnejo komercialne zavarovalnice. Odgovor Vlade je bil: Vlada ne načrtuje ustanovitve lastnega pokojninskega sklada. Pa še to, ta vlada je imela že eno leto časa, da bi zagotovila nov vir za financiranje pokojnin. Niti ideje nimajo. Delovno aktivna populacija teh stroškov ne zmore več. Prispevki za socialno varnost so že tako visoki. Ali jih boste še višali? Vlada sicer prizna, da se, citiram, »v zadnjem obdobju res soočamo z zmanjšanjem zaupanja v dolgoročno vzdržnost pokojninskega sistema pri vseh generacijah«. Okej, vsaj priznate, ampak narejeno pa ni nič. Meni je zelo žal, da je v politiki tako malo idej in še manj realizacije. Žal mi je predvsem za tiste, ki pošteno garajo iz dneva v dan. V Slovenski nacionalni stranki bomo predlog zakona podprli, saj se bodo pokojnine vsaj malo zvišale na omenjen odmerni odstotek. Hvala lepa za vašo pozornost."
5,ParlaMint-SI_2021-06-01-SDZ8-Izredna-75.u8,OTHER,-1.0,2021-06-01,0.0786137804389,"Spoštovani predsednik, predstavnika Vlade, kolegi in kolegice! Trenutna Vlada poskuša s sprejetjem predloga Zakona o nacionalnem demografskem skladu netransparentno, brez poglobljene javne razprave in mimo socialnega dialoga, centralizirati lastništvo in upravljanje 8,6 milijarde evrov državnega premoženja. To je problematično, tako z vidika upravljanja, kot tudi z vidika smiselnosti in ustreznosti prenašanja določenih kapitalskih naložb v demografski sklad, vsaj tako trdite, ustanavljate za zagotavljanje dolgoročne vzdržnosti pokojninskega sistema. Tak demografski sklad, kot si ga je zamislila vlada Janeza Janše, ne more rešiti problema finančne podhranjenosti javne pokojninske blagajne. Enostavno ne more. Njegov prispevek v pokojninsko blagajno je namreč zanemarljiv, poleg tega pa želi Vlada – tako trdite – iz sklada financirati tudi dolgotrajno oskrbo in družinsko politiko. Predlog zakona predvideva takojšen začetek tekočega vplačevanja v pokojninsko blagajno, brez kakršnekoli akumulacije in sicer, v obsegu najmanj 40 % prejetih dividend in kupnin, od prodaje domačih kapitalskih naložb sklada, 10 % dividend za politiko skrb za starejše in 10 % dividend za financiranje družinske politike. Ob predpostavkah dvoodstotne povprečne letne donosnosti kapitalskih naložb države, bi tako lahko sklad leta 2040, v pokojninsko blagajno vplačal približno 200 milijonov evrov, kar je le 8 % pričakovanega primanjkljaja pokojninske blagajne. In če vemo, da proračun vsako leto pokriva manko v pokojninski blagajni in zdaj na leto približno milijardo, po izračunih pa naj bi leta 2040 prispeval že 2,4 milijarde, je povsem jasno in očitno, da predlog zakona ne bo dosegel namena in ta je, ne sicer edini, dolgoročna vzdržnost pokojninskega sistema. Poleg tega, po mnenju LMŠ, sofinanciranje izgradnje namenskih nepremičnin za starejše in financiranje družinske politike, nista izdatka, ki bi bila naloga demografskega sklada. To je naloga države in ta je dolžna sredstva najti v državnem proračunu. Predlog zakona tudi ne predvideva nobenih novih virov, ki bi poleg kapitalskih naložb in njihovih dividend povečevali sredstva sklada. Glede na vse hibe zakona, so cilji Vlade pravzaprav povsem drugačni, kot skušate prikazati in ti cilji so, združiti vse pod eno streho in podrediti sebi, nadzorovati in obvladovati in s tem pridobiti nove vzvode za poseganje v nadzorne odbore slovenskih družb, ter za privatizacijo državnega premoženja. Vlada si je zakon namerno spisala tako, da ji bo mogoče vse zgoraj našteto in zato, vse vzvode upravljanja in nadzora sklada daje v roke političnih strank in v lastne vladne roke. Namreč, skupščina, kot glavni organ, je v celoti izenačena z Vlado, predstavniki zaposlenih pa so namerno izključeni. Izključeni in to tisti, za varno starost, katerih je sklad pravzaprav namenjen. Čudim se lahkotnosti, s katero razveljavljate številne zakona, ki so doslej urejali upravljanje in nadzor nad družbami v državni lasti, ter skladu podeljujete nove pristojnosti za poseganje v institucije, v katerih nimajo kaj početi. Vlada Janeza Janše vseskozi zatrjuje, da je bil zakon usklajen s socialnimi partnerji. Vsi vemo, da to ne drži. Sindikati so vas razkrinkali, socialnega dialoga, vsaj ne tvornega in usmerjenega k dogovoru, pač ni bilo. Ta Vlada ga preprosto ne razume, ignorira ga, enako kot ignorira socialne partnerje, no, delodajalce malo manj. Zato Vlada tudi ni upoštevala kritik, pripomb in alternativnih predlogov sindikalnih central. Prav tako tudi ni upoštevala tehtnih pripomb in predlogov, ki so jih k predlogu zakona dali predstavniki zainteresirane javnosti, kot so Komisija za preprečevanje korupcije, Zavod za zdravstveno zavarovanje, Mladinski svet Slovenije, Nacionalni svet invalidskih organizacij, Društvo nadzornikov Slovenije in mnogo drugih. Na sejo Odbora za finance, kjer je potekala druga obravnava, ni bil vabljen nihče, razen Ministrstva za finance. Predlog štirih strank opozicije za sklic javne predstavitve mnenj so poslanci vladne koalicije brez razprave zavrnili. Da bi pred nadaljnjim odločanjem o predlogu zakona omogočili poglobljeno javno razpravo, smo štiri opozicijske stranke vložile tudi predlog za umik točke s seje Odbora za finance, vendar tudi tu so koalicijski poslanci ta predlog brez argumentov zavrnili, kot so zavrnili tudi vse pomembne in številne amandmaje. Proti, proti, proti – tak je izid vsakega glasovanja. Toliko o vaših nenehnih pozivih k sodelovanju. Ponavljate jih zato, da bi o sebi ustvarili javno podobo konstruktivne in sodelovalne koalicije, pa, na žalost, niste nič od tega. V LMŠ smo zagovorniki celovite pokojninske reforme, ki naj bi zagotovila dolgotrajno vzdržnost pokojninskega sistema. Del te reforme je lahko tudi pokojninsko demografski sklad kot delni odgovor na demografske trende, a takšen sklad, da bo dejansko in izključno prispeval k zmanjšanju vrzeli v pokojninski blagajni. Sklad mora biti portfeljski, temeljiti mora na temeljnih načelih, kot so donosnost, varnost, likvidnost, gospodarnost, fleksibilnost, transparentnost in neodvisnost. A zgolj pokojninsko demografski sklad sam po sebi ne bo rešil te problematike, zato potrebujemo korenite spremembe pokojninskega sistema, kot je morda bolj aktiven drugi in tretji steber, spremembe na trgu dela, čimprejšnja zaposlitev mladih in tudi visoka dodana vrednost gospodarstvu in s tem konkurenčnost slovenskega gospodarstva. Vladni predlog vse to zanemarja. Loteva se delca mozaika, parcialen je in vsebinsko zgrešen, za prihodnost pa slab in škodljiv. Zaradi vsega naštetega smo v LMŠ odločno proti sprejetju predloga zakona. Ker smo tako rekoč izčrpali že vse možnosti, nam je ostala le še volja ljudstva. Zato podpiramo posvetovalni referendum, saj želimo, da se o tako pomembni odločitvi, s toliko bremenilnimi posledicami izrečejo ljudje, ki jim je sklad pravzaprav namenjen. Ne gre le za denar ljudi, ki ga preko svojih prihodkov, torej plač, vplačujejo v blagajne, pač pa gre predvsem za ljudi. Hvala."
6,ParlaMint-SI_2006-11-02-SDZ4-Redna-21.u88,SDS,0.779296875,2006-11-02,0.46210959553718567,"Spoštovani predsednik, spoštovani zbor, spoštovani minister in ostali predstavniki vlade! V poslanski skupini Slovenske demokratske stranke podpiramo predlog zakona o spremembah in dopolnitvah zakona o usmerjanju otrok s posebnimi potrebami, ker smo prepričani, da so predlagane spremembe in dopolnitve strokovno premišljene in predlagane v dobro otrok. V to nas prepričuje tudi to, da je bilo v razpravo vključenih večje število nevladnih organizacij in predstavnikov zainteresirane javnosti, katerih pripombe in predlogi so bili upoštevani in v večji meri tudi sprejeti. Sprejemamo in verjamemo navedbam šolskega ministra, da bo obseg oddelkov in učencev s posebnimi potrebami v prihodnje enak kot v preteklih letih, da bo delo komisij po novem bolj učinkovito in da zakon prinaša prijaznejše postopke usmerjanja tako za otroke kot starše. Zakon sicer prinaša kar nekaj sprememb in dopolnitev, ki pa ne posegajo v konceptualno ureditev usmerjanja otrok s posebnimi potrebami. Tako na primer, kar v poslanski skupini SDS podpiramo, med drugim ukinja obvezno preverjanje ustrezne usmeritve. Odločitev o potrebi po preverjanju je v predlogu prepuščena strokovnjakom, ki pa lahko iz strokovno utemeljenih razlogov preverjanje tudi določijo. Prav tako podpiramo določilo, da v komisiji za usmerjanje lahko sodeluje tudi otrokov vzgojitelj oziroma učitelj, saj ta otroka najbolj pozna. Za sodelovanje ga bo zaprosil predsednik komisije in bo vabljen na sejo komisije. Upravičeno lahko pričakujemo, da bo z dopolnitvami zakona otrok, ki potrebuje ustrezno strokovno pomoč, te deležen prej in bodo hitreje stekli vsi postopki, ki so potrebni, da se otroka usmeri v ustrezen program. Tudi zato, ker se na novo uvaja pedagoško naravnan pristop in se tako pristojnosti prenašajo s področja socialnega varstva na področje šolstva. Pomembno je, da se bo na podlagi strokovnega mnenja komisije določil program vzgoje in izobraževanja, določilo se bo obliko in način izvajanja dodatne strokovne pomoči, določili se bodo kadrovski, prostorski, materialni in drugi pogoji, ki morajo biti zagotovljeni za vzgojo in izobraževanje otroka. Zakon predvideva določitev daljšega roka, v katerem mora pristojni organ od uvedbe postopka izdati odločbo o usmeritvi, kar v poslanski skupini podpiramo, saj si ne smemo in ne moremo dovoliti, da bi zaradi prehitrih odločitev strokovnih komisij, pritiska staršev, šol ali vrtcev delali napake, da otroci ostanejo brez usmeritve v ustrezen program. V predlogu so dodane tudi kazenske določbe za neizvrševanje določil zakona. Predlog zakona naj bi strokovno utemeljenimi racionalizacijami, kot je med drugimi zmanjšanje števila članov in drugačna sestava strokovnih komisij za usmerjanje, ki so bile s sedmimi člani preštevilčene, po novem pa naj bi komisijo sestavljali trije člani in sicer defektolog, psiholog in zdravnik pediater ali specialist šolske medicine, prinesel tudi nekatere ugodne finančne učinke, kar ni zanemarljivo. Tako prihajanje nasledstva, naj bi pomenila niti krčenja strokovne pomoči za šolanje otrok, niti zmanjševanja ur dodatne pomoči zanje, pač pa bodo lahko preusmerjene v specialne programe oziroma namenjene strokovnemu izobraževanju in izpolnjevanju učiteljev in strokovnih delavcev, ki so jim ti otroci še posebna skrb. Zakon ne nazadnje tudi usklajuje definicijo otrok s posebnimi potrebami, sodobno, socialno, pedagoško, psihološko in medicinsko stroko in se po novem uporablja pojem otroci s čustvenimi in vedenjskimi motnjami. V poslanski skupini Slovenske demokratske stranke podpiramo sprememba in dopolnitve zakona, ker menimo, da pomenijo dograditev do sedaj veljavnega zakona in odpravo pomanjkljivosti, ki so nastajale v praksi. Predlog sprememb in dopolnitev zakona, [[...]] [[opozorilni znak za konec razprave.]] [[...]]ki je pred nami torej prinaša kar nekaj sprememb in novosti pri usmerjanju otrok v posebne programe, ki so dobrodošle, ki si ne moremo in ne smemo dovoliti, da bi otroci s posebnimi potrebami ostali brez usmeritve v posebnem programu, ki bi jim omogočil razvoj vseh njihovih sposobnosti in zmogljivosti. Predlog zakona bomo vsekakor podprli. Hvala lepa."
6,ParlaMint-SI_2021-05-28-SDZ8-Izredna-75.u22,SDS,0.76123046875,2021-05-28,1.0,"Najlepša hvala za besedo. Spoštovane poslanke, spoštovani poslanci! Najprej naj rečem, da sem zelo vesela, da imamo danes dejansko končno pred seboj Zakon o starševskem varstvu in družinskih prejemkih, ki bo vsaj malo izboljšal materialni položaj vseh tistih družin, ki imajo otroke, ki potrebujejo posebno varstvo in skrb. Ko so me pred časom kontaktirali iz Društva Viljem Julijan, društva ki je nastalo iz težke preizkušnje in izkušnje staršev malega Viljema Julijana, gospe Nine in gospoda Blaža in so mi predstavili pobudo za izboljšanje položaja teh družin, sem jim takoj prisluhnila in kar je najbolj pomembno, sem jih tudi slišala. Tako kot jih je slišal tudi predlagatelj te točke dnenega reda. Na podlagi teh pogovorov smo se potem odločili, da v poslanskih skupinah NSi, SMC in SDS vložimo zakon, ki je danes pred nami vsemi. Gre sicer za majhno spremembo zakona, ampak za zelo pomembno. Z zakonom namreč zvišujemo delno plačilo za izgubljeni dohodek, ki ga prejme eden od staršev, ki je zaradi tega ker skrbi, neguje in varuje otroka s posebnimi potrebami ali hudimi redkimi boleznimi, moral prekiniti delovno razmerje. Leta 2018 smo v Državnem zboru sprejeli resolucijo o družinski politiki v kateri smo med drugim se zavezali, da bomo družinam prijazna družba, da bomo poskrbeli za najbolj ranljive, da bomo posebno skrb namenili družinam z otroci s posebnimi potrebami, da bomo poskrbeli za njihovo materialno varnost, tudi preko družinskih prejemkov in olajšav, ki staršem pomagajo pri preživljanju, vzgoji, izobraževanju in skrbi za otroke. Namen različnih pravic in olajšav je, kot je bilo danes že povedano v uvodnih stališčih, predvsem poskrbeti, da se družinam ob rojstvu otroka ne poslabša materialni položaj in da jih s tem na nek način ščitimo in varujemo. To pa je seveda še posebej pomembno pri velikih družinah, na katere smo v tej Vladi še posebej pozorni, in pri družinah z otroki s posebnimi potrebami. Naj tudi rečem, da sem kot predsednica Odbora za delo, družino, socialne zadeve in invalide res zadovoljna, da na odboru odpiramo vsebine in predlagamo novele zakonov, ki dejansko izboljšujejo položaj najranljivejših v naši družbi. Že na odboru smo z glasovanjem pokazali, da se lahko v političnem prostoru poenotimo, da lahko stopimo skupaj, in verjamem, da bo tudi ob današnjem glasovanju povsem enako in da bomo vsi poslanci podprli zakon, ki bo zelo razveselil družine, ki imajo otroke s težko motnjo v duševnem razvoju, težko gibalno oviranega otroka ali pa otroka z boleznijo s seznama hudih bolezni. Gre namreč za družine, ki se soočajo s težkimi življenjskimi izkušnjami, preizkušnjami in okoliščinami. Te pa zahtevajo še posebej visoke stroške zaradi zdravljenja in nege otrok, zato je prav, da jim pomagamo in jim vsaj malo olajšamo njihov položaj. Ob koncu naj rečem, da sem hvaležna, da sem lahko na seji Odbora za delo poslušala navdihujoč nagovor pobudnika te spremembe zakona, gospoda Blaža Bezenška, očeta malega Viljema Julijana, ki nas danes zagotovo iz nebes gleda in ki za vedno ostaja glasnik vseh otrok s hudimi redkimi boleznimi. Gospod Bezenšek je namreč med drugim povedal naslednje (citiram): »Skozi izkušnje skupaj rastemo, se razvijamo. Včasih so izkušnje zelo tragične, vendar pa, če jih obrnemo v pravo smeri, lahko postanejo koristne, pa tudi navdihujoče.« (Konec citata.) Naj tudi v političnem prostoru ne bo časa samo za spotikanja, ampak čas za koristne stvari in predvsem za delo v dobro ljudi. Ta zakon je danes eden od teh korakov v dobro ljudi. V Slovenski demokratski stranki bomo zakon podprli. Hvala."
6,ParlaMint-SI_2010-03-02-SDZ5-Redna-14.u106,SDS,0.70947265625,2010-03-02,0.9926843643188477,"Hvala za besedo. Lep pozdrav vsem. Prejšnja vlada se je odločila oziroma zavezala, da bo vodila usmerjeno družinsko politiko, da bo izboljšala možnost za usklajevanje poklicnega in družinskega življenja, da bo spodbujala starševstvo, ustvarjala ozračje, ki bo naklonjeno družinam, da bi se te lažje odločale za prvega in vsakega naslednjega otroka. Uredila je prehrano srednješolcev, področje štipendij, stanovanjske olajšave, olajšave za velike družine in podobno. Po desetletjih se je tako začelo povečevati število rojstev, povečala se je vključenost v vrtce, naredili so se pomembni koraki za preprečevanje nasilja v družini. Predlani in nato lani je bil objavljen podatek, da se je število razvez po desetih letih vztrajnega zviševanja zmanjšalo, da jih je bilo za 13% manj. Zagotovo tudi zaradi razprav nekaterih ukrepov, razmišljanj ljudi, kaj so vrednote, kaj je pomembno v življenju, ponudbe družinskih in zakonskih terapevtov in tudi zaradi zakona, ki ga je prav tako sprejela prejšnja vlada, zakona o preprečevanju nasilja v družini, ki ponuja možnost terapije za nasilneža, svetovanje, pomoč v družinah, ki so zaradi različnih okoliščin, odvisnosti vseh vrst, ki niso kar od nekaj, ampak nastanejo lahko zaradi mnogih okoliščin, preteklosti, morda ker je nekdo izgubil službo. In po raziskavah je družina na prvem mestu med vrednotami v slovenski družbi. Zato bi pričakovali, da se bo v to snov in spremembe tega področja posegalo previdno in analitično, da analiziramo morebitno slabost Zakona o zakonski zvezi in družinskih razmerjih, z analizo, kaj se je zgodilo, ko smo v zakon uveljavili možnost registracije izvenzakonske zveze, z natančnimi podatki o enostarševskih družinah, s podatki o tem, kaj se dogaja z otroki, ki zrastejo v enostarševski družini. Verjemite, da mama, ki sama živi z otroki, nima enostavne naloge. Otroku mora biti mama in oče, ampak oče mu ne more biti, zato otrok, ki živi sam z mamo, išče vzornike pri stricu, učitelju, nogometnem trenerju, ker potrebuje ideal, potrebuje vzornika. In otrok, ki živi pri očetu, je močneje navezan na babico, očetovo sestro, učiteljico. Mnoge samske mame ali očetje si želijo družino, so delali v tej smeri, pa potem morda iz različnih razlogov njegova ali njena družina razpade, ali se je razdrla. Zagovorniki novega družinskega zakonika radi govorite, da je družina v krizi, da je tudi v naših klasičnih družinah nasilje, alkohol, da otroci živijo v neurejenih družinah. To je marsikdaj res, zato smo sprejeli Zakon o preprečevanju nasilja v družinah. In ne rešujete teh problemov prvič v z novim zakonom. Pomembni koraki so se naredili pred vami in ni res, da smo si zatiskali oči in da se o tem še pred leti ni smelo govoriti. Se je govorilo in se je tudi ukrepalo, zato smo te stvari tudi naredili. Omenjate, da je v mnogih družinah alkohol. Ali ne kažejo statistike, da otroci povzemajo vzorce? In mnogi iz družin, kjer je vladal alkohol, tudi sami postanejo alkoholiki. Ali ni potem na mestu razmišljanje, ali ne bo otrok iz istospolne zveze tudi sam bolj nagnjen oziroma istospolno usmerjen, pa morda sicer ne bi bil? Posnema vzorec, posnema starša, okolje v katerem živi. Pa morda kot tak nikoli ne bo srečen, zadovoljen, ampak to bo tisto, kar pozna. To bo vplivalo nanj, pa bi morda živel in razmišljal drugače, če bi poznal moškega in žensko, mamo in očeta, in bi to prepoznal kot vzorec in kot ideal. Tako hočem živeti tudi sam, tudi sam želim imeti takšno družino. Vlada oziroma predlagatelji v družinskem zakoniku ti dve skupnosti, torej zvezo med moškim in žensko in zvezo med istospolnima partnerjema, izenačujejo. Ustavno sodišče je v svoji odločbi, v zvezi s členom o delovanju v Zakonu o istospolni zakonski skupnosti, zapisalo, da gre za podobni ne pa enaki skupnosti. Enaki nikoli ne moreta biti, saj istospolna skupnost nikoli ne bo mogla imeti reproduktivne vloge. Zveza med moškim in žensko je zaradi tega, ker je ena od njenih značilnosti usmerjenost v rojstvo novega življenja, deležna posebnega varovanja in skrbi države, ne samo pri nas, ampak tudi drugje in to izhaja iz več členov Ustave, še posebej pa iz 53. člena, ki pravi: ""Država varuje družino, materinstvo, očetovstvo, otroke in mladino ter ustvarja za to varstvo potrebne razmere."" Mnogi sociologi, tudi vsebine v učnih načrtih, poudarjajo nenadomestljiv pomen ženske in moškega v obdobju otroškega odraščanja. Rezultati analiz, ki jih pri nas res še ni, so jih pa delali v Ameriki in drugih državah, ki jih radi navajate, kažejo, da imajo osebe, ki izražajo svojo istospolno usmerjenost v primerjavi z ostalimi ljudmi skoraj dvakrat večji kvocient poskusa umora, samomora, problemov povezanih z zlorabo, prepovedanimi substancami in psihološko neuravnovešenostjo. Pred kratkim sem na televiziji povedala samo statistiko, ki je bila objavljena, torej, da je lani od vseh novih obolelih za virusom HIV 95% obolelih istospolno usmerjenih. Teh evidenc ne vodimo in je prav, da jih ne vodimo in šele takrat, ko lahko nastane problem, ko bi se bolezen širila. In mogoče še nekaj o teh istospolnih zvezah, pa bom potem tudi povedala, kaj sama mislim oziroma se ne čutim, da sem zato kaj boj nestrpna do istospolnih zvez, sem tudi sama takrat glasovala za Zakon o istospolnih partnerskih zvezah. Leta 2005 smo sprejeli zakon, je bil že večkrat citiran, in lani junija sem ministrici zastavila vprašanje, kakšen je podatek v zvezi z istospolnimi zvezami. Takrat je bilo opisanih 24 istospolnih partnerskih skupnosti, od tega sta dve prenehali zaradi smrti partnerja, štiri pa z odločbo upravne enote, pomeni da so se razdrle, po manj kot štirih letih veljavnosti zakona, predvidevam, da tudi po manj kot treh, štirih letih take zveze. Sedaj je o isti stvari podobno spraševal moj poslanski kolega in ministrstvo je navajalo, da 100 otrok živi v takih zvezah, zraven pa je v odgovoru, seveda, ker je pa to zapisano in uradno, zapisalo, da ne vodijo uradnih evidenc, saj za vodenje takih evidenc ni zakonske podlage. Je pa napisalo, da je januarja registriranih 30 istospolnih partnerskih zvez, ob tem pa nam ni povedalo, kaj se je zgodilo z drugimi, koliko jih je prenehalo in zakaj. V interesu razprave, današnje, pa bi zagotovo bilo, da bi te podatke imeli, kar pomeni, da bomo dali otroka v družino, za katero po slovenski statistiki, ki sem jo ravnokar navedla, že sedaj vemo, da jih šestina preneha v manj kot štirih letih. Se vam zdi to stabilna in urejena skupnost, v katero bi morda dali otroka, ki sta mu starša umrla v nesreči in se bo že čez nekaj let morda soočil s kakšnimi še hujšimi problemi, ko bo izgubil tudi ta nadomestna starša, morebiti? Ne rečem, da je morda ostalih 18 skupnosti urejenih in še vedno trajajo. Ne dvomim, da se imajo partnerja ali partnerica radi. Tudi sem prepričana, da mnogi nimajo nobenih zdravstvenih težav, ampak navedla sem samo eno slovensko statistiko, ki ste jo lahko prebrali tudi sami. Predhodniki pravite, kdo vse je bil istospolno usmerjen, od znanih igralcev, znanstvenikov, in da smo mi proti istospolno usmerjenim in zato nestrpnih, homofobni. Sprašujete nas, kaj bi naredili, če bi bili naši otroci istospolno usmerjeni. Problem pa sploh ni v tem. Jaz proti istospolno usmerjenimi ljudem nimam nič. Še več, želeli so sklepati zveze, jih registrirati in zato smo tak zakon sprejeli in tudi sama sem glasovala zanj. Vsak naj živi kot želi, dokler s tem ne omejuje in ogroža drugega. Je pa škoda, da se moramo ob tem pogovarjati o inkviziciji, lovu na čarovnice, grmadah in podobno. Ne bomo jih dali na grmade, še nobenega nismo. Živijo med nami in mnoge njihove pravice so urejene v mnogih zakonih, tako kot so moje, ker smo vsi državljani Republike Slovenije. In tudi med mojimi znanci je kdo, ki je istospolno usmerjen in je čisto v redu, se družimo, nimam nič proti njemu in nimamo v svojih medsebojnih odnosih nobenih težav. Problem za nas pa je v posvojitvah s strani istospolnih partnerjev. Zakaj? V večini ste ugotavljali, da gre za občutljivo področje, obenem pa si vsi skupaj ne dovolimo vzeti toliko časa, da bomo analizirali, kaj je zakon prinesel in da bomo naredili tudi slovensko statistiko na tem področju. Družinski zakonik naj bi urejal pravico otrok. Nikogaršnja pravica pa ni, da posvoji otroka, še najmanj pravica istospolnih partnerjev. Ker je posvojitev rešitev in pomoč za otroka, ki je iz različnih okoliščin ostal brez staršev, zato zanj država poišče nadomestne starše. Ima pa vsak otrok pravico do življenja, očeta in matere. V mnoge mednarodne dokumente in tudi v naše smo zapisali pravice otrok in kako bomo te pravice varovali. Ob tako veliki skrbi predlagateljev za možnost posvojitve s strani istospolnih partnerjev pa predlagatelj z zakonikom ne rešuje mnogih, bolj perečih vprašanj - težav otrok, ki živijo v različno razširjenih družinah, in otrok, ki živijo z enim od staršev in njegovim zakonskim ali izvenzakonskim partnerjem, otrok, ki živijo v enostarševskih družinah, zraven pa s katerim od sorodnikov, tetami in starimi starši. Za te otroke se po uveljavitvi zakonika ne bo nič spremenilo, glede pravice do nege otroka, glede postopkov v vrtcu, zdravstvenega zavarovanja. In zakaj se prvi v vrsto za posvojitev otroka ne morejo postaviti tudi stari starši - ker strokovnjaki potem ugotovijo, da so prestari, pa so to tisti prvi, ki jih otrok najbolje pozna. Zakaj predlagatelja ne zanimajo študentske družine, ki jih je več kot pa danes živečih otrok v istospolnih zvezah, ki jih navajate, ob tem da, kot sem že povedala, na drugem mestu priznate, da teh podatkov nimate, ker takih evidenc ne smete in ne morete voditi. Nekdo od predhodnikov je rekel, gremo s to zgodbo naprej. To je za vas zgodba, za nas je mnogo več, zato se tudi na tem mestu oglašamo. Ministrstvo nam je zamolčalo mnogo podatkov, do katerih bi imeli pravico in ki bi jih lahko povedali. Na primer, da je Francija leta 2006 po zelo temeljitih študijah in široki javni razpravi sklenila, da ne dovoli posvojitve otrok istospolnim partnerskim skupnostim, ker so ugotovili, da to ne bi bilo v korist otrok. In da v družinskem zakoniku urejajo družine, istospolne partnerske zveze pa urejajo v drugih zakonih. Pa še za mnogo drugih stvari bi bilo prav in relevantno, da bi jih ministrstvo zapisalo v obrazložitev k zakonu, ne pa samo tistih, ki jim ustrezajo. Vsakemu otroku, tudi vašemu ali otroku vaših otrok, se lahko zgodi, da ostane brez staršev in se znajde v položaju, ko bo potreboval rejniško ali posvojiteljsko družino. Sedaj veljavna zakonodaja zagotavlja, da bo tak otrok prišel v urejeno družino, utemeljeno na zakonski zvezi. Predlagani zakonik pa prinaša možnost, da se naši otroci znajdejo v različnih skupnostih, v katerih si morda kot starši nikakor ne bi želeli, da bi se kdaj znašli v njih. Ali bomo sedaj v oporoke zapisali, ""če se mi kaj zgodi, ne želim, da mojega otroka posvojita dva partnerja ali dve partnerici,"" pa najbrž tudi, če to napišemo, glede na zakonik ta volja ne bi obveljala. Za zaključek. Slovenska demografska slika ni obetala svetle prihodnosti. To se je v zadnjih letih spremenilo, in to zato, ker je prejšnja, naša, vlada stremela k temu in se trudila za to, da so naše družine zdrave, uspešne, da bodo v njej vladali pristni odnosi, da bo med člani spoštovanje, dala možnost, da država poseže v družino tam, kjer je kaj narobe in ji pomaga, da se stvari uredijo. Pri tem je bila uspešna zato, ker je to delala v korist slovenske družine, v korist otrok, ki so najbolj svetel obet za prihodnost Slovenije. Zato menim, da je v interesu vseh nas, predvsem pa vas, da še enkrat razmislite, kaj želite uzakoniti in ne glasujete za to, da je ta zakon primeren za nadaljnjo obravnavo. Preveč nas deli in preveč državljank in državljanov je proti, da bi me prepričali, da je dober za našo skupno prihodnost."
6,ParlaMint-SI_2010-12-20-SDZ5-Redna-23.u132,SDS,-0.94970703125,2010-12-20,0.026499727740883827,"Hvala lepa. Res moram reči, da sem zelo, zelo presenečen nad takšno lahkoto odločitve ministra oziroma ministrstva, da se zaradi tako neargumentiranih razlogov ukinja drugi obvezni jezik. Sam nikakor ne morem razumeti, da se ne bi poiskalo načina, kako zagotoviti kadre, da bi se drugi tuji jezik tudi poučeval. Jaz sem bil nekaj tednov nazaj zgrožen nad postopki, ki veljajo v Sloveniji, da lahko nekdo sploh poučuje tuj jezik. Pogovarjal sem se z gospo, zdaj je že gospa, ki je študirala v Angliji, v Angliji je lektorirala angleške tekste in ker tukaj ni imela pač nekega seminarja, ni uspela dobiti možnosti, da bi poučevala v osnovni šoli. Takih ljudi je ogromno in dajmo tukaj potem raje iskati načine, kako te birokratske ovire odstraniti. Mi imamo zagotovo usposobljene ljudi, ki znajo jezik pa tudi, če nimajo tistih pedagoških ali didaktičnih ali kakršnih koli teh potrdil, so lahko več kot uspešni. Dajmo se malo povprašati, številne privatne šole v tujih jezikih, katere otroci množično obiskujejo, kajti starši se sami zavedajo, da otroci potrebujejo ne enega, dva ali celo več tujih jezikov, pa jih seveda proti plačilu vozijo po dvakrat ali trikrat na teden, da se učijo tuje jezike, pa sam vem, sam sem imel to možnost spoznavati, so tam tudi učitelji oziroma tisti, ki poučujejo, brez takšnih ali formalnih dokumentov ali potrdil; pa ravno tako zelo uspešno, ali pa zelo dobro, ali pa kvalitetno naučijo. Tako da iskati razlog v tem, da se preprosto ukinja tuj jezik, da nimamo ljudi – to preprosto ne drži! Če bi bila volja, bi v tem času, odkar je ta zakon v veljavi, zagotovo poiskali načine, da bi se te ljudi tudi kvalificiralo. Danes smo obravnavali zakon za zdravnike, da bodo lahko tukaj tiste diplome, ki so jih pridobil zunaj, na enostaven način tudi potrdili. Po zelo enostavnih postopkih se bo to dalo zdaj narediti. Kvaliteta naj ne bi bila ogrožena. [[Gospa Potrata, če imate težave, se lahko malo potem kasneje.]] V glavnem, tam se postopki poenostavljajo. Tukaj pa ni bilo očitno volje, da bi se tudi tukaj poiskalo nek način, da bi se tiste ljudi, ki znajo tuje jezike, usposobilo, da bi lahko otroke poučevali predvsem v tistih nižjih razredih. Gospod minister, to je korak nazaj. Če želimo kot majhna država v Evropski uniji in sploh v sistemu globalizacije uspeti in svoje znanje tudi uspešno producirati pa predstavljati navzven, brez znanja tujega jezika, žal, to ne bo šlo. Tako je to – ne en korak, to je dva koraka nazaj. In prepričan sem, da bo to slabo za naše otroke. Hvala lepa."
6,ParlaMint-SI_2001-11-21-SDZ3-Redna-10.u146,SDS,-0.95849609375,2001-11-21,0.09678511321544647,"Lep pozdrav. V 79. členu je amandma vlade nekoliko nerodno postavljen. In sicer želja je bila, da se postavi definicija otrokove prizadetosti, ki je pa zelo slabo postavljena, in sicer najprej je nepopolna - to se pravi na invalidskih komisijah ne bi mogli ocenjevati s tako definicijo. Drugič je takšna, da skuša sama sebe dokazati. Poglejte. Mi hočemo dokazati oziroma postaviti definicijo, kdaj otrok potrebuje stalno nego, varstvo, pomoč in vodenje. Kajti to je v osnovnem besedilu rečeno. Namesto da bi postavili definicijo, rečemo, da za otroke s težko motnjo v duševnem razvoju je pač tisti, ki potrebuje stalno nego, varstvo, pomoč in vodenje. Ne vem, kakšno obrazložitev definicije takega otroka oziroma takega stanje je, če rečemo, da je težko moten tisti, ki potrebuj stalno nego, varstvo. Mi smo pa že to postavili v prejšnjem besedilu. Isto je potem za gibalno oviranega otroka, je tudi rečeno, ""je to tisti, ki je v celoti odvisen od tuje pomoči"". Mi pa želimo ravno to definirati, kdaj otrok je takšen, da potrebuje to tujo pomoč. Tudi na koncu je rečeno, da so to otroci, ki potrebujejo posebno nego in varstvo. Mi pa hočemo, s tem je hotela vlada ravno postaviti definicijo, kdaj pa je potrebna posebna nega. V prejšnjem besedilu je bilo zastavljeno tako, da je bilo rečeno pač za otroke, ki potrebujejo posebno nego vseh 24 ur - tudi tista dikcija ni bila idealna. Vendar nakazuje na naslednji člen oziroma na 116. člen, kjer je definirano, da ocenjuje to stanje zdravniška komisija, invalidska komisija itn. Se mi zdi, da je to za v izogib postavljanja kriterijev ali ocenjevanja teh otrok, se zna ob tej dikciji zelo zaplesti, resnično zaplesti in bo veliko neprijetnosti, hude krvi in podobno. Bi zaenkrat predlagal, da ostane prejšnja dikcija, saj predlog vlade k 116. členu amandma govori in napoveduje izvršilni predpis, ki ga bo ministrstvo izdalo v tej smeri. Pustimo zaenkrat to oceno in to postavljeno na definiciji invalidskim komisijam, dokler ministrstvo ne izda izvršilnega predpisa."
6,ParlaMint-SI_2017-05-25-SDZ7-Redna-30.u70,SDS,-0.99560546875,2017-05-25,0.9952223300933838,"Hvala za besedo. Žalostno je, da je, ko se o tako resni temi tukaj v Državnem zboru pogovarjamo, zadeva navsezadnje tako smešna. Včeraj smo bili priče temu, da smo imeli točko zakon otrok s posebnimi potrebami in ni bilo predstavnikov ministrstva, tudi predlagatelja ni bilo v neki drugi točki. Danes pa celo štiri predstavnice ministrstva sedijo tule, ampak jaz ne vem, zakaj. Zato da jih gledamo ali kako, kaj? Mislim, da na koncu bo ministrica 15 minut, tako kot je rekla kolegica Jelka, kaj povedala ali pa še tisto nič, mi ne bomo mogli več na njen odgovor replicirati. V sami razpravi, jaz moram reči, da sem vse pazljivo poslušala, je razprava marsikaterega pokazala to, da zadeve niste pogledali ali niste poslušali nas, kar smo govorili, ko ste nas kritizirali, ali pa se v bistvu sploh ne spoznate na celo zadevo, tako kot gospod Horvat, ko je o tej javni mreži govoril, kot da je, pa kdo vse je zadolžen in podobno. Dejstvo je, da je javne mreže ni v Sloveniji in konec. Ne na primarcu, sekundarcu in tercialcu. To jaz upam, da smo enkrat za vselej razčistili. Bi bilo prav, da si tudi v koaliciji to zapomnite, da javne mreže ni. Jaz sem pozorno poslušala tudi uvodno obrazložitev ministrice. Takšne cvetke, kot ste jih tu govorili, mislim, »ala vam vera«. Glejte, v javnosti ste rekli, da so se z naše strani pojavljali zavajajoči očitki. Jaz ne vem, kateri očitki. Mi smo govorili: »Stroka pri pripravi tega zakona ni sodelovala.« Kdo je stroka? A so vaše strokovne sodelavke stroka? Jaz bi res, spoštovana ministrica, prosila potem, da mi poveste, kakšno strokovno izobrazbo imajo te sodelavke, ki so to pripravljale. Mi smo tudi v javnosti poudarjali, da je zakon pripravljen v nasproti z direktivo EU. Povejte mi, če imamo prav. In pa, v javnosti smo vseskozi opozarjali, da je potrebna javna razprava, ker je vaš prvi predlog iz 2015 obsegal 13 členov, zdaj pa jih ima pa 47. Če se vam ne zdi potrebno, da bi vendarle bila potrebna javna razprava, potem pa, adijo pamet, bom rekla. Naprej ste govorili, da ta zakon ne bo odvisen od želja, temveč od potreb. Ali veste, koliko potreb je trenutno v Sloveniji? Še 2016 je vsak četrti državljan čakal na vrsto ali neko zdravstveno storitev. Po podatkih, mislim, da smo imeli dve seji nazaj dr. Marušiča, mislim, da zdaj že vsak četrti Slovenec čaka na nek poseg, pregled ali storitev. To so potrebe, ministrica. To so potrebe. In v zaključku ste tudi rekli, da zakon ponuja rešitve za naše ljudi. Rešitve za naše ljudi – to pa vam dam prav, ministrica, in to tudi kaže, da delite ljudi na naše in vaše. Preprosto bi bilo reči, rešitve za vse ljudi ali vse državljane, ampak ste rekli za »naše ljudi«. Še nekaj je takšnih cvetk. Ko je kolega Jani govoril, da pametujemo kar po dolgem in počez in da si samo neko reklamo delamo in tako naprej. Ampak poglejte, kolegi, ko smo vas na eni izmed sej matičnega delovnega telesa opozarjali in opozarjali glede negativnega poslovanja javnih zdravstvenih zavodov, sta tudi kolega Jani in Zorman sta rekla, da samo publiciteto in ne vem kaj še zganjamo, ampak takrat je bila izguba javnih zdravstvenih zavodov nekaj čez 20 milijonov, zdaj je 39 milijonov. Nismo zaman opozarjali. Jaz ne morem mimo te vaše obrazložitve k temu gradivu. Lepo vas prosim, ministrica, povejte mi, to kar pišete na strani 23: »Zakon bo imel pozitiven vpliv na kakovost in strokovnost izvajanja zdravstvene dejavnosti.« Povejte mi, pozitiven vpliv na kakovost in strokovnost, kaj je tukaj noter takšnega, da bo imelo tak vpliv. In pa »dostopnost do zdravstvenih storitev se bo izboljšala«. To me zanima, kateri člen, kje? Moram reči, da sem veliko časa porabila, da sem šla večkrat skozi, ampak tega pa žal nisem našla. Še enkrat. Spoštovana ministrica, vzemite si čas, mi smo danes tukaj štiri ure porabili za to, vi pa vsaj v eni uri odgovorite na naša vprašanja. Hvala lepa."
6,ParlaMint-SI_2018-02-20-SDZ7-Redna-38.u60,SD,0.78271484375,2018-02-20,0.992340624332428,"Hvala za besedo, gospod predsednik. Spoštovane in spoštovani! Resolucija o družinski politiki 2018–2028 z naslovom Vsem družinam prijazna družba je še ena zadnjih koalicijskih zavez s področja resorja za družinsko politiko, kjer smo se koalicijski partnerji obvezali, da bomo zagotovili široko strokovno razpravo o novi resoluciji o družinski politiki, ki bo podlaga za zaščito pravic otrok in vsem raznolikim oblik modernih partnerstev in družin. To smo naredili po našem mnenju uspešno, zato danes tudi lahko ta pomemben dokument potrdimo. Razprave o družinah, o različnih družinah, ki med nami so, se odvijajo že veliko časa. Ali so bile pozitivne ali ne, sedaj ni vprašanje. Dejstvo pa je, da smo se od prvega predloga Družinskega zakonika dalje o tem veliko pogovarjali. Kljub temu da je prvi Družinski zakonik na referendumu padel, pa je iz te izkušnje vendarle prišlo nekaj pozitivnega. Toliko smo govorili o različnosti, da je tudi ta postala običajna. Mogoče ne v celoti, ampak malo bliže sprejemanju drugačnosti pa smo že; in to nas veseli. Veseli nas tudi, da imamo dokončno sprejeto prenovljeno družinsko zakonodajo in na tem temelju spisano resolucijo, ki jo obravnavamo danes. Njen namen je določitev temeljnih ciljev in ukrepov na področju družinske politike v naslednjih 10 letih in tako izboljšati kakovost družinskega življenja. Ključni cilji Predloga resolucije so izboljšanje kakovosti družinskega življenja s poudarkom na visoki ravni kakovosti življenja otrok, zagotavljanje varstva in zaščite družin in posameznih družinskih članov ter ustvarjanje pogojev, ki bodo spodbudno vplivali na odločanje za družino. Socialna in družinska politika nista zgolj politiki socialnih transferjev. Socialna politika je skupek sektorskih politik, ki terja dogovor na podlagi opravljenega dialoga in doseganja soglasij. Če želimo obrniti te negativne demografske trende, bomo morali delovati celostno. Posamični ukrepi namreč ne bodo zadosti v prepričevanju mladih, da je njihova prihodnost varna, da je varno ustvariti družino in da tudi več kot en otrok njihovega položaja ne bo poslabšal. Družinska politika temelji na integralnem pristopu. Je sicer samostojna, a vendar neločljivo povezana z drugimi politikami: stanovanjsko, socialno, politiko trga dela, zdravstveno, vzgoje in izobraževanja. Ker velikokrat izpostavljamo problem nizke rodnosti, bo nujen aktiven pristop predvsem na področju stanovanjske politike, ki bo morala postati usmerjena v zagotavljanje čim večje dostopnosti stanovanj, pa ne samo lastniških. V Sloveniji bo treba predvsem ponovno nasloviti vprašanje zagotavljanja najemnih stanovanj. K odločanju za družino bodo pripomogle tudi bolj varne zaposlitve in dostojno plačilo. Raziskave so pokazale, da je želja po ohranjanju dosežene življenjske ravni zelo tehten premislek pri odločanju za otroke, zato je nedvomno treba družine finančno bolj razbremeniti, če želimo, da bi imele več otrok. Ministrstvo za delo na tem področju rezultate dela že ima. Zaradi ukrepov te vlade in tega ministrstva že dlje časa pada brezposelnost, ukinjamo zaznambe in vračilo za prejemke denarne socialne pomoči in varstvenega dodatka. Sprejeli smo dokazano učinkovite ukrepe za zaposlovanje mladih in tudi ukrepe za podaljševanje delovne aktivnosti starejših. Spremembe socialne zakonodaje so bile usmerjene predvsem k izboljšanju položaja družin, znotraj teh predvsem enostarševskih in velikih družin. Dvignili smo minimalni dohodek, dodali nove štipendije, sprostili dodatne razrede otroškega dodatka in dvignili dodatek za otroka v enostarševski družini. Spremenili smo upoštevanje dodatka za enostarševske družine pri odmeri pravic iz javnih sredstev, način upoštevanja otroškega dodatka in tako naprej. Z ukrepi nadaljujemo naprej. Ravno pri prejšnji točki smo obravnavali nov sveženj ukrepov, za katere upamo, da bodo kot vsi prej našteti tudi dosegli svoj namen na področju družinske politike. Socialni demokrati vidimo vsebino resolucije o družinski politiki kot pomemben in potreben korak naprej na tem področju in jo bomo seveda tudi podprli. Hvala lepa."
6,ParlaMint-SI_2017-05-23-SDZ7-Redna-30.u39,SD,0.72607421875,2017-05-23,0.4026421904563904,"Hvala lepa, podpredsednik, za besedo. Spoštovane kolegice, državna sekretarka! Vsem lep pozdrav! Najprej želim poudariti, da je celostna obravnava otrok v predšolski vzgoji še kako pomembna in več kot nujna, saj po več kot 20 letih prizadevanja nevladnih organizacij, da se to področje uredi tudi na zakonski ravni, zato gre na tem mestu še posebna pohvala predlagateljici, da se je končno soočila s to zelo zahtevno nalogo in pričela usklajevati ta zakon s pristojnimi ministrstvi. Moram reči, da se zahvaljujem ministrstvu za šolstvo, da je prevzelo pod svoje okrilje ta zakon, kljub temu da moram obžalovati, da dejansko Ministrstvo za zdravje na tem mestu ni pokazalo dovolj razumevanja, da bi ga vzelo pod svojo okrilje. Zakaj tako menim? Menim, da dejansko je zdravstvo tisto ključno. Še preden se otrok rodi, dejansko je spremljan v zdravstveni ustanovi. Nato ob rojstvu otroka takoj vemo oziroma zdravstveno osebje oceni, kakšno je njegovo stanje. Tako se mi zdi, da na tem mestu bi nekako to področje zgodnje obravnave otrok v predšolski vzgoji spadalo pod Ministrstvo za zdravje, vendar vsekakor je zelo pohvalno, da tudi spada pod Ministrstvo za izobraževanje, kajti v nadaljevanju od enajstega meseca dalje se otroci vključujejo v ta sistem predšolske vzgoje, v vrtčevsko obravnavo. Menim, da je to tudi dobro. Seveda gre na tem mestu tudi vključevati ministrstvo za socialo, ob vsem tem pa žal moram omeniti, da kljub temu da se bodo ta tri ministrstva vključevala, je ključno tudi Ministrstvo za finance, vsaj po moji presoji, kajti v kolikor Ministrstvo za finance ne bo zagotovilo dodatnih sredstev, ki jih bomo potrebovali za več fiziatrov, delovnih terapevtov, psihologov, logopedov, potem se nam kaj kmalu lahko zgodi, da ta zakon ostane mrtva točka na papirju, kajti tega pa si nikakor ne želim in tako, kot je že kolega v stališču poslanskih skupin povedal, tega tudi ne bomo dopustili. Predlagateljica je na začetku omenjala, da ta projekt jemlje zelo osebno, kajti je mati dveh otrok s posebnimi potrebami in vse od rojstva se sooča s problemi in še kako ve, da je vključevanje multidisciplinarno še kako pomembno. Ob tem ne gre spregledati, da je več kot 400 tisoč takšnih otrok v Sloveniji, zato je toliko bolj pomembno, da se čim prej ta zakon tudi sprejme, okrepi možnost družine, da se sooči s takšnimi problemi, da se zagotovi otrokov osebnostni razvoj, pri tem pa še ključno: da se spodbuja socialna vključenost otroka kot tudi celostne družine. Žal je Slovenija edina članica Evropske unije, ki tega nima na zakonski ravni urejenega, kljub temu da imamo nekatere določbe v Zakonu o izenačevanju možnosti invalidov, vendar pri nas še ta norma ni bila uresničena. Program zgodnje obravnave je bil v preteklosti osredotočen zgolj na otroka samega in pomoč, ki jo nudijo posamezni strokovnjaki. Izhodišče je sicer zelo spodbudno, otroku sicer omogoča, da bolje razvije svoje sposobnosti in jih ima in tudi prepreči posamezne težave, ki nastajajo ob rojstvu, vendar moramo k temu pristopiti z vsemi aktivnostmi, da poskušamo odpraviti težave. Res je pomembna zgodnja obravnava, saj se otrokovi možgani do 6. leta najbolj razvijajo, kljub temu pa ne smemo pozabiti, in temu je tudi namenjen ta zakon, da se v ta program vključi celotna družina, v kateri otrok živi. Družini bi morali ob otrokovem rojstvu pomagati pri sprejemanju novih okoliščin. Nikakor si ne znamo predstavljati, kaj doleti takšno družino, ko se ji rodi takšen otrok. Postavljena je pred dejstvo, da bo potrebno otroka vzgajati tako ali drugače, vendar pomoči nekako v sedanjem sistemu je zgolj malo oziroma nudile so jim nevladne organizacije, Društvo Sožitje in Društvo Sonček sta na tem mestu zelo pomagala tem družinam. Velikokrat se išče krivda pri samih starših, kaj se je zgodilo, da se je otrok rodil takšen, zato je toliko bolj pomembno, da pomagamo takšnim staršem, da jih postavimo na realna tla, da jim ponudimo support, da so pripravljeni sprejemati otrokovo drugačnost, in jim pomagati v teh najtežjih trenutkih. Seveda otroci so naše največje bogastvo, ne glede na to, kakšni so, zato je treba staršem pomagati, zato na tem mestu še enkrat zelo pozdravljam ta predlog zakona. Kot sem omenjala, so prvi meseci za otroka in tudi za družino najpomembnejši. Izredno pomembna je tudi ta psihosocialna pomoč družini, ki jo ta zakon predvideva, s čimer lahko upravičeno pričakujemo, da se bo stiska staršem vsaj malce omilila. Ob tem bodo nevladne organizacije še naprej pomagale z vsem svojim znanjem, ki so ga v vseh teh 20 letih njihovega prizadevanja s koristjo prenašale na starše. Zato res moram reči, da ta zakon podpiram od vsega začetka, vsekakor pa menim, da bi že moral biti sprejet bistveno, bistveno prej, kajti vsak dan, izgubljen, v otrokovem življenju lahko ima nepopravljive posledice v kasnejšem življenju. Zato je toliko bolj pomembno, da vlagamo v preventivo, zgodnje prepoznavanje, obravnavo in pravočasno ukrepanje za preprečitev zaostajanje otroka v razvoju. Kot sem že na začetku omenila, seveda ja ključna podpora oziroma v zakonu se predvideva podpora najmanj treh ministrstev, zdravstvenega, socialnega in izobraževanja. Na tem mestu še enkrat poudarjam, finančno ministrstvo bo tukaj tudi odigralo ključno vlogo. Pomembno pa je, naj zaključim, da starši opravljajo vlogo starša in ne igrajo vlogo terapevta, kajti vse prepogosto se v dandanašnjem času ob tej dani situaciji to tudi dogaja. Hvala lepa."
6,ParlaMint-SI_2017-10-23-SDZ7-Izredna-50.u16,SD,0.62255859375,2017-10-23,0.9900252819061279,"Hvala za besedo in lep pozdrav vsem tudi v imenu Poslanske skupine Socialnih demokratov, kjer smo v drugi obravnavi zakon o urejanju položaja študentov podprli in enako bomo ravnali tudi v tretji obravnavi, saj poleg ureditve področja štipendiranja in zdravstvenega varstva ureja ta zakon tudi izboljšanje pogojev za dostop izobraževanja za študente s posebnimi potrebami, in tukaj ne gre le za ugodnejšo obravnavo v samem izbirnem postopku, pač pa zlasti tudi za prilagoditve pri izvajanju programa in seveda za strokovno pomoč. Vse to bo zagotovo omogočalo boljše pogoje prav najranljivejšim študentkam in študentom. Seveda smo zadovoljni, da smo v okviru obravnave tega zakona uspeli tudi na matičnem delovnem telesu na naš predlog uveljaviti ob sodelovanju študentske organizacije tudi koriščenje subvencioniranja obroka za študente, in sicer do 21. ure, s čimer smo vendarle poskušali uveljaviti dejstvo, da tudi za tiste najzahtevnejše programe, ki jih imajo posamezni študentje, omogočimo, če lahko temu tako rečemo, enakovredno možnost koriščenja subvencioniranja prehrane. Torej, poleg tega kar je bilo že usklajeno, smo tudi na odboru dodatno uredili in dogovorili praktično soglasno. Seveda pa ta zakon, ki daje nekako odgovor na položaj študentov, ki je pravzaprav nastal zaradi anomalij ali če hočete težav zaradi pretiranega varčevanja na tem področju, očitno ne bo dovolj, kajti že v trenutku, ko sprejemamo ta zakon, se srečujemo z opozorili v zvezi s tolmačenjem 69. člena Zakona o visokem šolstvu. Kajti mnogi študentje so v tem obdobju, ko je začel veljati ta člen, ostali brez socialnih pravic. Seveda si želimo, da bi tudi v tem primeru usklajevanje s študentsko organizacijo in ministrstvom pripeljalo čim prej do ustrezne rešitve, s katero bi, če bo treba, seveda tudi podprli nov zakonodajni postopek in odpravili tudi te anomalije. Nenazadnje bi pa želeli v tem procesu še enkrat opozoriti tudi na izjemno potrebo po opredelitvi javne službe v Zakonu o visokem šolstvu. To je stalnica, na katero ves čas opozarjamo, kajti v časopisju smo lahko pred nedavnim zasledili, da se je šolnina na določenih programih izjemno povečala; znaša celo 10 tisoč evrov na leto. Zagotovo je to ukrep, ki ne omogoča vsakomur dostop do izobraževanja, in zato še enkrat apeliramo, da ministrstvo vendarle pripravi Zakon o visokem šolstvu, kjer bo tudi opredeljena definicija javne službe, in da ne bo to pomanjkljivost, ker te definicije ni, da lahko nekateri večkratno dvigujejo šolnine in s tem drastično onemogočajo pridobitev ustrezne izobrazbe tistim, ki so socialno šibkejši. In na koncu še enkrat, zakon o urejanju položaja študentov v tretji obravnavi bomo v poslanski skupini podprli. Hvala."
6,ParlaMint-SI_2022-03-31-SDZ8-Izredna-99.u80,SD,-0.9306640625,2022-03-31,0.06076730042695999,"Hvala lepa, podpredsednica. Državni sekretar! Socialni demokrati današnjega dopolnjenega predloga zakona, ki uvaja novo sankcijo proti staršem učencev, ki iz neupravičenih razlogov ne obiskujejo pouka, ne bomo podprli. Predlagana rešitev je po našem mnenju premalo domišljena, slaba. Izvajanje takšne sankcije pa lahko v praksi prinese več problemov kot koristi, na kar opozarja tako Zakonodajno-pravna služba, Zagovornik načela enakosti kot tudi strokovna javnost, ki so do predloga zakona izjemno kritični ali pa izražajo velik dvom v ustreznost predlaganih rešitev. Koalicija je z amandmajem popravila samo najbolj problematični ustavno sporen del novega sankcioniranja staršev, ki je predvideval izplačilo socialne pomoči v naravi že ob uvedbi inšpekcijskega postopka, namesto na podlagi pravnomočne odločbe šolskega inšpektorata. Takšen način sankcioniranja bi pomenil prejudiciranje izida inšpekcijskega postopka in kršitev ustavnega načela domnevne nedolžnosti. Še vedno pa ostaja problematično to, da v predlogu zakona ni jasno kaj naj bi pomenilo, da se bi denarna socialna pomoč izplačevala v naravi. Postavlja se vprašanje kako bodo socialni delavci na centrih za socialno delo presodili kaj posameznik ali družina sploh potrebuje za preživetje. V predlagani rešitvi ni niti opredeljeno ali ima morda tudi prejemnik denarne socialne pomoči v takem primeru pravico, da tudi sam poda predlog kakšna oblika izplačila v naravi mu najbolj ustreza in kaj potrebuje za svoje lastno preživetje. Predvsem pa je potrebno opozoriti, da denarna socialna pomoč ni namenjena spodbujanju izobraževanja, ampak je njen namen zagotavljanje finančnih sredstev za zadovoljevanje minimalnih življenjskih potreb posameznika ali družine, ki je socialno ogrožena. Omeniti velja tudi, da je v Sloveniji obvezno samo osnovnošolsko izobraževanje, kar pomeni, da bo na ta način kaznovan samo starš učenca, ki je vpisan v osnovno šolo. Starša dijaka, ki pa je vpisan v srednjo šolo in prav tako neupravičeno izostaja od pouka pa takšna sankcija ne bo nikoli doletela. Glede na opozorila strokovne javnosti pa nejasen tudi ukrep, ki predvideva izplačevanje socialne denarne pomoči v naravi za osebe, ki so prezadolžene in imajo zapadli dolg do izvajalcev javnih gospodarskih služb, vrtcev ali šol. Prezadolženost pri socialno ogroženih osebah ali družinah je namreč pogosto posledica spleta različnih življenjskih okoliščin, ki jih takšni posamezniki ali družine le stežka finančno obvladajo in zato potrebujejo strokovno pomoč, ne pa sankcij. Pri tem ukrepu tudi ni jasno opredeljeno ali je namen izplačila socialne pomoči v naravi tudi poplačilo zapadlega dolga do javnih gospodarskih služb oziroma do vrtcev ali šol, niti ni jasno opredeljeno v kakšnem obsegu in obdobju se naj bi ta dolg poplačal ter kakšen naj bi bil postopek poplačila tega dolga zato da bi kaznovana oseba ponovno bila upravičena do socialne pomoči v obliki denarja. Predlog prinaša tudi novo pravno podlago za izmenjavo osebnih podatkov pri osebah, ki so v socialni stiski in so deležni strokovne pomoči centrov za socialno delo ter drugih inštitucij, ki nudijo zdravstveno rehabilitacijsko ali psihosocialno pomoč. Glede na mnenje Zakonodajno-pravne službe sicer tudi ta zakon kljub temu, da v osnovi ni sporen, ni dobro dodelan. Hvala lepa."
6,ParlaMint-SI_2008-06-19-SDZ4-Redna-40.u304,SD,-0.96435546875,2008-06-19,0.006587117910385132,"Hvala. Ne vem s čim sem si tako naklonjenost poslanskega kolega Prijatelja pridobila, ker me je kar dvakrat citiral, pa jaz mislim, da v malce nerodnih povezavah. Če sem ob subvencioniranju dijaške prehrane opozarjala na to, da v proračunu niso bila zagotovljena sredstva, potem lahko tudi za ta predlog ugotovim, če naj bi zakon začel veljati za šolsko leto 2009/2010, vsaj za tisti del v letu 2009 za tako zastavljeno subvencionirano prehrano sredstev v proračunu ni. In tukaj mi kolega Prijatelj ne morete naprtiti kakšnih slabih misli, ker to je samo dejstvo, to je samo ugotovitev. Sem tudi povedala, kako se bo potem treba zavzemati za to, da postane ureditev ali subvencioniranje osnovnošolske prehrane pač prioriteta, ki bo v proračunu urejena. Jaz sama s tem razumevanjem in s takim postavljanjem prioritet sploh nimam težav, ker zagovarjam brezplačno šolstvo, zagovarjam tudi razmislek o tem, da bi obvezno šolanje se celo podaljšalo in bi potem ta skrb države lahko se še podaljšala, ampak tisto, kar je ta trenutek je blizu pomislekom kolega Guliča. Večja izbirnost mora biti zagotovljena. V 1. členu zagotavljate možnost subvencioniranja samo za dopoldansko malico in dnevnega toplega obroka. Domnevam, da za osnovno šolo to ni večerja, ampak je kosilo. In že zdajšnje analize govore o tem, da je interes otrok za kosilo večji v tistem delu, dokler je zagotovljeno podaljšano bivanje. Zdaj smo ga končali s petim razredom, ker smo podaljšano bivanje iz šestega razreda uspešno izključili iz zakona o organizaciji in financiranju vzgoje in izobraževanja. Tako se interes za topli obrok v šoli verjetno malenkost zmanjšuje. Na izvedbeni ravni nimam nobenih težav kar zadeva standarde in normative, ki jih šola zagotavlja. Ampak nekatere stvari pri organizaciji pa so problematične. Stigmatizacija otrok, ki jim starši niso plačali otroka, pa jim zvoni in so otroci osramočeni zaradi tega, ker morebiti so starši pozabili plačati. Na neki osnovni šoli, vam lahko povem, gospa Škrinjar, je bilo to v časopisu napisano, v kateri osnovni šoli je to bilo, je tudi tako, da če otrok dvakrat pozabi tisto kartico, ki jo mora imeti, mu enkrat, morebiti še drugič opravičijo, tretjič ne več. Lepo vas prosim! Otroci, ki so domišljijska bitja, ki imajo vse druge skrbi, če ne bodo poskrbeli za to, da bodo s sabo tudi kartico imeli oziroma tisti čip, s katerim bodo dokazovali, da so plačali, to so malenkosti, ki so v življenju otrok lahko slabe izkušnje, to me pa moti. Moti me nenazadnje tudi to, da ministrstvo razmišlja o tem, da bi država plačala kuharico in še druge strokovnjake, ne vem na koliko, ko vem za primer, da bo zaradi tega, ker bo na neki šoli v naslednjem šolskem letu kombinirani oddelek, ker bo zato na šoli manj oddelkov, tudi kuharica dobila nižjo plačo, ker je odvisna njena plača od števila otrok in od števila oddelkov. Ministrstvo se nekaterih stvari res loteva z lahkotnostjo. Jaz verjamem, da zdaj lahko na načelni ravni razpravlja o teh stvareh, ker je verjetno dogovorjeno, da so to stvari, ki bodo za prihodnost morale počakati. Jaz pa znova zagotavljam to, da bi tudi lokalna skupnost lahko razmišljala o večji participaciji pri subvencioniranju, posebej poudarjam zaradi tega, ker, recimo, v Mestni občini Maribor smo našli nekatere projekte, ki jih lokalna skupnost bolj financira: prispevek ob rojstvu otroka ali za nekatere zdravstvene programe, saj bi to lahko veljalo tudi za osnovnošolsko prehrano. Jaz ne verjamem, da bodo pokrajine vpeljale čudežne rešitve za zadeve, ki so zvezane s šolstvom, ker je treba najprej pogledati, kaj bo na raven pokrajin preneseno in kako se osnovno šolstvo z obveznostmi seli na raven pokrajin. Za osnovno šolo je ustanoviteljstvo še vedno na ravni lokalnih skupnosti, plače učiteljske so še vedno na državni ravni kljub pokrajinam in tako naprej, bi se dalo marsikaj povedati. Socialni kriterij, ki je pri subvencionirani srednješolski, dijaški prehrani popolnoma umanjkal, ker je zdaj za vsakega dijaka 2,42 evra namenjenega dnevno za topli obrok, je socialni kriterij tukaj v tem zakonu ohranjen. Ni rečeno, da bo čisto vse pokrito lahko z 2,42 evra. Če gledate predlagatelji zneske, ki ste jih zdaj zapisali, koliko že stane malica samo v posameznih okoljih, denimo za Walfdorsko šolo 1,60 evra, potem je težko računati, da bi takšna subvencija zadoščala za dva obroka. Meni je še vedno problem, zakaj ne bi mogel biti subvencioniran tudi zajtrk, če je tako, zakaj ne bi otrok mogel dobiti subvencioniranega zajtrka in malice, če se ne odloči za kosilo. Zakaj to ne bi bilo mogoče? To so tiste pripombe, ki jih imam. Nekatere reči, na katere sem vas opozorila, da so se vam v tekst zakona prikradle, v 8. členu imate kar srednjo šolo, pa vendarle kažejo na to, da se je malo mudilo."
6,ParlaMint-SI_2019-09-25-SDZ8-Redna-11.u168,SD,-1.0,2019-09-25,0.04903286322951317,"Hvala, spoštovani gospod podpredsednik. Spoštovana gospa ministrica, kolegice in kolegi! Dejstvo je, da gre pri kaznivih dejanjih zoper spolno nedotakljivost za grozovita, neopravičljiva in zavržna dejanja, potrebna najbolj strogega obsojanja in kaznovanja. Posilstvo, spolno nasilje, spolna zloraba slabotne osebe, spolni napadi na osebo, mlajšo od 15 let. V celem Kazenskem zakoniku najtežje berem ravno te člene. In še težje je poslušati zgodbe žrtev teh kaznivih dejanj. Še posebej grozljivi pa so primeri, ko so žrtve spolnih zlorab otroci. Gre za zelo pretresljive, travmatične dogodke, ki na otrocih pustijo posledice in travme za vse življenje. V tistem najbolj občutljivem obdobju, ko bi morali poznati zgolj veselje in smeh, ko bi morali biti varni in bi jim edino breme morala biti šola, jim je otroštvo kruto in nasilno odvzeto. Izpostavljeni so najbolj nizkotnim in zavržnim dejanjem, ki jih zaznamujejo za celo življenje. In kot družba moramo taka dejanja najostreje obsoditi in sankcionirati. Zato je pomembno, da opazimo morebitno zlorabljanje, prepoznamo stisko otrok, jih poslušamo, najpomembneje pa, da nemudoma ukrepamo. Edino tako bomo namreč lahko v največji meri preprečevali take grozovitosti. Socialni demokrati se sprašujemo in že dalj časa zagovarjamo dejstvo, da je nastopil čas za celovite spremembe naše kazenske zakonodaje na področju kaznivih dejanj zoper spolno nedotakljivost. Menimo, da je potrebno spremeniti opredelitev kaznivih dejanj zoper spolno nedotakljivost, in sicer na način, da bo ta usklajena z mednarodnim pravom in standardi, vključno z obveznostmi Slovenije po Konvenciji Sveta Evrope o preprečevanju nasilja nad ženskami in nasilja v družini ter o boju proti njima oziroma po tako imenovani istanbulski konvenciji. Naša država je žal uveljavila prav vse možnosti za pridržke, ki jih omogoča 68. člen Konvencije. Med njimi je zlasti pomembno, da smo se odrekli možnostim, da žrtvi spolnega nasilja ni potrebno sami preganjati storilca ter v postopku vedno znova podoživljati travme nasilja, marveč preganjanje storilca in izterjavo odškodnine po prijavi v celoti prevzamejo organi države po uradni dolžnosti. Trenutna ureditev zaradi takšnih postopkov odvrača žrtve spolnega nasilja od pregona in mnogokrat omogoča, da na koncu dejansko nasilje celo prevlada. Za Socialne demokrate je to absolutno nesprejemljivo in menimo, da bi vse pridržke na zadevno konvencijo Slovenija morala končno odpraviti. Dejstvo je, kar potrjujejo tudi mnogi ključni deležniki, da storilci teh zavržnih dejanj zaradi določenih okoliščin, ki so po našem mnenju absolutno neprilagojene modernemu času, dobijo nižjo kazen, kot si jo nedvomno zaslužijo. V najhujših primerih pa celo ostanejo nekaznovani, zaradi česar se zdi, da v naši družbi dejansko obstaja precej visoka toleranca do tovrstnih dejanj. In temu se moramo odločno upreti in jasno izkazati, da so kazniva dejanja zoper spolno nedotakljivost med najbolj zavržnimi dejanji, vredna najostrejše obsodbe in ničelne tolerance. V Sloveniji imamo uzakonjen model prisile, po katerem gre za kaznivo dejanje na primer posilstva, če nekdo prisili drugo osebo k spolnemu ravnanju tako, da uporabi silo ali zagrozi z napadom na življenje ali telo. Nekateri zato upravičeno opozarjajo, da gre za zastarel model, za katerega se sprašujemo, ali zagotavlja učinkovito zaščito spolne nedotakljivosti, saj zahteva, da se žrtev upira, in s tem pravzaprav od nje zahteva, da se z uporom še bolj izpostavi nevarnosti. Žrtev v mnogo primerih temu ne zadosti in na primer otrpne. Samoobrambni mehanizmi in reakcije so pač pri različnih žrtvah lahko različni. Sodna praksa na področju kaznivih dejanj zoper spolno nedotakljivost se z razlago prisile in grožnje z neposrednim napadom na življenje ali telo sicer odmika od modela prisile in se že približuje modelom, ki v ospredje postavljajo voljo žrtve. Tako je na primer v sodbi Vrhovnega sodišča z dne 1. februarja 2018 sodišče zapisalo, da se je sila manifestirala, citiram, »v obsojenčevi fizični premoči in nadvladi, ki jo je uporabil nasproti oškodovanki, s čimer jo je v nasprotju z njeno voljo in pravico do spolne samoodločbe prisil k spolnemu občevanju«. A ne more ostati zgolj pri oblikovanju sodne prakse. Potrebno je narediti premike na zakonodajnem področju in uveljaviti nov model, v katerem bodo zaščita žrtve in njene pravice do svobodnega odločanja, osebne svobode in varnosti bistvene. Nekatere evropske države tako že uvajajo nove modele, kot sta recimo model ne pomeni ne, kot ga poznajo v Nemčiji oziroma v Avstriji, ter model da pomeni da, kot ga poznajo na Švedskem. Pri teh modelih ni več potrebna sila. Dovolj je že, da žrtev jasno pokaže, da ne daje soglasja, oziroma jasno pokaže, da daje soglasje k določenemu spolnemu ravnanju. Socialni demokrati menimo, da je absolutno prišel čas, ko mora tudi naša družba in politika odpreti razpravo in tudi pri nas spremeniti model na način, da bo zakonodaja primarno in izrecno upoštevala izraz žrtvine volje. Na tem mestu zato pozdravljamo, da je Ministrstvo za pravosodje napovedalo tudi spremembe Kazenskega zakonika v tem delu in da že opravlja potrebno razpravo s ključnimi deležniki. Kazenski zakonik je eden od stebrov kazenskega prava, zato je seveda k spremembam potrebno pristopiti premišljeno, na temeljih vseh potrebnih raziskav, mednarodnopravnih primerjav z drugimi državami in v razpravi s strokovnimi in drugimi zainteresiranimi deležniki. Kljub temu pa je tudi pravica in hkrati naloga vsakega slehernega zakonodajalca, da oblikuje kazensko pravo na področju spolne nedotakljivosti v prvi vrsti s posluhom za ljudi, za žrtve teh grozljivih kaznivih dejanj, za njihovo pravično zadoščenje in za storilčevo ustrezno kaznovanje. Zato Socialni demokrati menimo, da so spremembe potrebne. Primer moškega v Sloveniji, ki je spolno občeval z žensko, medtem ko je spala, in je uporabil silo, šele ko se je zbudila – bil je obsojen za kaznivo dejanje prisiljenja, ki je blažja oblika, in ne za posilstvo. Ali primer v Španiji, ko je žrtev otrpnila, potem ko jo je obkolilo pet moških, in se ni upala braniti in upirati in storilcem niti ni bilo potrebno uporabiti sile – bili so obsojeni za blažjo obliko kaznivega dejanja in ne za posilstvo. Vse to so primeri, ki so evropske države spodbudili k spremembi zakonodaje na tem področju. Bo ta današnji predlog sprememb Kazenskega zakonika rešil te primere? Ne bo jih. Zato je potrebno ta predlog spremembe zakona razširiti, premisliti o spremembi definicije posilstva in spolnega nasilja. Pa tudi če že danes celovito spremenimo te določbe, ne bomo mogli pomagati vsem žrtvam, ki so že bile zlorabljene. Zakoni žal ne veljajo za nazaj. Lahko pa s spremembami preprečimo, da se mnoge žalostne zgodbe več ne ponovijo. Pri vprašanju, ali so kazni za storilce teh kaznivih dejanj dovolj visoke, je verjetno vedno odgovor, da ne, in najbrž nikoli ne bodo. Zato je potrebno ves napor vložiti v pomoč žrtvam teh grozljivih kaznivih dejanj, da se jim nudi ustrezna opora. Govorimo o psihološki podpori, o ustreznem ravnanju in razumevanju pristojnih institucij, policije, zdravnikov in vseh drugih deležnikov. In pomembno je, da jim pomagamo takoj, da se ne obrnemo stran in čakamo, da se bo samo rešilo, da bo bolečina minila. Vendar je potrebno opozoriti, da se s hitenjem in naglico kazenska zakonodaja ne sme spreminjati, saj se s tem hitro lahko poruši sistematičnost oziroma logična skladnost zakonodaje, ker se postavijo pod vprašaj temeljni instituti kazenskega prava. In vse to lahko ogrozi pravno varnost. Zato se nam pri tem predlogu odpira tudi vprašanje upoštevanja načela sorazmernosti, saj se predlagane spremembe zastaralnih rokov nanašajo na celotno poglavje kaznivih dejanj zoper spolno nedotakljivost. In tu moramo biti pazljivi in tu moramo slediti stroki, predvsem pa ustavnim načelom. Vsekakor bomo predlog v prvi obravnavi podprli. Vendar zaradi vseh naštetih opozoril pričakujemo od Ministrstva za pravosodje, da opravi poglobljeno strokovno razpravo, ki se sicer pravzaprav že opravlja, in pripravi predloge morebitnih potrebnih sprememb, ki bodo v prvi vrsti v največji meri zaščitile žrtve teh kaznivih dejanj. Veseli me, da smo začeli govoriti o tem, da se je začela razprava. O tem namreč moramo govoriti. In če na koncu uporabim še stavek ministrice za pravosodje Andreje Katič, mislim, da si bomo ženske morale izboriti še eno bitko. Hvala."
6,ParlaMint-SI_2021-11-23-SDZ8-Redna-27.u168,OTHER,1.0,2021-11-23,0.010680588893592358,"Hvala lepa. Mestna občina Kranj je občina, ki raste in se razvija, in tudi zaradi tega predstavlja gospodarsko, kulturno in upravno središče Gorenjske. In na to so Gorenjci zelo zelo ponosni. In v SAB se bomo vedno zavzemali za skladen regionalni razvoj, ki ga vidimo tudi na podlagi tega, da se omogoči stabilno in kvalitetno delovanje občin in občinskih uprav. In seveda si mi prizadevamo k združevanju in h krepitvi občin. In k temu tudi stremi vsakokratna zakonodaja, vidimo, da se ustvarjajo skupne občinske uprave. In skupne občinske uprave se ustvarjajo zato, ker so posamezne neučinkovite; in to je jasno sporočilo. Kar se predloga za ustanovitev nove občine tiče, predlagatelj ni tega prav z ničemer utemeljil, še več, 70 % vprašanih ljudi, ki jih ustanovitev nove občine tangira, se je proti temu izrecno izreklo. Izrekel se je tudi mestni svet, torej to so inštitucije na lokalni ravni, ki so zato pristojne in imajo legitimnost. In ne razumemo pobude, kako je nastala, kdo je za njo, kakšni so interesi teh posameznikov. Nekako imamo občutek, da gre za posameznike, ki imajo malo preveč časa in so se na enem takem popoldanskem pikniku dogovorili, da bi imeli novo občino, in to pobudo tudi artikulirali. V Sloveniji imamo že 212 občin in če vidimo, na kak način so te občine nastajale, potem vidimo, da popotnica, na kakšen način so nastajale, ni dobra. Ker če vemo, da se danes na primer zmanjšuje število pošt, v nekaterih občinah ali krajih celo ukinjajo, potem bi po tej logiki občino, ki je bila ustanovljena na podlagi tega, ker ima pošto, morali tudi ukiniti oziroma združiti z eno drugo. Občina mora naslavljati osnovne potrebe občanov. In jaz ne vidim načina, na kakšen način bomo mi zagotovili občanom boljši servis s tem, da bomo eno močno, funkcionalno občino slabili, razdelili na dve občini. Kakšen bo ta aparat v novi občini? Ali bo ta kar takoj funkcionalen? Kakšna bo delitvena bilanca? Ljudem je treba jasno povedati, če nastane nova občina, mora nova občina prevzeti tudi obveznosti. In koliko časa bo trajalo sploh, da se te obveznosti razdelijo na pošten način? Veste, treba bo jasno povedati tem občanom, kam bodo ti otroci, na primer otroci s posebnimi potrebami, hodili v vrtec, kam bodo hodili v osnovno šolo, koliko bo ta občina prispevala k vzdrževanju tega vrtca in šole. Koliko bo prispevala k vzdrževanju skupne zdravstvene infrastrukture? Ni samo teritorialni princip tisti, po katerem se to določa, na primer če bo v novi občini ostala samo ambulanta splošne medicine pa zobozdravnik. Obstaja cel kup specialističnih ordinacij, ki so pa locirane v samem centru Kranja. Kdo bo plačal stroške vzdrževanja avtobusne postaje? Ali mislijo ti predlagatelji, da se lahko ti kar tako odrečeš lastnini? Treba je ljudem pojasniti, da tu gre očitno za ene sebične interese posameznikov, ki imajo preveč časa in s takimi predlogi vznemirjajo javnost. V SAB se vsekakor zavedamo in zavzemamo, da se vloga lokalnih skupnosti krepi, da občine dobijo več pristojnosti, več odgovornosti; in to bodo dobile samo z združevanjem. Tega predloga, tak, kot je bil, seveda ne moremo in ne bomo podprli. Hvala lepa."
6,ParlaMint-SI_2017-05-23-SDZ7-Redna-30.u25,OTHER,0.91015625,2017-05-23,0.9931726455688477,"Hvala za besedo, predsedujoči. V Združeni levici ta predlog zakona podpiramo. Strinjamo se s predlagateljem, da je kakovostna in celostna zgodna obravnava razvojnih težav izrednega pomena za nadaljnji razvoj otroka. Ravno v zgodnjem obdobju otroka je mogoče doseči največje napredke in razvojne preboje, zato je kakovostna pomoč otrokom in staršem temeljnega pomena za kasnejši optimalni razvoj. S kakovostno in celostno zgodnjo obravnavo otrok s posebnimi potrebami se tako znižujejo tudi kasnejši stroški, povezani s posebnim rednim izobraževanjem, institucionalizacijo in socialno stisko družin. Ključno je, da težave, odkrite v zgodnjem razvoju otroka, ne prispevajo k diskriminaciji in izključenosti otroka iz rednega izobraževanja. Tudi tukaj se strinjamo s stališčem, da socialnoekonomski dejavniki pogojujejo različne izzive otrokove oviranosti in vodijo v neenakost v zdravju. Z izboljšanjem storitev in dostopnostjo zgodnjega prepoznavanja, obravnave in celostne pomoči otroku z motnjami v razvoju in njihovim staršem, se kar v največji meri zagotavlja enakost in socialna pravičnost. Obstoječa ureditev razvojnih ambulant se je v praksi izkazala za nezadostno. Zaradi strokovne omejenosti je bil omejen tudi obseg pomoči, strokovno delo pa se je ponekod izkazalo za neustrezno, kar je privedlo tudi do nezadovoljstva na strani staršev. Zato podpiramo nadgradnjo trenutnega sistema razvojnih ambulant v javno dostopno in regionalno razporejeno mrežo centrov za zgodnjo obravnavo. Kot pomemben vidik nadgradnje izpostavljamo predvsem nadgradnjo obstoječih delovnih kolektivov s psihologi, pedagogi in socialnimi delavci. Obstoječa zgodnja obravnava je namreč osredotočena zlasti na zdravstveno oskrbo otroka in ne zajema socialnega varstva in pomoči staršem. No, ta trenutni predlog pa predvideva oblikovanje multidisciplinarnih timov, ki bodo sposobni celostne diagnostike razvojnih motenj otroka na eni strani in pomoči družini na drugi strani. Predlog uživa široko podporo tako v Državnem zboru kot v civilni družbi. Sooblikovala in podprla so ga tudi invalidska društva, ki menijo, da bodo centri za zgodnjo obravnavo, kot jih predvideva predlog, zagotavljala redno sistematično in multidisciplinarno ter v otroka in njegovo socialno okolje usmerjeno obravnavo. Ker je predlog usklajen tudi s pristojnimi ministrstvi, ne vidimo razloga, zakaj ne bi zakon dobro zaživel tudi v praksi. Hvala."
6,ParlaMint-SI_2016-04-20-SDZ7-Redna-18.u14,OTHER,0.8935546875,2016-04-20,0.14535656571388245,"Spoštovani podpredsednik, spoštovana državna sekretarka, kolegice in kolegi! Krščanski demokrati smo v temeljni program zapisali, da spoštujemo zakonsko zvezo med možem in ženo in podpiramo družino. Ljudje si na svoji življenjski poti želijo močno partnerstvo, ki zmore premagati tudi največje težave in preizkušnje. Partnerstvo staršev je nosilni steber družine. Njegova kakovost ima velik vpliv na vzgojo otrok. Zakon je vrednota za dva človeka, ki želita biti dolgoročno skupaj, si deliti dobro in hudo ter biti na voljo in pomoč drug drugemu. Družina je središče in temelj družbe. Družina ima nenadomestljivo vlogo za posameznika, skupnost, narod in državo. Zaradi tega mora uživati posebno varstvo s strani države oziroma celotnega pravnega sistema, in to zaradi koristi otrok. Krščanski demokrati pa spoštujemo in poudarjamo, da ima vsak pravico do svobodne izbire in urejanje življenja pa svoji vesti in želji. Predlog zakona o partnerski zvezi po našem mnenju posega v posebej varovan položaj družine s tem, ko se v večinskem delu zakona navezuje na Zakon o zakonski zvezi in družinskih razmerjih. S tem odpira veliko možnosti različnih interpretacij in uporabe besedila in členov zakona. Tudi procesno je predlog problematičen. Obvezna sestavina predloga zakona je tudi uvod in znotraj njega obrazložitve, kaj so razlogi za sprejem zakona. In ravno navedeni razlogi, so nam krščanskim demokratom problematični. Predlog zakona, ki razloge za svoj obstoj črpa v obtožbah o diskriminaciji, homofobiji in rekatolizaciji krščanski demokrati ne moremo podpreti. Predvidevamo sicer, da je predlagatelj predlog zakona vložil iz jeze neposredno dan po referendumu, ki je dal jasen signal vladajočim, kje je mesto za družino v naši družbi. Od tod verjetno izhajajo njegove napadalne besede, ki jih je zapisal v obrazložitvah zakona. Po našem mnenju gre za sovražni in izključevalen govor še posebno v delu, ko omenja, da je treba preprečiti zakonodajno iniciativo Koalicije Za otroke gre! in preprečiti vmešavanje države Vatikan v slovensko zakonodajo. V Novi Sloveniji smo pričakovali, da se bodo vsi zainteresirani na področju civilne družbe po zadnjem referendumu končno le srečali v konstruktivnem dialogu in skupaj poiskali konstruktivne rešitve, s katerimi bodo dosegli vsaj najmanjši skupni imenovalec, pa žal do tega ni prišlo. Tudi poslanec Möderndorfer ni utemeljil svojega predloga na takšnem dialogu. Glede na odziv Vlade Republike Slovenije bo predlog zakona zelo verjetno sprejet in ravno zaradi tega smo vložili in dobro utemeljili amandma, s katerim bi načelnikom upravnih enot, pooblaščenih osebam ter matičarjem omogočili, da lahko iz verskih, osebnih, filozofskih ali drugih utemeljenih razlogov odklonijo sklepanje partnerske zveze. Amandma smo obširno utemeljili tudi z razlagami pravnega strokovnjaka dr. Mira Cerarja. V Novi Sloveniji smo zelo kritični do vloge Ministrstva za delo, družino, socialne zadeve in enake možnosti, ki pod vodstvom Socialnih demokratov ni opravilo in ne opravlja svoje naloge. Ravno ministrstvo bi moralo ustvariti in odpreti prostor za dialog znotraj vseh predstavnikov civilne družbe in na takšnih skupnih dogovorih utemeljiti in predlagati zakon, pa tega žal ministrstvo ni storilo. Krščanski demokrati istospolnim ne odrekamo človekovega dostojanstva in svobode, da si urejajo življenje tudi v partnerski skupnosti v skladu z njihovimi vrednotami. Prav je, da se v posebnem zakonu uredijo pravna razmerja za istospolne partnerje v smislu dedovanja, pravice do odsotnosti z dela zaradi bolezni partnerja in pravica do nadomestila dohodka za nego družinskega člana, možnost do obiska partnerja obsojenca na prestajanju zaporne kazni in podobno. Predlagatelj s svojim predlogom zakona ne upošteva rezultata referenduma in ne poskuša umiriti dogajanja ter odpreti dialoga, na katerem bi utemeljil in predlagal kvaliteten zakon. Nasprotno, predlog utemeljuje s sovražnim govorom neposredno usmerjenim proti kristjanom. Takšnega predloga pa žal krščanski demokrati ne moremo podpreti."
6,ParlaMint-SI_2021-11-15-SDZ8-Redna-27.u221,OTHER,-1.0,2021-11-15,0.9914088845252991,"Najlepša hvala. Seveda ni nič narobe, če se starša odločita za življenje, to je smešno, kar ste sedaj rekli, minister. Starša se praviloma vedno odločita za življenje. Izjeme so vedno, ko se ženska odloči bodisi da je sama, bodisi da je brezposelna, bodisi da jo mož pretepa doma, bodisi da ima že doma trpinčene otroke in za božjo voljo ne glejte na svet, kot da je neka roza torta s par mašnicami gor. Življenje je kruto. Govorili ste seveda spet o podplačanih medicinskih sestrah in kako smo vsi na njihovi plečih, dodatke pa so dobivali tisti doktorji, ki skoraj da niso bili tam in so povzročal čakalne vrste. Danes nimamo medicinskega osebja, ker so sestre šle raje delat v skladišča in kamorkoli že, za blagajne raznih veleblagovnic. Veste, to je tako neverjetno, kako sprevračate stvari in delate se, kako je vse čudovito. Po drugi strani pa vaše poslanke, poslanke Nove Slovenije, poslanke SDS hodijo na Shode za življenje in jemljejo tem ženskam, ki niso tako srečne, da bi imele poslansko plačo in topel dom, jemljejo pravico do tega, da zaščitijo svoj plod pred tem, kar se mu lahko potem v življenju zgodi. Veste, ta primer, ki se je zgodil na Poljskem, ko so somišljeniki teh mračnjaških želja ubili mlado žensko, ki je imela doma že enega otroka in moža, je nedopusten in bi moral biti rdeča cunja pred našimi nosovi, predvsem pred vašimi, ki ste trenutno odločevalci, da česar takega v Sloveniji nikoli ne bi dovolili. Kajti veste, da so posledice tragične in grozovite za matere, za njihova življenja, tudi za male otročke, ki niso čist nič krivi, da so prišli na takšen svet. Zato res zahtevam, da v tem državnem zboru opravimo debato o tem, kako smo prišli v neko rekatolizacijo naše družbe na vseh področjih, kjer se vrednote prevrednotijo in kjer nas vodijo dejansko v nek čas, ki je bil nekoč ko so naše babice – moja babica jih je rodila 10, preživelo jih je pet, pa komaj. In veste, take prihodnosti našim hčeram ne dovolimo in se bomo borili, da ohranijo te pravice, ki smo jih mi v tej generacijo v sredini imele. Ne smemo dopustiti, da se izborjene pravice ženske kakorkoli ogrozijo, da se ogrozijo življenja ubogih mater, ki bodo morale, tako kot Poljakinje, bogate opravljati prekinitve nosečnosti v tujini, revne pa umirati pri mazačih. Tega pa res ne bomo dovolili! Hvala."
6,ParlaMint-SI_2002-12-19-SDZ3-Izredna-25.u62,OTHER,-1.0,2002-12-19,0.012059452012181282,"Hvala lepa za besedo. Spoštovane gospe in gospodje, kandidati za novo slovensko vlado. Bila sem na nekaj vaših predstavitev in lahko sem se o nečem prepričala. Predvsem me je zelo prizadelo oziroma ker sem čutila pomanjkanje vaše strategije in nekega vrstnega reda reševanja problemov, ki jih vidite na svojih ministrstvih. Tako me dr. Gaber kot kandidat za ministrstva za šolstvo, znanost in šport ni prepričal. Kot prvo me moti njegova nejasnost pri zavzemanju za integralno financiranje visokega šolstva in tudi srednjega šolstva. Ali se zavzema za ukinitev šolskega tolarja? V taki negotovosti nas, gospod bodoči minister, ne sme pustiti. Prav tako dr. Gaber ni predstavil jasnega stališča do ustanavljanja medicinske fakultete v Mariboru, niti ni nakazal, da se bo o reševanju te problematike poskušal dogovarjati z zdravniško stroko. Naše glavno pričakovanje na področju srednjega šolstva je, da se pregleda mreža srednjih šol in tam, kjer je to potrebno, mreža prilagodi potrebam tako, da se srednja šola približa vsem zainteresiranim dijakom. Na podeželju namreč marsikateri otrok ne more v oddaljeno srednjo šolo, ker starši morda za enega otroka še zmorejo plačati prevoz, medtem ko za drugega ali tretjega pa ne več. Vemo, kakšne težave so pri financiranju univerz. Na obeh univerzah in raziskovalnih institutih se porablja veliko večji odstotek vseh predvidenih sredstev samo za plače, katerih izplačevanje je zagotovljeno z zakonom. Zato so sredstva za materialne stroške in investicije do skrajnosti zmanjšane. Tako obe univerzi kot tudi ostali javni raziskovalni zavodi sov krizi, saj se morajo vsi načrtovani programi krčiti prav zaradi pomanjkanja sredstev, ki so namenjena za materialne potrebe pedagoškega in raziskovalnega dela. Dr. Gaber se vseh teh težav verjetno dobro zaveda, saj je rekel, da bo njihovo reševanje trg oreh, vendar za to ni nakazal nobenih smernic, kako bo to reševal. Na vprašanje, ki se je nanašalo na funkcijo šole, ki naj ne samo izobražuje, ampak tudi vzgaja, je kandidat za ministra odgovoril, da seveda mora šola določene vrednote posredovati, vemo pa, da se sam v praksi ne zavzema preveč za takšno šolo. Menim, da laična šola vstopa v dialog s kulturnim okoljem, medtem ko lacistična šola ta dialog ignorira. Manjko vrednot pri človeku pelje v neurejene medsebojne odnose, v svet zasvojenosti z drogami, z alkoholom in do negativnega odnosa do samega sebe, posledično lahko celo tudi samomorom. Ker si vseh teh naštetih posledic gotovo ne želimo, vztrajamo pri tem, da se to naše stališče upošteva. Šola bi morala vzgajati otroke tudi v zavedne državljane, zato bi bilo treba v šole uvesti tudi domovinsko vzgojo. Nekaj je bilo o tem že govora, samo ne na šolskem ministrstvu. Drugače bomo Slovenci težje obdržali svojo narodno identiteto, še posebej v času vstopanja v mednarodne povezave. Občutek imamo, da dr. Gaber ne bo posegel na področju vzgoje v šolah in da bo to prepustil subtilnosti učiteljev in profesorjev. Tak pristop pa je vsekakor preohlapen. Prav tako se je elegantno izognil vprašanju uvajanja šolnin in reševanja te problematike. Kratko malo je potisnil vse skupaj v leto 2005. Vemo pa, da je pred morebitno uvedbo šolnin treba uvediti še sistem štipendiranja in oblikovati politiko kreditiranja. O tem seveda ni bilo govora. Žal me gospod dr. Gaber ni prepričal, da je dober kandidat za ministra za šolstvo. Imam še pripombe na drugega ministra, to je gospoda dr. Kebra. Program, ki ga je predstavil minister dr. Keber pred nastopom svojega prvega mandata pred dvema letoma, je bil za našo stranko sprejemljiv. V času njegovega ministrovanja pa se je pokazalo, da je gospod minister odprl vrsto problemov na področju zdravja, organizacije zdravstva in zdravstvenega zavarovanja, s čimer je zaenkrat naredil zelo veliko nezadovoljstvo, tako med zdravstvenimi delavci kot tudi med bolniki. Državnemu zboru je vlada oziroma njegovo ministrstvo predložilo v sprejem vrsto novel, ki pa več ali manj niso bile življenjske in niso izboljševale ničesar, temveč so le zapletale situacijo, ki že tako ni bila rožnata. Zelo pogrešamo pri delu dr. Kebra poznavanje primarnega zdravstva. Minister se pri svojem delu ne zaveda, do kakšnih razlik prihaja med pacienti na podeželju in v mestih. Žal svojo energijo porablja v nepravilnem vrstnem redu in na napačni strategiji. Želim, da se postavi trdna strategija in rešuje probleme v zdravstvu od osnovnega zdravstva navzgor. Hvala lepa."
6,ParlaMint-SI_2019-04-15-SDZ8-Redna-07.u268,OTHER,-1.0,2019-04-15,0.20273108780384064,"Najlepša hvala za besedo. Spoštovana ministrica, spoštovani kolegice in kolegi! V zadnjem času je na žalost boleče odmeval primer šikaniranja dečka v šolskem okolju zaradi revščine, pa tudi pretep z nožem med dijaki v Murski Soboti, zaradi česar sta dva mladoletnika končala v bolnici. Medvrstniško nasilje, ustrahovanje med otroki po šolah in pa na medmrežju, se pravi na socialnih omrežjih, v virtualnem prostoru, kjer si zlahka nadenemo tudi lažno identiteto, se na žalost v zadnjem desetletju po vsej Evropi razrašča. O tem navsezadnje govori tudi poglobljena študija oziroma raziskava, ki jo izvajajo na Švedskem. Seveda so bili razviti najrazličnejši mehanizmi, metode, da bi se to nekako zmanjšalo, preprečilo, a žal precej neuspešno. Tudi policija ukrepa, kadar pride do takih zadev, ampak je pa seveda zelo zamejena, ker ko gre za mladoletnike, je to zelo specifična zadeva, je treba pač v prvi vrsti gledati na otrokove pravice. Otroci navsezadnje niso tisti, ki se jih obsodi, in je zato zadeva zapletena. Ravno zaradi tega so potrebne druge službe, ki morajo tukaj ukrepati, predvsem recimo centri za socialno delo so tukaj izjemno potrebni, ker imajo tudi dostop do staršev, starši pa vemo, da če niso odzivni, če ne sodelujejo v šoli z učitelji, z ravnatelji in tako naprej, v primeru, da je njihov otrok nasilen, se seveda stvari dodatno zapletejo. Potem so tukaj razni psihologi pa tudi drugi strokovnjaki potrebni, da vstopijo v zadevo. Ampak kaj ko te službe recimo ne opravijo tega dovolj dobro ali pa ko na nek način odpovejo. Sprašujem vas: Kje vi vidite ključne probleme pri tej zadevi? Ali se imate namen lotiti še kakšnih dodatnih ukrepov, razvoja mehanizmov, ki bi mogoče vsaj omilili ta problem, izkoreninili ga tako in tako ne bodo? Imam še eno vprašanje, ki bi ga mogoče lahko naslovila tudi na ministra za šolstvo, ampak verjamem, da v tem primeru verjetno ti ministrstvi dobro sodelujeta. Zanima me: Ali se strinjate z oceno strokovnjakov, da učitelji potrebujejo dopolnitev znanj na primer iz razvojne in socialne psihologije ter ustrezna usposabljanja iz voditeljskih veščin? Ali bi vi priporočili ministru, da bi ta usposabljanja vključili v strokovne programe za izobraževanje učiteljev? Toliko zaenkrat. Hvala."
7,ParlaMint-SI_2010-02-02-SDZ5-Redna-13.u72,SDS,0.94189453125,2010-02-02,0.0061742025427520275,"Hvala lepa, spoštovani gospod predsednik. Spoštovana gospa ministrica s sodelavci. V lanskem letu smo v Sloveniji praznovali častitljivo obletnico slovenskega gasilstva, ki je izjemnega pomena in mislim, da smo na to vsi ponosni, to je 140 let obstoja slovenskega gasilstva. Tega obeležja so se udeležili najvišji predstavniki države in vsi po vrsti ugotavljali izjemen pomen našega gasilstva, še posebej pa to velja za naše prostovoljne gasilce. Vsi so jim priznavali njihovo požrtvovalnost, humanost in čut za sočloveka. V Slovenski demokratski stranki si želimo, da so bile te besede in ugotovitve izrečene iskreno. Verjamemo, da so se prostovoljni gasilci ob teh priznanjih počutili vsaj malo moralno nagrajeni in počaščeni, vendar je žal samo to premalo. Prostovoljni gasilci potrebujejo za svoje delo še kaj več. Tu je vedno več izobraževanja, potrebujejo vedno boljše opremo ob nesrečah in intervencijah in vsaj malo materialne pozornosti, ki bo motivirala delovanje prostovoljnih gasilcev. Še posebej je pomembno, da se tudi vnaprej zagotovi vedno večje včlanjevanje v naša prostovoljna gasilska društva. In želja je, da se včlanjujejo mladi ljudje. V Sloveniji imamo skoraj 140 tisoč prostovoljnih gasilcev, 60 tisoč je od teh operativnih, s tem, da jih je preko 40 tisoč, vsaj ocena je taka, operativno usposobljenih. Te številke sodijo v sam vrh glede na tisoč prebivalcev, kar se tiče teh usposobljenih in pa tudi članov. Na to smo ponosni in prav je, da s to tradicijo nadaljujemo. Tudi v Sloveniji v zadnjih letih prihaja do vedno bolj pogostih naravnih nesreč, do poplav, neurij, plazov, vremenskih ujm, gozdnih požarov in še bi naštevali. V vseh teh primerih bi brez naših požrtvovalnih prostovoljnih gasilcev in seveda tudi poklicnih, ki nesebično tvegajo svoje zdravje in življenje, bile posledice teh nesreč še veliko večje. To opravljajo naši operativni gasilci, ki so usposobljeni za takšne intervencije. Čeprav je gasilec prostovoljec, je le-ta usposobljen za opravljanje zelo zahtevnih nalog, kot so gašenje, reševanje v požarih, prometnih nesrečah, okoljskih, industrijskih nesrečah in še bi lahko naštevali. Hkrati pa je to najcenejša in najdragocenejša operativna naloga v gasilstvu. Prav je, da se tega zaveda tudi naša družba, naša država, predvsem pa mi, spoštovane poslanke in poslanci, in tudi predstavniki Vlade. Prav bi bilo, da naše operativne prostovoljne gasilce ob izvajanju njihovih nalog, ko rešujejo druga življenja in ob tem tvegajo svoja življenja in zdravje, vsaj nekoliko nagradimo, da jim damo nekoliko več pozornosti. Spoštovane poslanke in poslanci in predstavniki Vlade! Res je, da smo formalno napisali in predlagali ta zakon v Slovenski demokratski stranki, vendar smo v besedilu upoštevali izključno tista pričakovanja, tiste želje, ki jih imajo naši prostovoljni gasilci in prostovoljna gasilska društva. Zato razumite oziroma lahko rečemo, da so predlagatelji naši prostovoljni gasilci in ne jemati, da smo predlagatelji v Slovenski demokratski stranki in zakona že na samem začetku, kot je to običajno v tem mandatu, tudi zavrniti za nadaljnjo obravnavo. Ta zakon predvideva predvsem naslednje spremembe; s tem bi se razbremenile tudi lokalne skupnosti, ki so posebej sedaj v času te recesije tudi bolj prizadete in tudi ta zakon oziroma te rešitve strmijo k temu, da se motivira delovanje naših prostovoljnih gasilcev, in to operativnih. V tem zakonu želimo, da se prenese na državo zagotavljanje sredstev za zavarovanje operativnih gasilcev, da se zagotavljajo sredstva za preventivne zdravstvene preglede operativnih gasilcev, da se prostovoljnim gasilcem zagotovi financiranje dodatnega zdravstvenega zavarovanja in da država zagotovi za vsak dan intervencije prostovoljnim operativnim gasilcem tudi dodatno pokojninsko zavarovanje. Predlagam, da ta predlog zakona sprejmemo za nadaljnjo obravnavo in kot sem že omenil, da ga razumemo, da je predlog naših prostovoljnih gasilcev in da jim uslišimo tisto, kar si tudi želijo in zaslužijo. Hvala lepa."
7,ParlaMint-SI_2018-12-19-SDZ8-Redna-03.u84,SDS,0.7294921875,2018-12-19,0.006170288659632206,"Spoštovani! V Poslanski skupini Slovenske demokratske stranke smo prepričani, da je položaj gasilca kljub številnim obljubam države, da bo uredila status tako poklicnih kot prostovoljnih gasilcev, še daleč od želenega cilja in še posebej zelo daleč od takega, kot bi si ga želeli gasilci. Prav tako se v Slovenski demokratski stranki zavedamo izjemne pomembnosti delovanja gasilstva v naši družbi, še posebej ko jih potrebujemo, pa naj bodo to naravne ujme, požari, prometne nesreče, varovanje našega premoženja pred požarom in še bi lahko našteval. Posebej želim poudariti, da so gasilke in gasilci tisti, ki požrtvovalno skrbijo, da je tudi v naših najtežjih trenutkih varno tisto, kar je najdragocenejše, in to je življenje ljudi. Zato bi se morali vsi v politiki zavedati, da smo dolžni z maksimalno skrbnostjo prisluhniti gasilkam in gasilcem, jih slišati, jim pomagati, ko gre za ureditev njihovega statusa, ko nas opozarjajo na tehnične pomanjkljivosti, ko nas opozarjajo na slabo in izrabljeno opremo in tako dalje. Vendar pa se po navadi konča pri besedah. V Slovenski demokratski stranki smo prav zato pripravili Predlog zakona o dopolnitvah Zakona o gasilstvu, ki zasleduje prav tiste spremembe, ki bodo, če bo danes dobil zeleno luč za nadaljevanje parlamentarnega postopka, podpora pri delovanju gasilske službe. S predlogom zakona se dopolnjuje status operativnega gasilca, in sicer se določa, da je status operativnega prostovoljnega gasilca odnos med delodajalcem in gasilcem, s katerim se stimulira zaposlovanje gasilcev tako, da se delodajalcu znižajo zavarovalne premije in imajo davčne olajšave. Določa se, da se zaradi narave dela gasilcev, ki so pri naravnih nesrečah vedno prvi in pri svojem delu tvegajo svoje življenje, da bi pomagali drugim, zagotavljajo sredstva za zavarovanje operativnih gasilcev in tudi sredstva za preventivne zdravstvene preglede operativnih gasilcev. S predlogom zakona se prav tako določa, da Republika Slovenija zagotovi prostovoljnim operativnim gasilcem financiranje dodatnega zdravstvenega zavarovanja in za vsak dan izvajanja operativnih nalog gasilstva tudi dodatno pokojninsko zavarovanje. Sprašujem vse parlamentarne stranke v tej sestavi: Ali je to, kar smo zapisali v zakonu, preveč? Ali si upa kdo izmed poslank in poslancev koalicijskih strank reči, da v Slovenski demokratski stranki za operativne gasilce zahtevamo preveč? Prepričan sem, da se vsi, ki sedimo v tej dvorani, še kako dobro zavedamo svoje odgovornosti do gasilk in gasilcev, še posebej, ko se vrnemo v svoje občine in gasilska društva, na njihove občne zbore, kjer nas radi povprašajo, kaj pa smo politiki storili za izboljšanje gasilstva v naši družbi nasploh. Zato prosim in pozivam vse vas, drage poslanke in poslanci, da storimo to, kar nam narekuje vest in odgovornost, in da danes podpremo ta predlog zakona."
7,ParlaMint-SI_2019-06-18-SDZ8-Redna-09.u20,SDS,0.71484375,2019-06-18,0.006107244174927473,"Hvala za besedo. Spoštovani predsednik, spoštovane poslanke in poslanci! Moram reči, da sem izjemno zadovoljen, da smo skupaj, torej opozicija in koalicija, pripeljali ta zakon o voznikih do stopnje, ko je že tik pred tem, da bo tudi potrjen. Mi smo s tem predlogom sprememb in dopolnitev poskušali zagotoviti predvsem operativnim gasilcem in vsem ostalim službam civilne zaščite prav tako, potem na predlog Vlade tudi policiji, da bo operativna pripravljenost gasilcev in vseh ostalih 24 ur na dan in da bodo lažje prišli do dovoljena za vožnjo svojih specialnih vozil. Za vožnjo teh vozil je potrebna kategorija B oziroma kategorija C1, mi pa bomo s tem zakonom omogočili vsem, da bodo z dodatnim usposabljanjem na Upravi za zaščito in reševanje pridobili posebno dovoljenje, ki bo ekvivalent kategoriji C1 in bodo lahko ta vozila potem tudi vozili. Seveda smo s predlogom tudi zagotovili, da bodo lahko gasilci in vsi ostali z veljavnim opravljenim zdravniškim pregledom potem šli na to dodatno izobraževanje. Tudi tukaj smo jim šli naproti. To je bil predlog Gasilske zveze Slovenije in so bili navdušeni nad tem predlogom. S tem predlogom sprememb in dopolnitev smo se dotaknili tudi nekaterih drugih zadev, predvsem opravljanja zdravniških pregledov po izgubi vozniškega dovoljenja, kar pomeni, da odpravljamo krajevno pristojnost za opravljanje zdravniških pregledov. Ker so imeli kandidati po izgubi vozniškega dovoljenja zaradi čakalnih vrst in ostalih težav probleme, smo sedaj to tegobo odpravili, tako da bo moč opravljati te zdravniške preglede tudi izven kraja svojega bivanja. Vemo, da je samo dobrih deset zdravnikov takih, ki opravljajo te preglede. Moram reči, da so te glavne, bistvene zadeve, ki smo jih vključili, tisto, kar si je želela Gasilska zveza in kar so si želeli operativni gasilci, gorski reševalci, jamarski reševalci, podvodne reševalne službe in na koncu koncev tudi policisti. Treba je še poudariti, da bo opravljanje dodatnega usposabljanja prav posebej namenjeno za vožnjo teh specialnih vozil, tako da bodo kandidati, ki bodo to dovoljenje pridobili, tudi dejansko zelo dobro usposobljeni za vožnjo teh vozil, kar prej, ko so v avtošoli sicer delali kategorijo C1, niso bili. To dovoljenje bo potem veljalo pet let, na pet let pa se bo to dovoljenje tudi podaljševalo. Moram reči še enkrat, da bomo s tem predlogom spremembe zakona naredili dobro delo, veliko delo za vse te ljudi, ki nas dnevno rešujejo in skrbijo za našo varnost, nas torej rešujejo. Moramo reči, da smo jim lahko vedno tudi zelo hvaležni. Še enkrat hvala lepa tudi sopredlagateljici poslanki Janji Sluga, ki se je v imenu koalicije sestajala z menoj in smo potem skupaj ta predlog oblikovali do te mere, da bo tudi sprejet. Prav tako je bila razprava zelo dobra v Državnem svetu in brez glasu proti je tudi Državni svet sprejel naš predlog. Toliko z moje strani. Upam, da bo še kakšen zakon na tak način, s tako veliko podporo tudi v prihodnje sprejet. Hvala lepa."
7,ParlaMint-SI_2018-01-25-SDZ7-Redna-37.u96,SDS,-0.9697265625,2018-01-25,0.009966257028281689,"Še enkrat vsem prav lep pozdrav! Dobrodelnost, pomoč, pomagati bližnjemu se ne odraža v besedah, gospe in gospodje, ampak v dejanjih. In to velja tudi za Državni zbor Republike Slovenije. Danes iz besed velikanske večine tukaj prisotnih očitno sledi, da so bile besede zelo visoke; dejanj pa ne bo. Tako je mogoče razumeti to, da nikakor ne želite obravnavati tega predloga zakona v vseh fazah. Eden od poslancev je uporabil izraz, da gre za drobne stvari. Škoda, ki je ogromna, konkretna življenja ljudi, ogrožena življenja ljudi – če so to drobne stvari, so to tiste drobne stvari, s katerimi smo se mi dolžni ukvarjati; ne samo da je prav, da se ukvarjamo. Tako razumevanje zavračam v celoti. Primerjava s tisto najbolj razvpito ujmo, ki je prizadela Slovenijo, z žledom, pokaže, da nismo prav zelo daleč od okoliščin in da gre za ujmo, ki je zelo velika po svojem obsegu. Prve ocene, ki sem jih tudi sam navedel, so se takrat gibale okoli pol milijona, milijona, tudi čez. No, zdaj je gospod državni sekretar povedal, da je uradna ocena že 2 milijona in 100 tisoč kubikov podrtega drevja in da še ni dokončna. Po tem, kar slišim od strokovnjakov na tem področju, bo končna še bistveno večja. Pri žledu pa je bilo na koncu treba posekati približno 9,3 milijona kubičnih metrov drevja, kolikor je moj spomin čisto okej na tem področju. To se pravi, da so stvari že počasi primerljive, kar pomeni, da je upravičeno v tem primeru posegati po dodatnih možnostih, ki jih kot zakonodajalec imamo. In zato je tudi predlog zakona, ki je pred vami, s tega vidika zagotovo upravičen. Kaj ta predlog zakona pomeni? Njegovo sprejetje bi omogočilo, da bi se hitreje odpravilo posledice, in to v celoti, da bi hitreje prišlo do izplačila odškodnin, da bi se uveljavilo tudi davčne olajšave za prizadete, da bi se hitreje zagotovila popolna obnova cest in daljnovodov ter da se za vse tisto, česar ni mogoče v tem trenutku zagotoviti, dodatno s strani Državnega zbora kot zakonodajalca pooblasti Vlado Republike Slovenije. Poleg hitrejše odprave škode, in to v celoti, tudi s tem, da se izogneš nekaterim v danem primeru nepotrebnim dodatnim zavlačevanjem, ki jih pozna naš birokratski sistem, žal ste nekateri ravno to posebej hvalili, pa je v tem zakonu še en člen, ki je, zanimivo, sprožil izjemno veliko razprave, da bi ga morali urediti drugje. Gre za člen, ki pomeni priznanje tistim, ki so prvi priskočili na pomoč. Ne prvič, vedno ko gre za ujme, so gasilci tisti, ki prvi priskočijo na pomoč; in tako bodo tudi vedno storili. Gasilstvo je v Sloveniji vrednota, je pojem, je sestavni del slovenske kulture in je tudi izjemno pomembna oblika družbenega življenja, zlasti na podeželju. V celoti po uradnih podatkih združuje 133 tisoč gasilcev oziroma članov gasilskih društev; od tega je dobrih 40 tisoč operativnih gasilcev, tistih, ki so dejansko kot prostovoljni gasilci pripravljeni in usposobljeni vsak trenutek priskočiti na pomoč. Samo toliko, da se zavedamo, kako pomemben del družbe je to. Če bo zakon sprejet, v njem predlagamo rešitve, o katerih smo se že večkrat pogovarjali, pa nikoli ni bilo volje, žal, da bi se sprejelo. Ni bilo volje. Ne razumem, zakaj ne. Predlagamo samo to, da bi država zagotovila sredstva za zavarovanje operativnih prostovoljnih gasilcev, da bi zagotovila sredstva za preventivne zdravstvene preglede gasilcev, da bi zagotovila prostovoljnim operativnim gasilcem financiranje dodatnega zdravstvenega zavarovanja in za vsak dan izvajanja javne gasilske službe tudi dodatno pokojninsko zavarovanje. Edino pošteno in korektno do ljudi, ki za pomoč drugim izpostavljajo svoje zdravje in življenje. Naj ponovno povem, ne gre samo za hipotetično, tudi v zadnjem dogodku, zadnji ujmi je prišlo do nekaterih poškodb, na srečo ne hujših, ampak se dobro spominjam, da je samo nekaj let nazaj prav v Cerkljah na Gorenjskem, v mojem okraju, prišlo do smrtne žrtve med gasilci, ko je bilo močno deževje, poplave, poskušali so reševati hišo in prišlo je do udara elektrike visoke napetosti. Ne gre za nekaj, kar bi bilo teoretično, ampak žal zelo praktično. In to niso majhne stvari, spoštovani kolegi in kolegice iz koalicije. Poleg tega pa se prostovoljni gasilci vse bolj srečujejo tudi s težavami, ko gre za njihovo zaposlovanje. V nekaterih podjetjih so na izpostavljenih mestih, ponekod je tudi po več prostovoljnih gasilcev, in ko gre za en dan nepričakovane odsotnosti ali pa celo za več dni, kadar gre za hujšo ujmo, pride do motenj v proizvodnji, pride do motenj v delovanju podjetja. Marsikje so se že srečali s problemi šikaniranja, celo z grožnjami z odpuščanjem, ponekod se izogibajo, da bi takšne ljudi zaposlovali. Zato predvidevamo, da bi država stimulirala zaposlovanje prostovoljnih gasilcev tako, da bi se delodajalcu znižale zavarovalne premije in bi imeli dodatne davčne olajšave. To so vse rešitve, ki jih poznajo nekatere primerljive države, ki imajo podobno zgodovino, ki imajo podobno gasilsko kulturo, izročilo še iz časov Avstro-Ogrske. Ne gre za neke posebne rešitve, gre za korekten odnos, da se država tudi na ta način oddolži tistim, ki zanjo pač dajejo na kocko svoje zdravje in življenje. Gospe in gospodje, v politiki ne štejejo besede, štejejo dejanja. Šteje to, kdo bo za takšno rešitev pritisnil na gumb. Vsi ste dejali, da to podpirate, ampak bi vi to enkrat uredili v nekem sistemskem zakonu. Gospe in gospodje, izteka se vaš mandat, zakaj pa niste tega uredili v enem sistemskem zakonu?! Potem tega predloga danes tukaj ne bi bilo. To se pravi, ko se ponudi rešitev, takrat ni pravi trenutek pa ni pravi zakon. Pred tem pa imate oblast tri leta in pol in nič ne naredite na tem področju. Vaš mandat se je začel z letom, ko so bile zelo močne ujme v Sloveniji. To se pravi, da ne gre za nekaj, kar bi se šele zdaj posebnega pojavilo. Da bi to zameglili, kar je nepošteno do gasilcev, da jih vedno znova vržete pod mizo in jim rečete, da naj čakajo na boljše čase, ste to zameglili z vsemi mogočimi razpravami. Ogromno sem danes poslušal spet o segrevanju zemlje in vremenskem dogajanju ter podobno. Jaz ne bi rad, da bi bil komu to šok, ampak, gospe in gospodje, zmeraj so bile ujme. Tudi mnogokrat v zgodovini, če resno pogledate daljša časovna obdobja, so bile ujme, ki so mnogo hujše, kot so te, ki smo jim izpostavljeni v zadnjem obdobju. Bile so mnogokrat v zelo kratkem časovnem zaporedju, tako da bi lahko rekli, da je bilo mnogo hujše obdobje, kar se tiče ujem, kot so zdaj. In to silno famo o segrevanju, ki smo jo danes spet poslušali, ker ste s tem poskušali zamegliti temo, ki jo imamo danes tukaj. Če gremo po vrsti, pred 150, 200 leti je bila manjša ledena doba, kot se je temu neuradno reklo, in mi smo zdaj pravzaprav v neki fazi segrevanja zemlje. Okoli 300 let nazaj je bilo bistveno bolj toplo, kot je zdaj, pa ni nihče govoril o globalnem segrevanju pa da smo ljudje ne vem kaj naredili. Še ne dva tisoč let nazaj pa je bilo tako toplo, da je bilo tukaj subtropsko okolje, da ste imeli leve, tigre, nosoroge; zato je črni panter še danes karantanski simbol ter v grbih in simbolih tudi najdemo na tleh države Slovenije, ker so ta bitja živela tukaj, ker je bilo bistveno bolj toplo, preden so izumrla. Pred 10 tisoč leti pa je bila spet ledena doba in tako naprej. Zakaj? Tudi človek nekaj vpliva, ampak vpliv človeka je proti tisti pečici na nebu, ki ji rečemo Sonce, zanemarljiv. Sonce neskončno bolj vpliva s svojo aktivnostjo kot pa človek s svojo, če izvzamemo smetenje in podobne stvari, to je drugo. Ko pa gre za segrevanje, pa je tam mehanizem, ki je mnogo močnejši. Tudi Zemlja ima nekatere druge mehanizme, recimo oceane, ki potem to kompenzirajo. Zato o tem razpravljati in temu posvečati milijarde denarja, to je v resnici samo piar in v korist enim, ponavadi pa je zadaj tudi dober biznis, ker nekateri s tem služijo. Ampak ta razprava danes v tem delu je bila očitno samo z enim namenom, da nas odvede stran od teme, ki je danes pred nami. Gre za preprosto vprašanje, ali bomo po svojih močeh kot zakonodajalci pomagali ljudem, ki so bili prizadeti z naravno ujmo, in ali se bomo kot zakonodajalci tudi oddolžili tistim, ki so priskočili na pomoč in ki bodo zagotovo znova priskočili na pomoč. Samo to je v resnici dilema, vse ostalo je balast te razprave. In žal je večina med vami rekla, da tega zakona ne nameravate podpreti. Verjetno bi ta razprava zvenela drugače, če bi ta zakon bistveno hitreje prišel na dnevni red; vložil sem ga samo dva dni potem, ko se je ujma že zgodila. Ko sem šel lahko šele prvi dan pogledat, kakšna je v resnici škoda, saj to je moj konec, Preddvor, Jezersko. Verjemite, da so tam območja, ki so zgledala, kot da bi padla jedrska bomba, tega si ne predstavljate, če ne pogledate sami. Ja, res, ob cestah že čistijo, ampak kakšna pa je škoda višje gor po gozdovih, to je pa povsem druga zgodba. Treba se je tudi zavedati, da čiščenje tega ni običajna sečnja, na to je tudi državni sekretar korektno opozoril. To je izjemno nevarno početje, kdor je to kdaj od blizu videl, jaz sem to videl, verjemite, ko eno deblo pade čez drugo, če tega res vrhunsko ne obvladaš pa še moraš imeti malo sreče, ko se to prežaga, to se sproži s tako silo, da ne moreš verjeti. In gorje, če se zgodi kakršnakoli nesreča. Nesreče se žal dogajajo, so se tudi pri čiščenju ostankov žledoloma, tudi več smrtnih žrtev je bilo. Zagotovo se bo tudi tokrat dogajalo podobno. Temu se je možno izogniti s stroji, ampak strojev je, prvič, premalo, drugič, ne moreš z njimi čisto na vsak teren. Če pa te stvari tam ostanejo, so pa slovenski gozdovi izjemno prizadeti že z lubadarjem, zlasti na Gorenjskem, so ponekod take sušice, da ko pogledaš gor proti hribom, ti je kar hudo, ker so cele zaplate gozda, ki se sušijo. In kaj bo zdaj, ko bo dobil še dodaten zagon zaradi tega drevja, ki je podrto, če se ga takoj in v celoti ne odstrani. Zato pa je treba najprej urediti vso infrastrukturo, ceste, mostove, postaviti tudi nekatere nove in tako naprej. To je povezano z veliko dela in stroški. Kaj to pomeni za gozdove, če se vse to pravočasno ne uredi, pa si najbrž tudi sami težko predstavljate. Slovenija ima to naravno danost, da ima zelo veliko gozdov, ampak če bo z njimi tako ravnala, kot žal ravna zadnjih nekaj let, se to ne bo dobro končalo. Storiti bi morali vse, da se te stvari odpravijo v najkrajšem možnem roku in tako, da ne bo trajnih posledic. To smo dolžni ljudem, dolžni smo ljudem, ki živijo na vseh teh prizadetih območjih, jaz pač govorim o tistem koncu, ki ga najbolje poznam, o Gorenjski, pa je bila recimo Kočevska še bistveno bolj prizadeta, le malo bolj je odmaknjena od oči. Tukaj gre za vprašanje ljudi, ki tam živijo, pa tudi za odgovornost tega, kar ste tudi sami nekateri rekli – kaj mi zapuščamo tistim za nami. Res se lahko gre po običajnih, birokratsko ustaljenih postopkih ter se stvari počasi pelje in rešuje en problem za drugim in morda se bo počasi tudi vse to uredilo. Vendar je tukaj še ta možnost, da se to pospeši, da se da zakonski okvir, ki pač nekatere stvari olajša, pospeši, da dodatna pooblastila vladi in pristojnim službam; ter po drugi strani, ki dodatno, bistveno olajša tudi življenje vsem prizadetim. To pa je zakon, ki je danes pred vami. Zato bi bilo vredno in zato bi bilo dobro in zato bi bilo edino pošteno, korektno do teh ljudi ta zakon sprejeti. Drugi razlog sem pa navedel, tisti, ki vas tako izjemno moti, gre tudi za odgovornost do gasilstva, do gasilcev, za priznanje tem ljudem, ki so izjemno dobro organizirani, ki predstavljajo sestavni del slovenske kulture. Ne vem, če se vsi tega dobro zavedate. Gasilstvo je v Sloveniji vrednota in naj ostane vrednota. Ampak gre za to, da jim to tudi priznamo s konkretnim dejanjem, s konkretno pomočjo, ki je v okviru naših zakonskih pooblastil. Kot poslanci imamo vso pravico, da to sprejmemo. Jaz pa trdim, da imamo tudi moralno dolžnost, da to sprejmemo, ker gre za odgovornost do ljudi, ki so ne samo že pomagali, ampak s svojim dejanjem, s svojo pomočjo tudi žrtvujejo, dajejo pod vprašaj, izpostavljajo svoje zdravje, svoje življenje. To pa je veliko, to je največ, kar lahko storijo za svojega bližnjega. Zato gre za to, da tem ljudem konkretno tudi priznamo vse tisto, kar so storili, izrazimo to priznanje za pomoč, ampak da je ta konkretna, ne samo v besedah. Vsi vedno rečemo – hvala, ampak gre za vprašanje, ali bomo potem končno tudi nekaj storili, za vprašanje dejanj. V politiki štejejo samo dejanja in vedno bi morala šteti samo dejanja. Danes je možnost, da pritisnemo na gumb »za«. V Slovenski demokratski stranki in sam osebno bomo to z veseljem storili, da podpremo ta zakon, ki bi omogočil hitrejšo odpravo škode, ki bi omogočil, da bi ljudje na vseh prizadetih območjih znova polno zaživeli v najkrajšem možnem času; in ki bi hkrati tudi konkretno izrazil tisto priznanje gasilstvu in gasilcem, ki si ga za svoje plemenito poslanstvo zagotovo tudi zaslužijo. Če pa tega ne boste storili, potem pa boste dokazali s tem samo to, da kolega Žan, ki je prej govoril, ni imel prav, ko je rekel, da sta leta 2014 bili dve naravni ujmi, ki sta imeli posledice; najprej žled, potem pa jeseni še poplave. Potem boste dokazali, da so bile naravne ujme tri, da je bila prva žled, druga vzpostavitev sedanje vlade in koalicije ter tretja jesenske poplave. Najbrž je vsakomur jasno, katera bo imela najhujše posledice v tem primeru."
7,ParlaMint-SI_2006-03-28-SDZ4-Redna-15.u122,SDS,-0.9755859375,2006-03-28,0.9871088266372681,"Hvala lepa za besedo, gospod podpredsednik. Sam nisem pristaš parcialnega reševanja problemov, zato izglasovanega veta državnega sveta ne morem sprejeti dobronamerno. Glavni očitek nasprotnikov zakona je, da zakon zajema le del populacije, ki jo je prizadel neposredni učinek stika z azbestom. Iz tega očitka bi sicer lahko sklepali, da obravnavani zakon sam ni dovolj celovit, ker ne obravnava številne skupine ljudi, ki so zbolele zaradi negativnih posledic, ki jih je povzročila izpostavljenost škodljivim vplivom azbestnega prahu. Vendar pa je to le navidezno gledanje, kajti zakon, o katerem govorimo, ne more reševati drugega kot, prvič, da določa poklicne in druge bolezni oziroma zmanjševanja življenjskih funkcij zaradi izpostavljenosti azbestnemu prahu, in drugič, da priznava odškodnine in zagotavlja pravice do pokojnin pod ugodnejšimi pogoji vsem, ki so bili zaposleni v podjetjih na delovnih mestih, kjer se je z azbestom rokovalo. To je obseg zakonske ureditve, ki omogoča takojšnjo implementacijo in tudi reševanje upravičenih zahtevkov. Zato je nujno, da zakon takoj stopi v veljavo. Če bi imeli v tem trenutku ambicijo zelo široko urejati azbestno problematiko v Sloveniji, potem takšnega zakona danes še ne bi imeli, saj bi morali pred tem preučiti in potem tudi določiti zelo natančne kriterije, na podlagi katerih bi lahko ugotavljali vse neposredne in tudi posredne škodljive vplive azbestnega prahu na zdravje ljudi. Ti kriteriji za določitev okvira, znotraj katerega je še mogoča vzročna zveza med škodljivim vplivom azbesta in posledično boleznijo morajo biti zato zelo natančno definirani, da bi bil namen zakon dosežen in s tem zagotovljena tudi enaka uporaba za vse potencialne upravičence. Poleg tega pa je zato prav, da se lotimo poleg azbestnih še drugih posrednih vplivov onesnaženosti okolja, ki povzročajo škodljive posledice za zdravje ljudi. Za vse takšne posredne vplive, vključno z azbestnim, pa je potrebno pripraviti nov celovit zakon, ki bo reševal vse druge dokazljive škodljive vplive posledic onesnaženja okolja, kar še ni zajeto v že obstoječi veljavni zakonodaji. S tem pa bo vse to, kar kritiki obravnavanega zakona očitate in ga smatrate za pomanjkljivega, tudi urejeno. Seveda pa bodo na enak način urejena tudi vsa druga področja, kjer prihaja do škodljivih in bolezenskih posledic, ne zgolj področje azbesta. Le na tak način, ki ga bo prav gotovo uporabila pri svojem delu tudi vlada in bo na celovit način razreševala obstoječe probleme v državi bo ureditev lahko natančna in pregledna, zagotavljala pa bo enakost pred zakonom in preprečila zlorabe, ki so sicer v nejasni oziroma nepregledni zakonodaji mogoče. Zato bom predlagani zakon, na katerega je državni svet izglasoval veto, potrdil in ponovno glasoval za sprejem tega zakona. Hvala."
7,ParlaMint-SI_2010-01-25-SDZ5-Redna-13.u163,SDS,-1.0,2010-01-25,0.003893438261002302,"Na ključno bi pa lahko tudi notranja ministrica odgovorila: Zakaj je bila avtocesta med Vranskim in Trojanam zaprta, ko ni bilo nobene ovire? Zakaj so si privoščili že osem kilometrov prej obvezni izvoz z avtoceste? In gospa ministrica - žal se je minister Vlačič izognil -, moram reči, da ko sem izstopil iz avta pa sem čakal tam na Vranskem, so številni vozniki rekli, reci ministru Vlačiču, naj posodi modro luč s svojega službenega avtomobila. Ali v državi kdo misli na gospodarsko škodo v takšnih slučajih? Ljudje so ure in ure zamujali na delo, Slovenija je centralizirana in se na tisoče ljudi vozi v Ljubljano. Tu so bili rešilni avtomobili v kolonah, bolniki, dializni, rakavi, ki hodijo na sevanje, in vse to poruši v bolnicah vrstni red. Ljudje niso postreženi na državnih uradih, ker ljudje niso prišli pravočasno v službo. Enormna škoda! In da se organizirati! In poglejte, mora se uporabljati logika, v vašem ministrstvu in na DARS-u. Mora! Neupravičena je takšna brezbrižnost, jaz ne rečem, da ni bilo za varnost poskrbljeno, samo poleg varnosti je treba poskrbeti tudi za neko racionalnost, za možni dostop, razmisliti, po katerih poteh okoli lahko ljudje pridejo pravočasno, kako se bo promet boljše razdelil in kako zmanjšati zastoje. To ni bilo storjeno! S številnimi sem se pogovarjal, ko sem čakal, in s številnimi tudi tehnično izobraženimi, vsi se strinjajo, da se tukaj absolutno nič ne naredi in izgleda, da si lahko vsak ureja promet po svoje. Vidim na Kongresnem trgu danes so razširili blokado že skoraj do na Wolfovo ulico. Ali si lahko z Jankovičem povezane osebe dovolijo to, kje je promet zaprt pa to? Izgleda, da je popolna anarhija v tej državi. Hvala."
7,ParlaMint-SI_2013-03-28-SDZ6-Redna-12.u82,SD,0.71142578125,2013-03-28,0.004247664473950863,"Najlepša hvala za besedo, spoštovana podpredsednica. Spoštovane kolegice in kolegi, spoštovani predstavniki Vlade, lep pozdrav! Naj povem že uvodoma, da bomo v Poslanski skupini Socialnih demokratov predlagano novelo Zakona o varnosti v železniškem prometu podprli, saj ugotavljamo, da je temeljni cilj teh sprememb zakona v prilagoditvi slovenske zakonodaje novemu zakonodajnemu okviru Evropske unije; se pravi, predvsem s tistim, kar določa direktiva Evropske unije iz leta 2011 o varnosti v železniškem prometu in se to nanaša na mednarodno povezljivost v mednarodnem železniškem prometu v okviru Evropske unije ali, kot je dejal minister, interoperabilnost v železniškem prometu. Ugotavljamo tudi, da gre pri tej direktivi za nadgradnjo direktiv, ki v zvezi s tem že obstajajo iz leta 2004 ter 2008. Tako kot so kolegi in kolegice iz drugih poslanskih skupin že ugotovili, tudi mi ugotavljamo, da se poglavitne rešitve v zvezi s prenosom direktive nanašajo na določbe o železniškem sistemu in njegovih podsistemih, ki se delijo na strukturne in operativne. Ugotavljamo, da gre za določbe o izjavi in postopku verifikacije. Ugotavljamo tudi, da se določitev postopka verifikacije po notranjih pravnih predpisih zahteva tako, da se določi, kdo lahko ta postopek izvaja. Pri tem je določeno, da pooblastilo izda minister, in sicer ko usposobljenost organa preveri ustrezen varnostni organ. Med te poglavitne rešitve sodi tudi dejstvo, da se v postopek verifikacije vključi priprava ocene in poročila o tveganju za železniški sistem. Tudi v zvezi s tem postopkom minister v skladu z uredbo Komisije določi ustrezen ocenjevalni organ. Ugotavljamo tudi, da je predvideno, da za zagotavljanje povezljivosti pri varnosti železniških vozil, še posebej tovornih vagonov, gre za prenos določbe, da morajo biti ti ustrezno vzdrževani. Za ta namen je zadolžen subjekt za vzdrževanje tovornih vagonov, njihovo delo pa nadzira certifikacijski organ, ki je varnostni organ, ki mora vsaj enkrat letno opraviti nadzor. Nadzor mora izvesti skupno z merili, ki jih določa uredba Komisije, medtem ko merila za subjekte, zadolžena za vzdrževanje drugih tirnih vozil, predpiše minister v podzakonskem aktu. Ugotavljamo tudi, da iz vprašanj Evropske komisije, ki jih je ta zastavila v svojem posebnem pilotskem projektu, povezanem še s prenosom direktive o varnosti na železnici iz leta 2004, da je iz teh vprašanj razvidno, da v zakonu moramo določiti obseg preiskave, ki jo opravlja preiskovalni organ v nesrečah, resnih nesrečah in incidentih, ter prenesti določbe direktive, da preiskovalni organ aktivno izmenjuje stališča in druge izkušnje v okviru Evropske unije. Ker je železniški sistem v celoti v okviru Evropske unije opredeljen kot kritična infrastruktura, se nam zdi izjemno pomembno, da se spoznanja, izkušnje in ugotovitve iz preiskav ob različnih nesrečah, resnih nesrečah in incidentih tudi mednarodno izmenjujejo v okviru Evropske unije. V Poslanski skupini Socialnih demokratov se strinjamo tudi z ostalimi spremembami, ki jih prinaša novela zakona, to je predvsem glede nivojskih prehodov cest čez železniške proge. Potem se strinjamo tudi z določbami, ki jih prinaša poglavje o izvršilnih železniških delavcih, zlasti glede usposabljanja, izobraževanja in izpopolnjevanja strojevodij in njihovega zdravstvenega stanja. Strinjamo se tudi s črtanjem člena, ki ureja vračilo zemljišč v štirih letih od odvzema ali omejitve lastninske pravice, če se v tem roku ne začnejo uporabljati za namen razlastitve, v glavnem za vzdrževalna dela, saj razumemo, da z gradnjo ni mogoče vedno pričeti v štirih letih, prav tako pa se tudi strinjamo s poenostavitvami pri pridobivanju lastninske pravice na zemljišču, na podlagi sklepa Vlade o ugotovitvi javne koristi. Opozarjamo pa, da je treba vzpostaviti varovalo, ki bi zagotovilo vračanje teh zemljišč v primerih, ko železniško gospodarstvo ali ministrstvo za infrastrukturo ne bi imelo namena opraviti ustreznih vzdrževalnih del. Hvala."
7,ParlaMint-SI_2007-12-19-SDZ4-Redna-34.u64,SD,0.64208984375,2007-12-19,0.004458683077245951,"Hvala za besedo, gospod predsednik. Lep pozdrav vsem prisotnim v dvorani! Posebej še predstavnikom obeh ministrstev in ministru za promet. Moram reči, da jaz osebno mislim, da je dobro, da smo dobili zakon, ki ga obravnavamo sedaj v prvem branju, predvsem zaradi tega, ker bo Vlada, trenutno pač Ministrstvo za promet, upam, v intenzivnem sodelovanju z vsemi, ki kakorkoli že vplivajo na oblikovanje te zakonodaje, lahko ga bistveno izboljšala. Gre namreč za to, da bi nujno bilo potrebno, da, če so že predlagane spremembe Zakona o varnosti v cestnem prometu, da bi mnogo večjo pozornost posvetili povečanju vseh možnih preventivnih ukrepov, ki jih te spremembe praktično ne prinašajo. Zanimivo je, recimo, da se spreminja sicer 140. člen zakona, že drugič, odkar je bil sprejet v letu 2004. Pa vendarle ne spreminja oziroma ne pospešuje tega preventivnega ukrepa, ki je v 140. členu. Tu gre za voznike začetnike. Torej, trening varne vožnje. O tem je že kolega Sušnik govoril. Psihosocialni odnosi v javnem prometu in odličnost vožnje. Torej, se pravi tečaji odličnosti vožnje. To so vse preventivni ukrepi, ki lahko zagotovijo, da bodo zlasti mladi vozniki vozili bistveno bolj varno zase in tudi za druge. Dejstvo je, da se število prometnih nesreč, ki jih povzročijo vozniki začetniki in mladi vozniki, govorimo tudi o voznikih, ki že imajo dveletno dobo preživeto, pa kljub temu povzročajo, morda ravno zato, ker mislijo, da zdaj smo pa tako zelo dobri, da nam ni treba več paziti tako, kot smo pazili prvi dve leti in povzročajo nesreče, ki jih lahko stanejo njih ali njihove sopotnike ali pa druge udeležence v prometu najhujšega, to je smrti. Zato menim, da tudi preventiva pri vzdrževanju cest bi zagotovo lahko bistveno več prispevala k varnosti v cestnem prometu. Prepričana sem, da je cela vrsta prometnih nesreč, tudi takih, ki nimajo hujših posledic, pravzaprav, da so razlogi za take nesreče v slabo vzdrževanih ali pa sploh slabo grajenih cestah in da sankcije za izvajalce vzdrževanja tiste, ki so dolžni skrbeti za vzdrževanje cest in tisti, ki so dolžni tudi ob posameznih vzdrževalnih ukrepih zagotoviti dovolj jasno, dovolj pregledno in dovolj vidno signalizacijo, ki opozarja na spremembe v prometnem režimu, da so te kazni bistveno prenizke. V zakonu o javnih cestah je kazen 300 tisoč tolarjev, ne za odgovorno osebo, temveč za izvajalca, za firmo, ki to dela. Pa naj bo to cestno podjetje ali Družba za državne ceste ali pa podjetje, ki je izvajalec. Tu zagotovo ne moremo meriti odgovornosti za povzročitev določenih nesreč na določenih točkah in vedno prenašati samo na voznika. Zaradi tega, ker če je cesta slabo vzdrževana, pa to nikjer ni niti označeno, ne moremo reči, da voznik ni prilagodil svoje vožnje razmeram na cesti. Kako pa naj on ve, da se je, recimo, bankina udrla in da ga bo lahko odneslo s ceste? Kako naj to ve, če ni nikjer nič označeno? In v tem primeru bo imel razbit avto. Bo plačal kazen, bo razglašen za povzročitelja nesreče zaradi neprilagojene vožnje. Istočasno pa tisti, ki je pa de facto povzročil, firma in posameznik, ki je odgovoren v tej firmi, ta pa seveda, če bo, bo plačal 300 tisoč tolarjev kazni. Mislim, da najmanj kar je, če smo se že lotili tudi v Zakonu o varnosti v cestnem prometu tega vprašanja - zdaj se ne spomnim več, v katerem členu je zapisano -, mislim, da bi bilo treba kazen bistveno dvigniti nad milijon tolarjev oziroma nad 4 tisoč evrov. Odgovorno podjetje, odgovorna institucija mora nositi svoj del odgovornosti sorazmerno tistemu, kar je povzročila. Zaradi tega, ker lahko povzroči 10, 15, 20 tisoč evrov škode, pa - ""nikome ništa"", bi temu rekli. To je vezano tudi na tisto, kar smo danes večkrat slišali v zvezi z zelo slabo, pogostokrat zelo slabo signalizacijo, kadar gre za vzdrževalna dela zlasti na avtocestah. V zvezi s 140. in 169. členom bi imela vprašanje za predstavnike Vlade, predvsem predstavnike Ministrstva za notranje zadeve zaradi tega, ker je po 140. in 169. členu minister za notranje zadeve dolžan pripraviti pravilnik, po katerem podeljuje licenco. Zanima me. Ali je že pripravljen pravilnik o pogojih za podelitev licence za izvajanje tečajev varne vožnje, tečajev odličnosti v vožnji in tečajev za psihosocialne odnose v prometu? Ali je že pripravljen pravilnik o pogojih za pridobitev te licence? Kdaj bodo zgrajeni poligoni, ki so potrebni za to, da se lahko izvaja vadbo varne vožnje in kdaj bodo učitelji usposobljeni? Se pravi, katera znanja morajo ti učitelji imeti, za to, da bodo sploh lahko dobili preko svojega delodajalca oziroma v okviru podelitve licence delodajalcev, sploh lahko tudi izvajali te naloge? In še ena stvar, za katero mislim, da sicer sodi v sankcije, vendar na nek način tudi v preventivo. Prepričana sem, da samo denarne kazni ali nadomestne zaporne kazni ne rešujejo problema. Videti je, da konec koncev, tudi danes te kazni niso ravno nizke. Pa vendarle je kršitev toliko, da žal niso zaznane zaradi tega, ker pač policistov na cestah enostavno ni. Moram povedati, da opažam, da Provid na avtocesti na relaciji Koper - Ljubljana ni. Jaz jih ne srečujem. Res je sicer, da jaz vozim po predpisih. Vendar bi za božjo voljo morali tiste, ki vozijo 200 na uro mimo mene kot rakete, bi moral nekdo enkrat uloviti. Vendar ni videti, da bi se ustavljali ob cesti in da bi jih kdo kaznoval. Mislim, da bi bilo treba uvesti takoimenovano javno koristno delo ali ob denarni kazni ali namesto denarne kazni in to javno koristno delo bi morali kršitelji izvajati na urgentnih oddelkih bolnišnic v Sloveniji in v Soči. V Rehabilitacijskem centru, kjer ležijo in se rehabilitirajo žrtve prometnih nesreč, ki jih povzročajo takšni ljudje, ki so kronični povratniki in neprestano, neprestano povzročajo ali ogrožajo varnost drugih udeležencev v prometu. Pogosto se zgodi, da tisti, ki je povzročil nesrečo zaradi divje vožnje, zaradi vožnje pod vplivom alkohola ali kakorkoli že, sploh ni žrtev, ampak je žrtev nekdo čisto deseti. Ne kriv, nedolžen konča v Soči in temu rečejo zdravniki med seboj, da je rožica. Takšno rožico bi moral takšen človek priti negovati za recimo vsaj 3, 4 dni, pa bi videli, ali bi še kdaj vozil 180 ali 200 kilometrov na uro po avtocesti ali prehiteval preko polne črte na državni cesti ali kakorkoli že. Jaz mislim, da ta ukrep glede na to, da so odprti členi za sankcije, da bi lahko mirne duše pri hudih kršitvah, tam, kjer ste zelo povečali denarne kazni, uvedli kot dodaten ali nadomestni ukrep. Vprašajte zdravnike! Mislim, da je ta zakon izrazito medresorski. Vprašajte na Ministrstvu za zdravje, kaj oni mislijo o tem. Zdravniki, tisti, ki morajo dežurati in ki delajo na urgentnih oddelkih, pravijo, da bi to bilo nujno uvesti v našo zakonodajo. Jaz predlagam, da namesto, da se koncentriramo samo na denarne kazni. Sicer moram reči, da jim izrecno ne nasprotujem, vendar se mi zdi nepotrebno povečevanje, ker ne bodo nič dosegle, ampak dobro. Bomo videli, morda bo 3, 4 mesece kaj boljše, potem bo pa znova ista pesem, kot je bila do zdaj."
7,ParlaMint-SI_2010-02-02-SDZ5-Redna-13.u78,SD,0.59326171875,2010-02-02,0.006215447094291449,"Hvala za besedo, gospod predsednik Državnega zbora. Lep pozdrav ministrici, sodelavcem. Kadar se nam zgodi naravna nesreča v najširšem pomenu, vedno pričakujemo, da nam bo nekdo priskočil na pomoč: poklicne enote gasilcev, reševalcev, Civilne zaščite. Takšno pomoč državljani pričakujemo takoj in v največji strokovni usposobljenosti reševalcev. Nekatere naravne nesreče so večjega obsega in takrat ljudje pričakujejo neko splošno solidarnost, predvsem pa pomoč vseh tistih, ki svoje poslanstvo - pomagati človeku, razumejo tako, da so vključeni v razne nevladne organizacije, kot so prostovoljna gasilska društva, organizacije Rdečega križa, Gorska reševalna služba, jamarska društva, potapljaška društva, kinološka društva, taborniške in skavtske organizacije, klubi radioamaterjev in verjetno je še kdo, ki se ob svojem prostem času usposablja, da bi lahko ob nesreči vsak po svoje, skupaj s poklicnimi gasilci in Civilno zaščito prvi priskočil na pomoč in pomagal ljudem v stiski. Zato je delovanje vseh enot, ki sodelujejo pri zaščiti in reševanju izredno pomembno. Ni dobro, da bi pri določanju posebnega statusa izvzeli katerokoli enoto ali skupino, saj vse, v okviru svojih sposobnosti, opravljajo izjemno pomembno delo. Predlog sprememb Zakona o gasilstvu, ki ga obravnavamo danes, je v bistvu prepis nekaterih predlogov zakona o spremembah in dopolnitvah Zakona o gasilstvu, ki ga je Državni zbor Republike Slovenije obravnaval na 9. seji Državnega zbora dne 28. 9. 2005 in jih je tudi zavrnil. Res pa je, da je takrat vložila takšne predloge takratna opozicijska skupina, in to Socialni demokrati. In kljub temu, da so tudi takrat bili ti predlogi pravzaprav pisani na kožo, lahko bi rekli, gasilcev in potreb gasilskih organizacij, ki so se prav tako leta 2005 kot danes srečevali s približno istimi problemi. Takrat je poslanec Robert Hrovat, ki je bil nekoč poklicni gasilec in je še vedno povezan s prostovoljnimi gasilci in se spozna na problematiko gasilstva in zaščite in reševanja v celoti, podprl stališče takratne vlade, ki ni podpirala sprememb zakona, in še dodal, citiram iz magnetograma 9. seje Državnega zbora v letu 2005: ""Zakon operativnega gasilca ne opredeljuje z vidika njegove zaposlitve in ta amandma nikakor ne sodi v sam kontekst zakona. Je pa ta zakon, lahko rečemo, dober temelj, ki ga je treba nadgraditi, seveda z novelami zakona, v kateri je že minister..."". Mišljen je bil takratni minister za obrambo gospod Erjavec [[...]]""prej omenil, in sicer Zakon o financiranju občin, zavarovalniški zakoni, davčni sistem."" Škoda, da takratna opozicija [[?]] teh tako pomembnih sprememb ni speljala do konca, saj ocenjujem, da so vedeli, kaj je treba spremeniti. Tudi poslanec Miran Jerič je takrat zavrnil spremembe z besedami, citat iz magnetograma te iste seje: ""Vendar pa te rešitve ne sodijo v Zakonu o gasilstvu, prav pa je, da opozorimo na ta stvari in naložimo Vladi, ko se bo pripravljala druga področna zakonodaja, da te statusne spremembe tudi uredi"". Lahko bi še našteval odklonilna stališča zakaj ne velja podpreti takratnih sprememb, čeprav so si bili vsi enotni, da bo treba na tem področju nekaj storiti in nalagali Vladi, da to tudi stori. In imeli so prav, tudi danes ne velja podpreti teh sprememb zakona in to predvsem zato, ker sama sprememba v Zakonu o gasilstvu ne prinaša boljšega položaja ne gasilcem in tudi ne ostalim prostovoljcem, ki sodelujejo v enotah zaščite in reševanja. Predlog je deklarativna določba in v praksi ni uresničljiva. Tako kot leta 2005 tudi danes velja, da je treba ustrezno rešitev uveljaviti v posameznih področnih predpisih, ki urejajo davčni sistem, zavarovalništvo ali pa financiranje občin oziroma lokalnih skupnosti. Se je pa od predloga iz leta 2005 do danes, kljub takratni zavrnitvi sprememb Zakona o gasilstvu, v letu 2006 spremenil krovni zakon s področja zaščite in reševanja, to je Zakon o varstvu pred naravnimi in drugimi nesrečami. Izjemno pomembno je, da se je poenotil status vseh reševalcev tako prostovoljnih gasilcev kot tudi vseh ostalih prostovoljcev reševalcev s pripadniki Civilne zaščite. Urejena je upravičena odsotnost z dela za usposabljanje in intervencije. Urejena je pravica do nadomestila za plačo takrat, ko je reševalec poklican na intervencijo. Zagotovljen je varstvo pri izvrševanju dolžnosti v skladu s predpisi s področja zdravstva in tudi pokojninskega in invalidskega zavarovanja, v kolikor bi pri intervenciji prišlo do poškodbe, bolezni, izgube trajne ali prehodne splošne delovne zmožnosti ali pa celo v primeru smrti, ko je reševalec na usposabljanju, na intervenciji ali na poti. To, kar je bilo v veliki meri možno, da se je prvič status in drugič vse pravice uskladile in poenotile za vse reševalce in ne samo za določene kot so pripadniki Civilne zaščite ali poklicni gasilci. To je bil zagotovo v letu 2006 velik prispevek k priznavanju statusa prostovoljca na področju zaščite in reševanja. Te spremembe so po našem mnenju sledile tudi predlogu, ki smo ga Socialni demokrati oblikovali že leta 2005. Ni pa še to vse. In tukaj se strinjamo s predlagatelji, da je treba predvsem v drugih področnih zakonih urediti to področje. To stališče predlagateljev je namreč iz leta 2005 in ni zajeto v sedanjem predlogu sprememb Zakona o gasilstvu. Vprašanje je pravzaprav, zakaj vse do konca leta 2008, ko so bili na oblasti, vsega tega niso uredili, danes pa predlagajo takšno spremembe, za katere vedo, da niso ustrezne, ali pa so vsaj tako trdili leta 2005 in jih kljub temu predlagajo. Poslanska skupina Socialnih demokratov ne bo podprla sedanjih sprememb, a se bo zavzela, da bo pri spremembah zakona, ki smo jih že našteli, prišlo do sprememb, ki bodo v veliki meri nadgradila že sprejeta dopolnila Zakona o varstvu pred naravnimi in drugimi nesrečami in tako zagotovili dolgotrajnejše boljši status vsem reševalcem prostovoljcem, kot tudi tistim delovnim organizacijam, ki imajo tako plemenite ljudi zaposlene, da se jim v času odsotnosti reševalcev, ko rešujejo življenja in premoženja ogroženih, ne bo poznalo pri eventualnem zmanjšanem zaslužku oziroma predvidenem dobičku. Res pa je, da je bilo v preteklosti dovolj časa in tudi javnofinančni položaj države je bil ugodnejši, da bi vsa ta dopolnila, za katera oboji vemo, da jih je treba dopolniti, tudi že dopolnili. Pač ni bilo prave volje, ne pri takratni vladi niti tudi pri poslancih takratne koalicije. V Poslanski skupini Socialnih demokratov bomo vse nujne spremembe skupaj z ministrstvom in koalicijskimi partnerji izpeljali do konca tega mandata, vključno z uresničevanjem resolucije, ki smo jo v preteklem letu sprejeli za področje zaščite in reševanja. Upam, da nas bo pri vseh spremembah podprla tudi opozicija. Hvala."
7,ParlaMint-SI_2006-03-02-SDZ4-Redna-14.u310,SD,-0.9521484375,2006-03-02,0.10879262536764145,"Hvala. Tudi v Mariboru so tisti, ki so imeli opraviti z azbestom, podobno kot še v kašnem drugem slovenskem kraju. Ampak jaz tega zakona kljub temu ne bom podprla, ker menim, da rešitve, ki jih prinaša, niso dobre. Zavedam se tega, da nimamo v Sloveniji urejenega odnosa do poklicnih bolezni in ob obravnavi tega zakona je bilo posebej poudarjeno, da so poklicne bolezni zlasti zdaj, če so medicinci dela odvisni od lastnikov kapitala, marsikdaj težko ugotovljive in registra poklicnih bolezni nimamo urejenega. Do zdaj veljavni zakon ni najboljši, je pa vendarle odprl pot vsaj za razmislek o poklicnih boleznih. Dajmo zavrniti ta zakon, pripraviti boljšega in odpreti pot, da se bodo reševala življenja tistih poklicnih obolelih, ki obolevajo tudi zaradi dela s svincem, pa morebiti še s kakšnim drugim škodljivim agensom, ki načenja človekovo zdravje. Ne bom podprla tega zakona."
7,ParlaMint-SI_2006-02-28-SDZ4-Redna-14.u376,SD,-0.95556640625,2006-02-28,0.98837810754776,"Amandma bom podprla. Mislim, da sem tudi v sami razpravi o tem amandmaju dovolj jasno povedala, da ne držijo trditve o tem, da je azbestoza, ki jo povzroča azbest tudi v širšem okolju, ne samo na delovnih mestih, kjer je vir azbesta bil najbolj intenziven bolezen, ki je v primerjavi z vsemi drugimi boleznimi, povzročenimi z agensi iz okolja specifična. In da je to bolezen, ki še vedno straši med nami, še vedno je pred nami bodočnost, ki bo trajala okroglih 30 let, za mnoge ljudi, morda bo celo kdo tukaj v tej dvorani čez 20 let zbolel za azbestozo, pa se bo takrat spraševal, ali je pravilno ravnal, ker ni priznal dejstva, da je zaradi prepoznega odločanja naše države, ne tega državnega zbora, ne države Slovenije, ampak že tudi države Jugoslavije, prišlo do tega, da je obdobje, ko se bo še pojavljala azbestoza, mnogo daljše kot bi sicer bilo, če bi recimo Jugoslavija to storila že pred 20-imi leti, 20 let pred razpadom. In zaradi tega menim, da je naša dolžnost, da tudi tistim ljudem, ki so zaradi prebivanja ali dela v bližnji okolici teh mest, kjer se je sproščal azbest omogočimo, da imajo pravico do podobnih ugodnosti kot pa tisti, ki imajo delovno, poklicno bolezen definirano po tem zakonu. Hvala."
7,ParlaMint-SI_2005-06-20-SDZ4-Izredna-09.u262,SD,-0.9619140625,2005-06-20,0.9921565651893616,"Rada bi samo povedala, da je neverjetno, da je tu prav v stilu bosanskega reka, ""kadija tuži, kadija sudi"". Namreč, na ministrstvu za gospodarstvo je komisija, ki odloča o tem, ali se bo priznala odškodnina obolelim za azbestozo ali drugimi, še hujšimi oblikami bolezni, ki jih povzroča azbest. Istočasno pa to isto ministrstvo v osebi ministra govori, kako bo pa širokogrudno zagotovilo sredstva, če bi jih slučajno zmanjkalo, če bi komisija slučajno se ne držala njegovih navodil ali pa navodil znotraj ministrstva, da ne priznava odškodnin tem oškodovancem. To je namreč največji problem. Se pravi, ne zagotavljamo in ne odobravamo odškodnin, se pravi, denarja ne potrebujemo, zaradi tega lahko zmanjšamo sredstva z rebalansom za ta namen. Ko pa rečemo, da se to ne rešuje, pa rečejo, če bi se pa reševalo, bomo pa tako ali tako zagotovili sredstva. Se pravi, ker je ta isti človek tisti, ki zadržuje odločanje, je lahko siguren, da sredstev sploh ne bo zmanjkalo."
7,ParlaMint-SI_2022-03-11-SDZ8-Izredna-98.u93,OTHER,0.947265625,2022-03-11,0.00899083074182272,"Hvala za besedo. V Novi Sloveniji podpiramo razvoj lokalne samouprave in prizadevanja z skladen regionalen razvoj vseh predelov Slovenije. Skladno z načelom subsidiarnosti se zavzemamo za pravico lokalnih skupnosti, da samostojno urejajo, upravljajo in imajo v svojih pristojnostih vse javne zadeve življenja in dela prebivalcev na njihovem območju, ter da ne posegajo v pravice in obveznosti drugih lokalnih skupnosti. Sistem upravljanja mora biti čim bližji ljudem in mora omogočiti uspešno načrtovanje in usklajevanje različnih interesov. Prav tako v Novi Sloveniji vedno z veliko pozornostjo prisluhnemo predlogom, ki pridejo s strani lokalnih skupnosti, pa naj gre za ustanovitev novih občin ali pa podelitev oziroma pridobitev statusa mestne občine. Danes je tako pred nami Predlog za podelitev statusa mestne občine Občini Škofja Loka, ki ga je predlagal naš kolega Mihael Prevc, a se je postopek zaključil že na matičnem delovnem telesu, kar v Novi Sloveniji obžalujemo. Po besedah predlagatelja je Škofja Loka ena najstarejših slovenskih mest, mesto z več kot tisočletno zgodovino, skozi katero se je izoblikovalo kot dejansko upravno, družbeno, gospodarsko in kulturno središče, naravno in družbeno geografsko zaokroženega območja širše Škofjeloške regije. Mestne pravice je Škofja Loka pridobila že leta 1274, ko je postala trgovsko in obrtniško središče in pomembno prometno križišče oziroma vozlišče. Vse od takrat so se mestotvorne dejavnosti močno razvijale, tako da je danes Škofja Loka z mestnimi funkcijami podpira regije oziroma širše območje Poljanske in Selške doline, Škofjeloškega in Polhograjskega hribovja ter Soriškega polja. V celotni državi bi res težko našli območje, ki je geografsko tako zaokroženo in funkcijsko povezano v enovito območje, zato si Občina Škofja Loka že dolgo prizadeva za pridobitev statusa mestne občine, ki bi nje dejanski položaj, vlogo in funkcijo tudi dejansko formaliziral. Škofja Loka je že danes [[nerazumljivo]]izjemno demografsko vitalne, močne in dinamične, podjetniško-gospodarsko prodorne regije, ki za približno 50 tisoč ljudi v regiji opravlja funkcijo regijskega središča, in je gospodarsko središče z izjemnim razvojnim potencialom. V Občin Škofja Loka deluje več javnih zavodov, ki zagotavlja izobraževalne, socialne in zdravstvene dejavnosti za območje več oblin. Mesto je bilo v celotnem zgodovinskem obdobju upravno središče širše Škofjeloške regije, ki je skoraj tisočletja vključevalo celotna območja sedanjih štirih občin, se pravi Škofje Loke, Občine Gorenja vas – Poljane, Železniki, Žiri ter manjšega dela sosednjih občin Cerkno, Idrija in Mestne Občine Kranj. Na območju imajo svoj sedež inštitucije višje regionalne ravni državne uprave, ki nudijo storitve prebivalcem širšega območja več občin. Škofja Loka je po svoji vlogi in pomenu že sedaj centralno naselje regionalne ravni, središče regionalnega pomena. Služi oskrbi prebivalstva z javnimi funkcijami in storitvenimi dejavnostmi na regionalni ravni. Poleg pokrivanja splošnih preskrbovalnih potreb prebivalstva v izobraževalnem, socialnem, kulturnem, gospodarskem pogledu, še povezuje prebivalstvo iz regionalnih, lokalnih ih medobčinskih središč. Po svoji naravi Škofja Loka že danes predstavlja mestno občino, ki z mestnimi funkcijami podpira, prej omenjeno 50 tisoč ljudi. Pridobitev statusa mestne občine bi opravljanje te vloge formaliziral in ji v vseh ozirih olajšal opravljanje predpisanih nalog. Poslanci Nove Slovenije ocenjujemo, da Občina Škofja Loka od vseh treh predlogov, ki smo jih obravnavali v tem mandatu, najbolj izpolnjuje pogoj za pridobitev statusa mestne občine. Žal predlog na Odboru ni prejel zadostne podpore. Med ključnimi argumenti za podporo zakonu s strani Nove Slovenije je tudi uresničitev decentralizacije, kot enega od temeljnih načel lokalne samouprave. Se pa lahko na tem mestu strinjam z nekaterimi predhodniki, da je verjetno Zakon o lokalni samoupravi v določenih delih, tudi v delu, kako podelimo status mestne občine občinam, neživljenjski, in ga je potrebno novelirati. Na Odboru za notranjo politiko, javno upravo in lokalno samoupravo sva poslanca Nove Slovenije Predlog zakona podprla. Hvala lepa."
7,ParlaMint-SI_2018-02-15-SDZ7-Redna-38.u98,OTHER,0.8857421875,2018-02-15,0.0018516266718506813,"Hvala za besedo. Lepo pozdravljeni! Uspehi športnikov nas navdušujejo, navdihujejo, motivirajo. Vsi smo veseli in zadovoljni, ko slišimo, da je Slovenija osvojila medaljo, naslov prvaka, skratka kadar smo dosegli pomembne zmage in uspehe. Slovenci smo pravzaprav fenomen v športnem svetu, saj ugotavljajo, da na število prebivalstva dosežemo zelo velike uspehe in spadamo med najboljše narode po športnih uspehih. Vsak velik športni dosežek motivira številne mlade ljudi, otroke, mladostnike, da se tudi sami začnejo ukvarjati z nekim športom. Živim v občini Moravče, kjer smo pred leti imeli velikega skakalca, Primoža Peterko – koliko mladih je navdušil, pa ne samo pri nas v Moravčah, ampak tudi po Sloveniji in nastale so nove generacije športnih skakalcev, ki nas še sedaj navdušujejo! Ampak da pride nek športnik do tja, da ga mi opazimo in vidimo, mora preteči kar veliko časa, opraviti mora veliko treningov, veliko časa za to financira, da ne govorimo o stroških, ki največkrat padejo na družino, na posameznike, potem pa klube, ki imajo seveda vedno premalo denarja. Nacionalni program športa v Republiki Sloveniji 2014–2023 je bil sprejet 2. aprila leta 2014. Tam piše, da država uresničuje javni interes z vodenjem spodbudne davčne politike. Spodbudne davčne politike. Ampak od takrat, od leta 2014 do 2018, pa ni bilo narejenega ničesar, da bi sprejeli takšno spodbudno davčno politiko na področju športa. Zato Nova Slovenija predlaga te zakone, da bi spodbudili gospodarstvo, ki že tako v precejšnji meri financira šport, da bi bilo še bolj motivirano. Če tukaj nekdo govori: »Ja, gospodarstveniki hočejo samo od tega nek profit, nek dobiček, ne vem kaj,« ja, zagotovo mora biti nekdo motiviran, da svoj denar nameni nekemu športnemu klubu, nekemu športniku, da bi ta lažje nekaj dosegel, mora biti motiviran. Zakaj bi pa sicer to delal? Dodatna motivacija je pa zagotovo ta, da bo tudi imel nek povratni učinek, tako da bo nekaj dal in potem bo imel tudi zato neko davčno olajšavo. Zagotovo bo več takih, ki bodo svoj denar namenili za delovanje športnih klubov, če bodo pri tem tudi dodatno motivirani in spodbujeni. Ne zdi se mi prav govoriti tukaj, naj država od teh bogatašev pobere še več, da bo potem država delila. To ni pošteno, to ni pravično. Zakaj tisti, ki ustvarja, ne bi sam do neke mere odločil, komu želi nameniti določen del svojega denarja ali pa svojih žuljev? Seveda poleg tega, da mora plačevati davke in prispevke, kar je seveda normalno. Ampak žal pri nas ti velikokrat niso normalni. Ker šport tudi veliko stane, preden nek otrok in mladostnik pride do velikih rezultatov, največkrat te stroške prevzame prav družina, družinski proračun – tisti, ki to zmorejo, pri tistih, ki ne zmorejo, žal tudi ni veliko možnosti, da bi njihovi otroci napredovali, saj je delovanje v nekaterih športih izredno drago in potegne za seboj zelo veliko stroškov. Tukaj smo govorili o našem predlogu zakona, ki smo ga že lansko leto vložili, pa je bil zavrnjen, in ne boste verjeli, dan ali dva po tem, ko je bil naš zakon zavrnjen tukaj v Državnem zboru, je bila neka okrogla miza o karieri po športni karieri športnikov, na kateri sva istočasno sodelovali tudi z ministrico za izobraževanje in šport. Kaj mi je takrat rekla? »Ja, imate prav, nekaj moramo narediti, nekaj bomo skupaj naredili na tem področju.« Zato sem pravzaprav danes začudena ali pa še bolj razočarana, da ni prišla spodbuda oziroma ta ministričina želja, namen do poslancev največje vladne stranke. Verjamem, da zakon ni popoln, saj redkokdaj sprejmemo zakone, ki so čisto popolni, ampak ga vedno imamo možnost dopolniti. Zato imamo prvo obravnavo, da gre stvar naprej, da se dopolni, da se izboljša. In danes imamo vsi to možnost in priložnost, da to naredimo. To bi lahko bila zmaga za vse, za nas poslance in tudi za športnike. To bi lahko bilo naše darilo športnikom, ki nas tolikokrat razveseljujejo in navdušujejo. Navdušujejo pa mlade, srednje, stare, upokojence, zaposlene, šolarje in vse. Poznam kar nekaj starejših gospa, ki vstanejo tudi ponoči, da si ogledajo kakšno pomembno tekmo slovenskih športnikov, in navdušeno navijajo, ko človek ne bi pričakoval, in si včasih mislimo, da je to samo za mlade in mlajše in ne za starejše. Pa kako so navdušeni, kako smo ponosni! Ne samo, da je ukvarjati se s športom zdravo, povezovalno, ampak ne nazadnje naši športniki povečujejo ugled naše države v svetu. Torej res ima delovanje, udejstvovanje v športu veliko veliko prednosti. Če odmislimo vse težave, ki jih imajo športniki po končani športni karieri, ko velikokrat ne uspejo dokončati šolanja, da bi bili potem lažje zaposljivi ali dobili boljše službe, velikokrat imajo hude zdravstvene težave, ki jih čutijo celo življenje, mi pa se navdušujemo ali pa priznavamo samo uspehe, tiste največje uspehe. Ko pa so malo manjši ali pa ko nekomu več ne gre, pa hitro zamahnemo z roko in ga pozabimo. Vse to znamo premalo ceniti. Zato hvala bogu, da imajo nekateri posluh za šport, športnike, tako da dajo tudi iz svojega denarja za spodbujanje delovanja klubov, športnikov, in pa tudi različna podjetja namenjajo za to veliko veliko denarja. Tukaj je zdaj priložnost, da jih nagradimo oziroma spodbudimo, da bodo za to delovanje pripravljeni dajati še naprej ali pa še več. In kot sem že dejala, morajo biti motivirani. Nikomur ne moremo naložiti, naj to naredi, če pač ni zainteresiran. Če dodatno motiviramo, pa je tudi več možnosti, da se za to odločijo. Pomislek, ki smo ga imeli v Novi Sloveniji, je bili ta: Zakaj pa samo šport, zakaj pa ne kultura? Osebno sem tako pripadnica športa kot tudi kulture, pa ugotavljamo, da žal v Sloveniji še nimamo strategije za javni interes v kulturi, da je sicer predlog pripravljen, pa nihče ni z njim zadovoljen, da na tem področju še nismo osnovnih problemov rešili; potem pa tudi zakon o uveljavljanju javnega interesa v kulturi, ki je tudi zelo pripravljen, pa vendarle ne odgovarja na potrebe časa. Zato smo se potem odločili, pa naredimo vsaj nekaj na področju športa, dajmo to možnost, ker vemo, da se tukaj vrti veliko potrebnega denarja, ampak tam, ko pa nekdo lahko od tega živi, to pride šele kasneje, ko je že veliko veliko vložil denarja, časa, energije, svojega zdravja, da je lahko prišel do teh najvišjih, najboljših rezultatov. Zato pravim, da podpora temu zakonu pomeni zmago za vse. Za nas poslance, da bomo lahko mirno pogledali ali pa bolj mirno – ker gotovo še nismo naredili vsega, kar je treba – pogledali športnikom v oči in rekli, smo naredili nekaj, pripomogli bomo k temu, da bo za področje športa več denarja. Zmaga za vse je lahko tudi na ta način, da poslanske skupine pripravite amandmaje in ta zakon tudi izboljšamo. No, slišali smo očitke, zakaj pa nismo predvideli finančnih posledic, zakaj pa mi zdaj hočemo to naložiti drugi vladi. Ja zato ker sta proračuna za lansko leto, letos sprejeta in ne moremo, ker mi nismo vlada. Lahko pa v prihodnje to naredimo. Žal je prav s strani vladnih strank veliko pobud, s katerimi želite obremenitve naložiti prihodnjim vladam, pa to kar mirno spregledate. In to velike obremenitve. Tukaj, pravim, lahko sodelujemo vsi, lahko zakon izboljšamo in lahko skupaj zmagamo."
7,ParlaMint-SI_2004-06-15-SDZ3-Redna-37.u114,OTHER,0.8525390625,2004-06-15,0.004381840582937002,"Spoštovani gospod podpredsednik! Kolegice in kolegi! Pred vami je nov zakon o varnosti cestnega prometa. Prinaša vrsto novosti, ki bodo imele, po našem trdnem prepričanju, bistven prispevek k izboljšanju prometne varnosti na slovenskih cestah v daljšem časovnem obdobju. Pri njegovem nastajanju je bila pritegnjena k sodelovanju strokovna javnost, organizacije in društva, ki delujejo na področju prometne varnosti, ves čas tudi Svet za preventivo in vzgojo v cestnem prometu. Pripombe je posredovalo kar 48 organov, organizacij in društev in vse so bile upoštevane pri pripravi novega zakona in tudi nekatere so bistveno prispevale k njegovi kakovosti. Ključne spremembe so naslednje. Glede na opredelitev, da je potrebno čim bolj preventivno delovati, so pomembne sistemske spremembe, predvsem na področju organizacije in izvajanja preventivne dejavnosti in koordinacije vseh subjektov, ki izvajajo določene pristojnosti na tem področju. Vse te naloge se združujejo v javni agenciji za varnost cestnega prometa, ki prevzema naloge koordinacije programov nacionalnega programa varnosti cestnega prometa, sodeluje s civilnim združenji, pomaga svetom za preventivo in vzgojo v lokalnih skupnostih, skrbi za promocijo in razširja prometnovarnostne publikacije, organizira in izvaja analitsko-raziskovalno delo, opravlja pa tudi pomembne naloge na področju usposabljanja učiteljev, predpisov in vožnje ter voznikov začetnikov. Druga velika novost je na področju mladih voznikov, kot žal zelo pogostih povzročiteljev najhujših prometnih nesreč. Prva od teh se nanaša na uveljavitev priprave za voznika motornih vozil, in to že s 16-imi leti in pol, po 17. letu starosti vožnje s spremljevalcem motornih vozil do 18. leta starosti. In pa druga novost, kar zadeva mlade voznike, z 18. leti pridobi vozniško dovoljenje, z omejitvijo veljavnosti za dve leti oziroma do dopolnjenega 21. leta, nato mora opraviti dodatni program varne vožnje in skupinske delavnice s področja psihosocialnih odnosov v prometu. Tu zasledujemo cilje iz nacionalnega programa varnosti cestnega prometa, kjer je ta kategorija voznikov opredeljena kot ena od najbolj ogroženih. Prepričani smo, da bo tak način usposabljanja imel pozitivne učinke na daljše časovno obdobje, saj omogoča pridobitev bolj kakovostnih znanj in veščin za samostojno udeležbo v prometu. In še tretja pomembna novost, nanaša se na kaznovalno politiko, ta se zaostruje. Zagrožene so višje sankcije za prekrške v skladu z določili novega zakona o prekrških. Ker je v preteklosti zakon o varnosti cestnega prometa pomenil okoli 70% pripada zadev v reševanje sodnikom za prekrške, je sprejem novega zakona o varnosti cestnega prometa nujen predpogoj za uresničitev ciljev, opredeljenih z novim prekrškovnim pravom. Pri določanju sankcij za prekrške je predlagatelj v celoti upošteval nacionalni program varnosti cestnega prometa, saj je posebno skrb namenil ravno kršitvam, ki so v tem programu opredeljene kot najpogostejši vzrok prometnih nesreč. Skladno s tem je določena višja sankcija za najhujše kršitve teh določb. Na primer za prekoračitev hitrosti v naselju za več kot 50 kilometrov na uro, tu je sankcija, poleg globe še prenehanje veljavnosti vozniškega dovoljenja. Enako za vožnjo pod vplivom alkohola nad 1,5 grama alkohola na kilogram krvi oziroma 0,7 litra grama alkohola na liter izdihanega zraka. Višje sankcije kot za udeležence v prometu so predpisane tudi za povzročitelje prometnih nesreč, razen nesreč z neznatno nevarnostjo. Pri določanju sankcij je sodelovalo ministrstvo za pravosodje, senat za prekrške in sodniki za prekrške, kar zagotavlja uravnoteženost predpisanih sankcij in njihovo skladnost s sistemskim predpisom, to je z zakonom o prekrških. Navedel sem tri najbolj bistvena področja novosti, dovolite mi pa, da v nadaljevanju navedem še nekatere novosti. Prva od teh je razširitev pooblastil občinskih redarjev. Po novem naj bi poleg dosedanjih pooblastil izvajali nadzor prometa v območju umirjenega prometa in v območju za pešce. Nadalje naj bi odkrivali kršitve določb zakona o varnosti cestnega prometa, ki se nanašajo na varstvo cest in okolja. In pa redarji naj bi tudi opravljali meritve hitrosti v naselju z nepremično postavljenimi merilniki hitrosti. Dodatna novost se nanaša na nekatera pravila cestnega prometa, kjer so ostreje opredeljene sankcije v zvezi s prekoračitvami hitrosti. Prav tako med določbami o parkiranju je podrobneje opredeljeno, kdo sme parkirati vozilo na parkirnem prostoru za invalide. Predlog zakona dopolnjuje veljavni sistem določb, ki se nanašajo na problematiko alkohola in mamil, psihoaktivnih zdravil in drugih psihoaktivnih snovi v cestnem prometu. Z določbami se poskušajo poenotiti policijski postopki v slovenskem prostoru za ugotavljanje prisotnosti alkohola, mamil, psihoaktivnih zdravil in drugih psihoaktivnih sredstev s postopki policij iz držav Evropske unije. V poglavju ""psihofizična stanja udeležencev cestnega prometa"" so med kategorijami voznikov, ki v cestnem prometu ne smejo imeti alkohola v organizmu, na novo določeni tudi naslednji: vozniki motornih vozil, ki nimajo vozniškega dovoljenja ali v vozniškem dovoljenju nimajo vpisane kategorije motornega vozila, ki ga vozijo; nadalje vozniki, ki se jim izvršuje sankcija prepovedi vožnje motornega vozila ali jim je vozniško dovoljenje odvzeto, ter tudi vozniki, ki vozijo skupine otrok. Vse vrednosti izmerjene koncentracije pa so po novem izražene tudi v miligramih alkohola v litru izdihanega zraka, kar je posledica uvajanja novih naprav za ugotavljanje stopnje alkoholiziranosti, tako imenovanih etilometrov. Naslednje področje novosti se nanaša na harmonizacijo socialne zakonodaje s pravnim redom Evropske unije, z zakonodajo, ki se nanaša na počitke, odmore in na čas vožnje. V tem okviru je izjemno pomembna tudi razširjena pristojnost inšpektorja prometnega inšpektorata Republike Slovenije, da lahko ob ugotovljeni kršitvi voznika kaznuje na kraju. Opravljanje tehničnih pregledov motornih in priklopnih vozil, nadalje izvajanje dejavnosti avtošol, to dvoje je dejavnost, ki se izvaja na način gospodarske javne službe, torej se izvaja v obliki koncesije, ki jo skleneta Republika Slovenija kot koncedent in usposobljena oseba zasebnega prava kot koncesionar. Enaka rešitev je predvidena tudi za izvajanje vadbe varne vožnje in skupinske delavnice, z razliko, da je v tem primeru koncedent javna agencija. Kolegice in kolegi, z novim registracijskim sistemom se storitve, povezane s tako imenovano registracijo vozila, prenašajo na najširši možen krog pooblaščenih oseb, kar pomeni veliko razbremenitev uporabnika tovrstnih storitev, saj bo vse te storitve, vse te postopke lahko opravil na enem mestu. Naj zaključim z naslednjim: stanje prometne varnosti se v prvih mesecih letošnjega leta za razliko od prejšnjih let poslabšuje. Do današnjega dne je kar 116 oseb izgubilo življenje, če primerjamo to z enakim obdobjem leta nazaj, je bilo vsega 101 oseba, kar pomeni 14,85% povečanje. Tudi hudo ali lahko telesno poškodovanih je bilo več udeležencev. Večje pa je tudi skupno število prometnih nesreč. Da bi se negativni trendi spremenili, smo že izvedli nekatere kratkoročne ukrepe, za katere smo se dogovorili na koordinacijskem odboru ministrov, ki usmerja nacionalni program varnosti cestnega prometa; ti ukrepi setudi že izvajajo. Nujno pa bi bilo sprejeti tudi dolgoročne ukrepe, med katere vsekakor sodi tudi novi zakon o varnosti cestnega prometa. Sprememba zakona je v praksi varnosti cestnega prometa doslej vedno imela pozitivne učinke, tako utemeljeno pričakujemo tudi v tem primeru. Od tod sodim o tem velikem pomenu današnje razprave in sprejetja tega zakona. Predlagam, da zakon v dopolnjenem besedilu v drugi obravnavi skupaj z amandmaji, ki jih vlada podpira, spoštovani kolegi in kolegice, sprejmete. Hvala lepa za pozornost."
7,ParlaMint-SI_2021-03-05-SDZ8-Izredna-63.u84,OTHER,-1.0,2021-03-05,0.009921779856085777,"Hvala za besedo, predsedujoča. Izkoriščanje dela v času bolezni, plačilo po opravljenih kilometrih, vožnje, ki trajajo tudi po več kot 24 ur brez počitka, slab nadzor in tekma do dna v bedi plač med delodajalci, to so samo nekatere od stvari, ki jih morajo prenašati poklicni vozniki v branži cestnih prevozov. In to stanje postaja nevzdržno. Priča smo takšnemu socialnemu dampingu, takšni prekarizaciji dela in takšnemu slabšanju delovnih pogojev, da se vse to ne tiče več samo poklicnih voznikov, ki so tu prva žrtev brezsramnih izkoriščevalskih praks. Zaradi njihove preutrujenosti in posledično slabše prometne varnosti se to tiče vseh udeležencev v cestnem prometu. Da bi stvari vsaj malo izboljšali, smo v Levici vložili novelo Zakona o pravilih cestnega prometa. Cilji zakona so jasni. Prvič, redne zaposlitve za vse voznike. Te bi se dokazovale s tem, da mora voznik imeti pri sebi pogodbo o zaposlitvi za določen ali za nedoločen čas. Prekarne zaposlitve voznikov v branži cestnih prevozov so namreč vse bolj pogoste. Številni vozniki, zlasti vozniki kombijev, vozijo na fiktivnih minimalnih plačah, v resnici pa so plačani po prevoženem kilometru. Plačilnih list pogosto sploh ne vidijo. Drugič, vgradnja tahografov v vsa kombinirana vozila. Tu smo ciljali predvsem na to, da se voznikom kombijev na izvenlinijskih prevozih omogoči ustrezen čas počitka. Inšpekcijske službe bi lahko tudi izvajale ustrezen nadzor nad izvajanjem počitka in delovnega časa teh voznikov. Sedaj se jim zaradi odsotnosti primernega nadzora dogodi, da so primorani voziti tudi več kot 24 ur v kosu. Z redno zaposlitvijo bi izboljšali socialno varnost voznikov. Tisti, ki sedaj v prekarnih pogojih opravljajo to delo, bi tako dobili možnost plačane bolniške, dopusta, regresa in vsega ostalega, kar bi moralo pripadati vsem delavcem, pa jim žal ne. Nič več se ne bi grebli za bedno plačane kilometre, kot so v medsebojni dirki za preživetje to prisiljeni sedaj. Nič več ne bi vozili neprespani, utrujeni in pogosto bolni. Vgradnja tahografa v kombije bi tem voznikom zagotovila počitek in prostora za njihovo izkoriščanje bi bilo manj, vse skupaj pa bi pod črto pripeljalo k večji varnosti na cesti za vse udeležence v cestnem prometu. Redne zaposlitve poklicnih voznikov in obvezna vgradnja tahografa v kombije smo v Levici predlagali že leta 2017. Takratna vlada in koalicija strank SD, Desus in SMC sta predlogu zakona nasprotovali z argumentom, da bi bilo primerneje te stvari urejati na ravni Evropske unije. A sočasno se na ravni Evropske unije ni zgodilo nič. Potem smo imeli novo vlado, v kateri je ministrica za infrastrukturo Alenka Bratušek v svojem mnenju v zvezi z uvedbo tahografa v kombinirana vozila 14. 1. 2019 napisala, citiram, da »je prava pot, da se na ravni EU enotno uredi obveznost vgradnje tahografa za prej omenjena vozila«. Znova, zgodilo se ni nič. Ko smo v Levici z amandmajem k predlogu Deklaracije o usmeritvah za delovanje Republike Slovenije v institucijah Evropske unije v obdobju januar 2019 – junij 2020 predlagali, da bi se Slovenija na ravni EU v pogajanjih v zvezi s spremembami predpisov s področja cestnih prevozov in socialne zakonodaje zavzela, da se v najkrajšem možnem času uvede obvezna vgradnja tahografov v lahka tovorna vozila, s katerim se opravljajo komercialni prevozi oseb in blaga, sta takratna vladajoča koalicija in trenutno vladajoča stranka glasovali proti temu amandmaju. Se pravi, neprestano več let trajajoče izgovarjanje na ureditev Evropske unije, češ na ravni Evropske unije moramo zaščititi voznike, na nacionalni raje ne, ko pa pridemo do tega, da naj se Republika Slovenija v institucijah Evropske unije zavzame, da bodo vozniki vendarle prišli do svojih bolnišk, počitkov, da bo njihova socialna varnost na cesti zavarovana s tahografi, takrat tudi ne. In tudi danes po štirih letih nedela in iskanja izgovorov s strani izvršne veje oblasti smo tekom obravnave našega zakona lahko poslušali, kako bi bilo treba te stvari urediti na ravni EU, da bi jih bilo treba; ja, ampak ni interesa za to. In ker ni v interesu kapitala, ki ne bi mogel več tako surovo in brezsramno izkoriščati poklicnih voznikov, in to ni v interesu kapitala, zato tudi ni v interesu vladajoče politike. Tokrat bodo vozniki ostali na suhem zahvaljujoč koaliciji SDS, NSi in SMC in še naprej bodo preživljali cele dneve na cestah brez počitkov, brez ustreznega plačila in brez socialne varnosti."
7,ParlaMint-SI_2017-04-21-SDZ7-Redna-29.u4,OTHER,-1.0,2017-04-21,0.00988532230257988,"Hvala za besedo, predsedujoči. Izkoriščanje, delo v času bolezni, plačilo po opravljenih kilometrih, vožnje, ki trajajo tudi po več kot 24 ur brez počitka, slab nadzor in tekma do dna v bedi plač med delodajalci. To so samo nekatere izmed stvari, ki jih morajo prenašati poklicni vozniki v branži cestnih prevozov. Stanje zanje postaja nevzdržno. Priča smo takšnemu socialnemu dumpingu, takšni prekarizaciji dela in takšnemu slabšanju delovnih pogojev, da se to ne dotika več samo šoferjev, ki so tukaj seveda prva žrtev teh brezsramnih izkoriščevalskih praks, ampak postaja širši problem. Ti ljudje vozijo preutrujeni, zato trpi prometna varnost, kar seveda zadeva vse udeležence v cestnem prometu. Da bi stanje izboljšali smo v Združeni levici vložili novelo zakona o pravilih cestnega prometa, ki jo danes obravnavamo. Cilji zakona so jasni. Prvič, redne zaposlitve za vse voznike. To zagotovimo tako, da mora imeti voznik vozila imetnika licence za opravljanje prevozov v cestnem prometu pri sebi pogodbo o zaposlitvi za določen ali nedoločen čas. In drugič, vgradnja tahografov v vsa kombinirana vozila. Tu smo ciljali predvsem na to, da se voznikom kombijev na izvenlinijskih prevozih omogoči ustrezen čas počitka in inšpekcijskim službam ustrezen nadzor nad izvajanjem tega počitka in delovnega časa teh voznikov. Z rednimi zaposlitvami bi izboljšali socialno varnost voznikov. Tisti, ki sedaj v prekarnih pogojih opravljajo to delo. bi tako dobili možnost plačane bolniške, dopusta, regresa in vsega ostalega, ker itak pritiče vsem delavcem, ampak jim žal v slovenski družbi ne. In šoferji se nič več ne bi bili prisiljeni medsebojno grebsti za bedno plačane kilometre. Nič več ne bi vozili neprespani, utrujeni, pogosto bolni, kot se sedaj dogaja. Vgradnja tahografov v kombije bi tem voznikom omogočila počitek in prostora za izkoriščanje bi bilo manj. Vse skupaj bi prispevalo k večji varnosti na cesti za vse udeležence v cestnem prometu ne samo za šoferje same, tudi za njihove potnike in ostale ljudi, s katerimi se srečujejo na cesti. Med zakonodajnim postopkom je bilo nam v Združeni levici kot predlagateljem tega zakona očitano marsikaj. Da onemogočamo gasilcem, da bi peljali otroke v Planico, da onemogočamo obrtnikom, na primer vodovodarjem, normalno delo na terenu in tako naprej. Vse te trditve smo demantirali in jih ovrgli med zakonodajnim postopkom. Očitano nam je bilo tudi, da se spravljamo na poštene podjetnike, ki svoje delavce zaposlujejo in dobro plačujejo. To ni res. Pošteni prevozniki z uveljavitvijo našega zakona ne bi izgubili nič, razen nelojalne konkurence. Očitali ste nam, da gospodarstvu nalagamo administrativne ovire, čeprav za tahografe sami pravite, da jih bodo spremembe evropskih uredb tako ali tako vpeljale, pogodba o zaposlitvi v vozilu pa ne bi bila v resnici nobeno administrativno breme, ki ga prevozniki ne bi zmogli. Vsi ti argumenti, na podlagi katerih trdite, da je naš zakon neprimeren za nadaljnjo obravnavo, so vsebinsko popolnoma prazni. Neprimeren za nadaljnjo obravnavo je naš zakon samo zato, ker hočemo bedo voznikov zmanjšati na račun blišča in bogastva prevozniških kapitalistov. Vsi, ki boste glasovali za to, da je naš zakon neprimeren za nadaljnjo obravnavo, boste glasovali za izkoriščanje, za neživljenjske delovne pogoje in za bedo, v kateri živijo poklicni šoferji. Glasovali boste navsezadnje tudi za smrt vseh tistih, ki bodo prej ali slej preminuli v prometni nesreči, ki jo bo zaradi izčrpanosti povzročil eden od teh voznikov, ker morajo delati v teh pogojih, ker drugega pač nimajo, ker drugam ne morejo. Zato vas pozivam, da ob glasovanju o našem zakonu dobro premislite, katero tipko boste pritisnili. Hvala."
7,ParlaMint-SI_2018-12-19-SDZ8-Redna-03.u110,OTHER,-1.0,2018-12-19,0.006155786104500294,"Hvala lepa. Bedno in žaljivo sta bili dve besedi, ki jih je malo prej izrekel en kolega. Bedno in žaljivo za gasilce je to, kar imamo danes na mizah. Danes ste se vsaj trije deklarirali tukaj za gasilce, ena je še iz naše poslanske skupine, pa verjamem, če bi v resnici prebrali, kar imamo na mizah, pa še bi vsakega od vas vprašala, kaj bo to dobrega vam prineslo, bi vsi lahko odgovorili samo eno – nič. Nič. In zato je bedno in žaljivo, ker tukaj govorite, da se s tem predlogom ureja status gasilca in se jim prinašajo neke pravice, ki naj bi jim šle. Resnica je pa taka, da se tukaj ureja zgolj razmerje med delavcem in delodajalcem, med gasilcem in delodajalcem, če ga ima. Če ga pa nima, ali pa je študent, ali pa je že v penziji, ker nekateri so, pa ne vem. In bedno in žaljivo je tudi to, da smo tole že vse skupaj enkrat obravnavali, da smo imeli zelo podrobno razpravo, zelo poglobljeno. Jaz sem šla takrat člen po člen, kaj je vse narobe. Ne vem, bi ga šla še danes, se mi malo neumno zdi. In tisto, kar je bilo povedano že takrat, kar je osnova tega, je, da nekatere stvari podvajate, pa niti tega niste popravili. Zdaj je bilo govora, da ste popravili dve besedici. Dve besedici v enem členu na koncu, zgolj in samo kar se tiče dodatnega pokojninskega zavarovanja, vse ostalo je isto. In vse ostalo je prazno. In ničesar ni, nobene vsebine. In smešno se mi zdi, da preberem pri oceni finančnih posledic, ne vemo natančno, koliko so; ampak zagotovo je pa na tisti postavki to zagotovljeno. To je smešno. Ne vemo, koliko je, ampak je. Ko se pa pogovarjamo o ZIPRS in o novem skladu za nevladne organizacije, med katerimi so tudi prostovoljni gasilci, ste pa proti. Tam bi jim pa dali 5, 6 milijonov na letni ravni, pa ste proti. Mimogrede, veseli me, kolega Pojbič, da danes pa niste zlorabili sposojene gasilske uniforme za promocijo pri tem zakonu, kot ste jo nazadnje, ko smo to obravnavali. Kar se tiče primerjalne ureditve, tu se sedaj vi sklicujete na Avstrijo, Hrvaško in Italijo, tako kot ste se nazadnje, in pri vseh treh govorite zgolj o poklicnih gasilcih. Mi se pa danes pogovarjamo o prostovoljnih. Dejansko niso službe spregledale samo tega, da ni finančnih učinkov, ampak tudi primerjalnega prikaza v resnici ni. In tudi jaz se sprašujem, zakaj je sploh predlog do sem prišel. Pojdimo še enkrat po vrsti. Status operativnega prostovoljnega gasilca je odnos med delodajalcem in gasilcem, s katerim se stimulira zaposlovanje gasilcev tako, da se delodajalcu znižajo premije in imajo davčne olajšave. Kdo je operativni gasilec, smo že enkrat povedali, marca smo povedali, da je to član prostovoljnega gasilskega društva med 18. in 63. letom, ki ima opravljeno usposabljanje oziroma izobraževanje za operativnega gasilca. Ampak prostovoljni gasilci imajo različne statuse, eni so zaposleni, drugi so samozaposleni, tretji so študentje, pri nas so nekateri upokojenci, ker so bili policisti in rudarji, so imeli beneficirana leta in so pri petdesetih letih v penziji. Kaj pa tisti? Tistim ne prinašate nič. Tudi zaposlenim v resnici ne prinašate nič, ampak prinašate njihovim delodajalcem. Status gasilca v prvi vrsti ni zgolj odnos z njegovim delodajalcem, ampak je bistveno več. Bistveno več. Pa če sedaj še te štiri tu vprašam, kaj je to, sem prepričana, da ne bom dobila enoznačnega odgovora. Ampak vi jih pa niti vprašali niste. Jaz pa sem vprašala na Gasilsko zvezo Slovenije, če ste jih kaj vprašali, kaj bi imeli tu notri; pa jih niste. Tako kot jih tudi prejšnjič niste. Tudi prejšnjič niso sploh vedeli, da vi vlagate nek zakon kvazi za urejevanje njihovih pravic. Pustimo, da ne vemo, o katerih premijah govorimo, da ne vemo, o katerih davčnih olajšavah govorimo, ker so različni delodajalci zavezanci za različne davke in tako naprej. Ta določba je popolnoma prazna in sploh ne razumem, kako lahko kaj takega v resnici napišete. Če že gasilcev niste vprašali, bi bilo treba pa vsaj delodajalce vprašati. Tudi delodajalci so zelo različni. In ko se pogovarjamo o obrtnikih ali o malih podjetnikih, ki imajo zaposlene operativne gasilce, ki dejansko hodijo na intervencije, pa je v nekaterih prostovoljnih gasilskih društvih teh intervencij sto na leto. Verjemite mi, da nobena davčna olajšava takemu delodajalcu ne pomaga, ko mora do določenega roka izvršiti naročilo in tega zaposlenega potrebuje na njegovem delovnem mestu, ker sicer tega naročila ne bo izvršil in bo izgubil posel; ne samo tistega, ampak tudi za naprej. In če mislite, da bodo delodajalci pristali na take stvari, se motite, ker sem govorila z njimi. In mu to resnično nič ne pomaga. So pa prostovoljna gasilska društva, se strinjam, različna; lahko govorimo o povprečjih, o nekih statističnih podatkih, o katerih je danes govoril predlagatelj, koliko v povprečju operativnih ur opravi vsak prostovoljni gasilec. Ampak povprečje je nekaj čisto drugega kot dejansko stanje. In znotraj naše občine jih eni opravijo sto na leto, drugi pa samo štiri. In težava je s tistim, ki jih opravi sto na leto. In je treba razmeti, da je to težava. Jaz sem v prejšnjem mandatu, ko smo to obravnavali, govorila tudi o poštarjih, da so v enem gasilskem društvu trije poštarji, ki so prostovoljni operativni gasilci. Ali mislite, da bo poštar med službo pustil tam vse skupaj na licu mesta in šel na intervencijo? Ne gre, ne da se tega tako enačiti. 2. člen; zagotavlja se sredstva za zavarovanje operativnih gasilcev. Ponovno, katero zavarovanje, ne vemo, niste povedali. Zagotavlja se sredstva za preventivne zdravstvene preglede operativnih gasilcev. To vse skupaj prenašate na državo, popravljate 8. člen, ampak tisto, kar je dolžna narediti država, pa tisto, kar je dolžna narediti občina, v tem zakonu se nahaja v dveh členih, v 6. in v 8. Vi popravljate samo 8. in prenašate tisto, kar že počne občina, še v 8. Ne popravljate pa 6. člena, da tega pa zdaj občini ni treba, imamo zdaj dvojno ureditev. In naslednja zadeva, preventivne zdravstvene preglede je uredila prejšnja vlada. Pravilnik o preventivnih zdravstvenih pregledih je bil spremenjen v aprilu letos in je dal jasno navodilo, kako se opravljajo preventivni zdravniški pregledi za operativne gasilce, da jih lahko opravlja tudi osebni zdravnik, da s tem zmanjšamo birokracijo, zmanjšamo čas, ki ga prostovoljni gasilec porabi za te preglede, predvsem pa zmanjšamo ceno, ki jo mora za to plačati. In je ponekod to potrdilo brezplačno, ponekod 10 ali pa 20 evrov, tako da je ta zadeva urejena. Naprej, država zagotovi prostovoljnim operativnim gasilcem financiranje dodatnega zdravstvenega zavarovanja in za vsak dan izvajanja operativnih nalog – to je tisto, kar ste popravili – gasilstva tudi dodatno pokojninsko zavarovanje. Pa vas zopet vprašam, na kakšen način se bo to izvajalo. Kdo bo to beležil? Kdo bo skrbel za podatke? Kdo jih bo prenašal delodajalcu? Ali delodajalec potem tega dela ne bo izplačal, pa ga bo država pokrila? Kako ste si to predstavljali? Tisoč 100 prostovoljnih gasilskih društev je v Sloveniji. Ali bo vsak od teh predsednikov ali poveljnikov vodil zdaj te statistike, kako se bodo štele, na podlagi katerih meril? Za koga ja, za koga ne? Na kakšen način jih bo sporočal? S kom jih bo usklajeval? Ne vem, danes vi v razpravah govorite o vsem drugem, samo o vsebini teh treh členov ne. O vsem drugem je bilo danes govora. Zakaj? Ker v resnici o tem ni kaj za govoriti in to je jasno. Škoda, da se potem trudim pa poslušam, ker zagotovo odgovorov na to, kar zdaj sprašujem, ne bom dobila, ker jih tudi prejšnjič nisem dobila. Bilo je že danes izpostavljeno in tukaj se v SMC seveda strinjamo, ureditev statusa – da. Kaj je status? Kaj vse obsega? Na kakšen način? Ampak status tako, da bojo imeli koristi od tega gasilci, ne delodajalci, ne občine, ne država, ne nihče drug, ampak gasilci, plus ostale sile zaščite in reševanje, kot je bilo izpostavljeno – jamarji, potapljači, vodniki reševalnih psov, gorska reševalna. Tudi za njih je treba potem urediti, ker gre za istovrstne organizacije z istim namenom, ki vse delajo na podlagi nekega prostovoljstva; in je potem prav in pravično, da se uredi tudi za njih. Pa še enkrat ponavljam, vi ste v prejšnjem mandatu prišli s tem pa z neko modro lučjo, ki je tudi seveda nismo podprli; ampak niti od ene niti od druge zadeve v resnici prostovoljni gasilci ne bi imeli nič. To so tudi sami povedali, ko smo jih vprašali, tako da se ne trudite zdaj zagotavljati, da nekdo ne vem kje to podpira, ker to ni res. Tisto, kar pa smo v prejšnjem mandatu uredili, so pa roki za tehnične preglede za vozila, s katerimi gasilci prevažajo otroke, ker je bilo na to opozorjeno ravno s strani Gasilske zveze Slovenije, da jim to predstavlja neko oviro, neko birokratizacijo. Tisti roki so bili predstavljeni nazaj iz 6 mesecev na 12 mesecev, tako da je ta zadeva urejena. Tudi s spremembo pravilnika, ki ga je ministrica za zdravje podpisala, se je olajšalo izvajanje preventivnih zdravniških pregledov za gasilce. Ampak obe ti pobudi sta prišli s strani gasilcev in sta se uredili tako, kot so oni to želeli. Tukaj pa jih niste nič vprašali. In povejmo si, no! Vi ste takrat ta zakon, ta predlog, vložili štiri ure – to se vidi po EPA številki – štiri ure, preden je prišel v Državni zbor vladni zakon; vladni zakon, ki pa je bil napisan na podlagi dogovora s poklicnimi gasilci, na podlagi stavkovnega dogovora, ki je urejal njihov dodatek za stalnost, in ste namenoma blokirali tisti zakon, ki bi pa poklicnim gasilcem prinesel nekaj dobrega – s tem praznim. Pa kolega je še danes omenil Kemis. Nisem sicer imela namena, ampak povejmo si, zakaj je prišlo do Kemisa. Zato ker je minister Hojs v času Janševe vlade videl te stvari kot pretirano birokratsko in administrativno oviro in je napisal v obrazložitev takrat spremembe zakona celo, da ovira gospodarsko pobudo. To je bilo napisano notri v obrazložitvi. Kaj je bil temeljni učinek tega zakona? Ja, to, kar so potem problematizirali in na kar je takrat opozarjala Mestna občina Ljubljana v razpravi, ko se je tisti zakon spreminjal, in še dve poslanki v Državnem zboru sta tudi opozarjali: ukinitev soglasja za področje varstva pred požarom h gradbenim in drugim uporabnim dovoljenjem in prenos te iste odgovornosti na investitorja. Mestna občina Ljubljana je takrat opozarjala, da bi te zadeve morali pregledati gasilci, ker so za to strokovno usposobljeni in lahko ocenijo, ali so zadeve ustrezno urejene ali ne. Ampak ne. Vi ste pač to spremenili, ker je bila to nepotrebna administrativna ovira, birokracija, ki ovira gospodarsko pobudo. In zato je v resnici prišlo do Kemisa. Tako ne vem, kaj vam naj rečem. Deklarirate se – ja, vedno in povsod. V vsakem trenutku; z zlorabo uniform, z ne vem čim še vse. Govorite o tem, kako gasilce podpirate, pa ukinjate 5 ali pa 6 milijonov na letnem nivoju, kolikor bi dodatno bilo namenjeno lahko za nevladne organizacije. Tudi za gasilce. Temu nasprotujete. Potem se pa pogovarjamo o nekih členih, ki jih v resnici niti sami ne znate razložiti in ne znate podati niti enega odgovora, ko vas sprašujemo, kaj to sploh pomeni. Pa neko modro luč, ki je super fino. Hvala."
8,ParlaMint-SI_2006-12-13-SDZ4-Izredna-25.u82,SDS,0.83544921875,2006-12-13,0.9929928779602051,"Najlepša hvala, gospod predsednik. Že včeraj, ko se je začela ta razprava, sem pozorno poslušal in nekateri iz vrst predlagateljev te interpelacije so jasno in glasno povedali, da je ta interpelacija dobronamerna, da gre za skrb za zdravje, za zdravstveni sistem, gre za to, da bomo v Sloveniji državljanke in državljani živeli bolj zdravo in da bomo imeli bolj, če že zbolimo, bolj kvalitetno zdravstveno storitev. Sam se zavedam, da je zdravje neprecenljivo bogastvo in z velikimi veseljem bi sprejel kakršenkoli napor v tej smeri, da za zdravje dejansko res tudi nekaj storimo. Žal pa so kasnejše razprave, vsaj pri meni pokazale, zbudile neki dvom, da več nisem prepričan, da gre res za neko dobronamernost. Bom navedel nekaj primerov, na podlagi katerih sem prišel do takega prepričanja. Najprej nekaj razprav nazaj sem pozorno poslušal enega poslanskega kolega, ki je omenjal primer Medicor in jasno navedel, da je v tem primeru šlo za oškodovanje premoženja. Jaz vem, da se za temi govornicami tukaj lahko marsikaj izreče, ampak vseeno se mi pa zdi prav, da to, kar se pove, da drži, da ne gre za neko zavajanje. V tem primeru, ki ni sicer ne vem, strašno velik in največji problem našega zdravstva, ampak ilustrira pa le pristop tistih, ki zagovarjajo to interpelacijo, gre za to, da je eno podjetje, konkretno Medicor dobilo v najem prostore v Splošni bolnišnici v Izoli. Ob tem je pomembno poudariti, da so ti prostori bili dani v najem preko javnega razpisa. Mimogrede pa je seveda to podjetje dobilo še koncesijo brez razpisa, ki jo je podelil minister Keber, ki je bil tudi minister za zdravje takrat, ko se je ta javni razpis za oddajo teh prostorov tudi izvedel. In to podjetje v celoti izpolnjuje vse svoje obveznosti v Splošni bolnišnici Koper in kako lahko potem rečemo, da je zaradi tega primera prišlo do oškodovanja premoženja. Drugo, kar je, kljub tako imenovani dobronamernosti, deklarirani, sem slišal ogromno zelo težkih besed, tukaj v razpravi. Slišali smo, da gre za razpadanje zdravstvenega sistema, za katastrofo v zdravstvu, neustrezno podivjano privatizacijo, demontažo mreže zdravstvenih domov, minister je zaščitnik zdravniškega lobija, motiv je zgolj dobiček in še in še bi jih lahko naštevali. Dovolite pa, ker se s tem marsičem ali pravzaprav z ničemer ne strinjam in da vsaj nekaj stvari pokomentiram. Najprej kar se tiče razpada zdravstvenega sistema, katastrofe, kaosa in tako naprej. Prepričani smo in podatki kažejo na to, da je naše zdravstvo takšno ali drugačno dostopno za vse, najmanj toliko dostopno kot je bilo pred leti, zaradi dodatnih koncesionarjev pa sem prepričan, da je ta dostopnost se celo še zelo izboljšala in da v prihodnje lahko pričakujemo še neke korake v pozitivno smer kar se tega tiče. Dostopnost do teh storitev je enaka, pod enakimi pogoji in v javnih zavodih in pri tistih, ki imajo koncesijo. Podatki nedvoumno kažejo in to je bilo že večkrat navedeno tukaj, da so čakalne dobe občutno krajše, tudi to, da je zadovoljstvo bolnikov večje, da so tudi mednarodne raziskave potrdile, da je naš sistem zdravstva na zavidljivo visokem mestu v primerjavi z drugimi državami in nikakor ne kaže na to, da vlada kaos in katastrofa ali da je naš sistem že razpadel, celo ne samo, da je pred razpadom. In še nekaj kar se mi zdi zelo pomembno poudariti. To, da je s tem, ko smo tudi uvajali koncesionarje, da se je na tem segmentu pojavila neka interna konkurenca, ki vodi v to, da se veča kvaliteta storitev, ne samo med koncesionarji, tudi med tistimi, ki so zaposleni v teh javnih zavodih in jaz mislim, da smo vsi kot potencialni pacienti samo zadovoljni. Drugo, kar se je po mojem zelo grobo manipuliralo, da gre pri dajanju koncesij za neustrezno podivjano privatizacijo, to enostavno ni res in to je potrebno še enkrat posebej poudariti in tistim, ki ne razumete pojma privatizacije, bomo povedali še 10-krat ali 100-krat. Ne gre za nobeno lastninjenje javnega zdravstva. Privatizirati bi pomenilo javno, kolektivno, državno spremeniti v nekaj privatnega, tu pa gre za to, da koncesionar opravlja javne in zdravstvene storitve, ki so vsem dostopne in ki družbo nikakor ne stanejo več kot storitve v teh zdravstvenih domovih. In na koncu. Še vedno se lahko vsak prostovoljno odloči, kje bo iskal to potrebno zdravstveno oskrbo. In javni interes je po moje zagotovljen s koncesijsko pogodbo, s katero se morata strinjati obe strani. Če ponudba koncesionarja ni dovolj dobra, ni sprejemljiva, potem tisti, ki so pooblaščeni za to, da lahko podpišejo koncesijsko pogodbo, s tem koncesionarjem enostavno tega ne bodo sklenili. Motiv je zgolj dobiček. Jasno je, da koncesionar, ki se preživlja s to dejavnostjo, da ta mora delovati racionalno, da mora skrbeti zato, da bodo na koncu, ne vem, pozitivni rezultati. Navsezadnje je od tega odvisen njegov ekonomsko-socialni položaj. In nič ni narobe, če uživa tudi rezultate svojega dobrega dela, ampak pomembno je tudi to, da ta koncesionar nosi tudi vse tveganje, strokovno, ekonomsko in še kakšno. To tveganje, pa na drugi strani tudi možnost, da uživa rezultate svojega dela, seveda, vodi tudi v večjo kvaliteto, zato da ima bolj kvalitetno storitev, lepše prostore, boljše prostore, bolj dostopen delovni čas, pa še kaj drugega zato, da bo imel tudi te paciente. Zato jaz mislim, da zaradi tega, če ima kdo dobiček od tega, v narekovajih, potem sem prepričan, da imajo dobiček od tega pacienti. In sedaj še tretja stvar, ki se nanaša na iskrenost te dobronamernosti. Malo prej sem slišal, da imamo poslanci, ki branimo delo našega ministra, preveč izletov v preteklost, ampak govoril bom o dejstvih. V eni občini, konkretno občini Domžale, kjer je mimogrede bila županja tudi ena izmed predlagateljic te interpelacije, se je v zadnjem obdobju podelilo kar nekaj koncesij, 8 za zdravnike, 6 za zobozdravnike in dve lekarni. Jaz sem prepričan, da se te koncesije niso podelile zaradi nekega klientelizma ali pa korupcije, kot smo malo prej poslušali, ali pa zaradi slabih namenov, ampak zato, da se je dvignila kvaliteta teh zdravstvenih storitev. In ko poslušamo,da se danes koncesije podeljujejo brez kakršnihkoli pravil, brez zakonov in tako naprej, potem bi to veljalo tudi za tisto obdobje, ko se je, recimo, v eni konkretni občini, pa vem, da ni edina, ko so se te koncesije podeljevale. In že takrat bi lahko vprašali, če je sporen minister pri podeljevanju koncesij, tudi o odgovornosti takratnega ministra, pa se to ni zgodilo. Zakaj? O tem jaz ne bom sodil, da ne bom predolgo v preteklosti. Vsekakor pa sem prepričan, da če govorimo o odgovornosti in delu ministra Bručana, da je v svojem mandatu storil kar nekaj korakov naprej in jaz ne vidim nobenega razloga, da bi to interpelacijo tudi podprl."
8,ParlaMint-SI_2013-04-22-SDZ6-Redna-13.u201,SDS,0.5712890625,2013-04-22,0.2681066691875458,"Lep pozdrav vsem prisotnim. Spoštovana gospa podpredsednica, spoštovani gospod minister, poslanke in poslanci! Moje vprašanje za gospoda ministra Tomaža Gantarja se nanaša na podeljevanje koncesij v zdravstveni dejavnosti. V Sloveniji smo še vedno ponosni, da imamo dobro zdravstveno oskrbo oziroma na relativno visoki ravni in da je naš zdravstveni sistem socialno naravnan, ki temelji na visoki stopnji solidarnosti. Javna zdravstvena mreža je sestavljena iz javnih zavodov in posameznih koncesionarjev, ki opravljajo zdravstveno dejavnost po pogodbi z Zavodom za zdravstveno zavarovanje in zavarovalnicami dopolnilnega zdravstvenega zavarovanja. Obstajajo pa tudi samoplačniške storitve, ki pa niso v sistemu javnega zdravstva. Pred približno 20 leti so se začele podeljevati koncesije posameznikom v zdravstveni dejavnosti in tako imamo danes največ koncesij v zobozdravstvu, po mojem preko treh četrtin, potem v osnovnem zdravstvu, okrog polovico ali pa dobro polovico, na sekundarnem nivoju pa so se v začetku podeljevale koncesije na ta način, da so se programi odvzeli javnemu zavodu in je tudi denar šel s koncesionarjem. Zadnja leta pa, kot vemo, so koncesije bolj redka zadeva oziroma se na novo bolj redko podeljujejo. Tako je bilo že v času vlade Boruta Pahorja kot tudi v preteklem letu, v času vlade Janeza Janše, ko ste bili tudi že minister za zdravje. Sprašujem, gospod minister: Kakšno je stališče nove vlade glede podeljevanja koncesij v zdravstveni dejavnosti? Za ilustracijo pa tudi: Katere in koliko koncesij je bilo podeljenih v preteklem letu? Hvala."
8,ParlaMint-SI_2015-05-18-SDZ7-Redna-08.u107,SDS,0.5654296875,2015-05-18,0.04044630005955696,"Hvala za besedo, predsedujoči. Lep pozdrav vsem v dvorani! Prosila bi za pisni odgovor. 22. aprila je na Ministrstvu za zdravje potekala novinarska konferenca, na kateri je ministrica s svojo projektno skupino predstavila osnutek Pravilnika o izvajanju nujne medicinske pomoči. Prisotni na tej konferenci smo bili tudi seznanjeni s planom obiskov ministrstva na terenu. Tukaj bi rada poudarila, da je ministrica na obeh sejah odbora, se pravi nujnih sejah Odbora za zdravstvo poudarila oziroma zatrdila, da bo skupaj s projektno skupino obiskala vsa področja in pa župane in direktorje javnih zdravstvenih zavodov in jim predstavila pravilnik. Ampak projekta skupina skupaj z ministrico na čelu je obiskala le kraje, kjer so predvideni sedeži urgentnih centrov, se pravi kraje, kjer teh težav ni. Za obiskati ima še samo 21. maja Brežice in Novo mesto. Vprašanje in pa pomisleki pa seveda tudi mnogo pripomb na pravilnik pa se pojavljajo na periferiji, ker se ukinja nujna medicinska pomoč in pa ukinja se tudi dežurstvo. Čeprav moram reči, da po drugi strani pa te njene obiske v krajih, kjer so urgentni centri, tudi nekako razumem, saj si je tako ogledala, v kateri fazi izgradnje oziroma dograditve so ti urgentni centri, in pa tudi verjetno je prav oziroma se je odločila, da gre tja, kjer jo bodo hvalili, ne pa tja, kjer so vsi zaskrbljeni in imajo tisoč pripomb in pa vprašanj. Žal so povsod, kjer je bil predstavljen pravilnik, s tem pravilnikom nezadovoljni. Povsod je vršalo od nezadovoljstva, od Murske Sobote, Ormoža, Ptuja, Slovenj Gradca, Celja, Zgornje Savinjske doline, Trbovelj, Jesenic, Bovca in tako naprej. dosti je pa tudi protestnih pisem na to temo. Na nekaj takšnih predstavitev tega pravilnika na terenu sem bila tudi sama. Moram reči, veliko je bilo pripomb in bojim se, da bodo te pripombe obležale v predalih. Žal ministrice ni, zato prosim za pisni odgovor, kot sem že dejala. Ali bo ministrstvo vztrajala pri 7. členu pravilnika, ki nas bo delil na prvorazredne in drugorazredne državljane? Na kakšen način bo ministrstvo seznanilo zainteresirano javnost, katere pripombe bo upoštevalo oziroma katere pripombe ne bo upoštevalo in zakaj ne? Hvala."
8,ParlaMint-SI_2016-10-17-SDZ7-Redna-23.u123,SDS,-1.0,2016-10-17,0.29575836658477783,"Hvala lepa, še enkrat. Zdaj, drži, ministrica, to, da pač vi niste krivi za to, ker pediatrija ni bila vključena v sam projekt urgentnih centrov. To je dejstvo. Ampak, poglejte, sami ste omenili težave, težave kažejo zdaj ti pilotni projekti, da pač se na pediatriji, v urgentnih centrih vrste hudo povečujejo, po drugi strani pa imajo težave oziroma se bodo verjetno srečali s težavami glede financiranja javni zavodi, v okviru katerih dela nujna medicinska pomoč. Še enkrat vas sprašujem, gospa ministrica: Ali je res, da ste že pridobili podatke o številu otrok, ki živijo v občinah, ki ga pokriva oziroma ki jih pokriva posamezni zdravstveni dom, na podlagi teh podatkov pa je bil pripravljen tudi predlog višine finančnih sredstev, ki bo namenjen za pediatrične paciente oziroma otroke? PUC bo moral s temi sredstvi zagotoviti potem 24 urno dežurno medicinsko pomoč, to je vse lepo in prav, ampak javni zdravstveni zavodi, v okviru katerih pa deluje nujna medicinska pomoč, pa bodo ostali brez teh sredstev. To je problem. In glede na to, da se približujemo koncu leta in se nam približuje novo proračunsko obdobje, bi res rada glede tega zadnjega dela jasen odgovor. Hvala."
8,ParlaMint-SI_2018-01-22-SDZ7-Redna-37.u22,SDS,-1.0,2018-01-22,0.993241548538208,"Moj postopkovni predlog je, da se ta tematika obravnava na eni izmed naslednjih sej. Gospod Cerar, pravite, da ste vi in tudi ministrstvo izgubljali potrpljenje do direktorjev UKC Ljubljana. Jaz mislim, da danes izgubljajo zaupanje in potrpljenje državljani tako do ministrice za zdravje kot do vas, ki še vedno trdno podpirate ministrico v vseh njenih neukrepanjih v zdravstvu. Nered, ki nastaja v zdravstvu, je tudi posledica tega, da ministrstvo enostavno ne vidi, ne sliši in ne ukrepa na vse tisto, na kar danes opozarjajo tako tisti, ki so zaposleni v zdravstvu, kot bolniki, kot ostali državljani. In ne, da ne slišimo ministrice, zdi se mi, da vi ne slišite nas oziroma državljanov, ki opozarjajo na nepravilnosti. Dejali ste, da je veliko prihrankov v zdravstvu. Še vedno mi niste odgovorili, koliko je teh prihrankov. 3,3 milijone poslušam že od leta 2014 dalje. Skupna javna naročila, plenice, igle, rokavice poslušamo že od leta 2015 dalje. Ta skupna javna naročila niso prinesla popolnoma nič novega, nobenih zmanjšanj ali prihrankov na medicinskem materialu. To, kot sem rekla, ko ste že omenili tudi skupna javna naročila za žilne opornice, je propadel razpis, ker so dobavitelji enostavno ponudili višje cene, kot je bilo zahtevano s strani Ministrstva za javno upravo in Ministrstva za zdravje. In danes potekajo javni razpisi oziroma nabava tega materiala v bolnišnicah po veliko višjih cenah, kot je bilo zahtevano na skupnih javnih naročilih. Zato ker Intravizor ne deluje, zato ker ministrica ne ukrepa, čeprav bi lahko ukrepala preko sistemskih zadev, ko bi lahko dajala konkretna navodila svetom zavodov oziroma sveti zavodov so nadzorni organ Vlade, ki je ustanoviteljica javnih zavodov. Predsednik Vlade, čakalne dobe – jaz upam, da ste seznanjeni z njimi. In, ja, v vašem mandatu, od 2013 do 2017 se je dvignilo za petkrat število ljudi, ki čakajo nedopustno dolgo. Petkrat! In denar, ki odteka tudi zaradi preplačevanja materiala, tudi zaradi koruptivnih dejanj, bi lahko bil namenjen za skrajševanje čakalnih vrst, za storitve, za programe v zdravstvu. Vendar ne! Še enkrat, ministrica si niti prebrala ni vmesnega poročila preiskovalne komisije. Niti prebrala ni! Gospod predsednik, vi odkimavate, ministrica je sama na preiskovalni komisiji povedala, da vmesnega poročila ni prebrala. Glede na to, kakšne kadrovske poteze vleče, da nastavlja tudi tiste ljudi, ki so omenjeni v vmesnem poročilu in imajo naznanitve sumov kaznivih dejanj, pa se mi zdi, da je definitivno jasno, da popolnoma ignorira te zadeve. Mislim, da bi bilo prav, da se takšne ljudi odstrani z vseh odločevalskih funkcij, za čas, dokler se zadeve ne razjasnijo, ne glede na to, ali so samo sumi ali konkretne tožbe."
8,ParlaMint-SI_2001-11-20-SDZ3-Redna-10.u245,SDS,-1.0,2001-11-20,0.4363596439361572,"Lep pozdrav, spoštovani gospod minister za zdravje! Slovenska javnost je zaskrbljena. Ob strokovnih napakah s smrtnim izidom nihče ne more ostati ravnodušen. Zdravniki dobivajo suspenz, neposredno odgovorni odstopajo, a krivda za tako stanje sega verjetno tudi višje. Čeprav ste bili dolga leta kot strokovni direktor Kliničnega centra dodobra seznanjeni z nevarno slabo kadrovsko zasedbo porodnišnice, je ob zaključku vaše kariere porodnišnica v še slabšem stanju. Povprečna starost zdravnikov je 53 let. Čez 7 let jih bo polovica od njih že upokojena. Če bi hoteli ohraniti vsaj sedanji nivo števila zdravnikov v porodnišnici, bi morala ta takoj sprejeti šest novih specializantov. Prepričan sem, gospod minister, da če bi še bili na mestu strokovnega direktorja Kliničnega centra, bi ob zadnjih dogodkih zaradi vprašanj, ki so se dogodila, zagotovo odstopili. Kot ministru pa vam je dobro znana tudi problematika primarne ginekološke službe, če ostanemo le pri ginekologih. Ker na posameznega ginekologa gravitira 7.500 žensk, bi moral po obveznih in razkošnih navodilih ministrstva za zdravstvo vsak ginekolog opraviti približno 10.000 preventivnih pregledov na leto. Če temu dodamo še vseneodložljive kurativne preglede in kontrole v primeru odkrite bolezni ali patologije, bi bil ginekolog dolžan opraviti 15 pregledov na uro. Ker ima ura žal le 60 minut, pomeni, da bi imel ginekolog na voljo povprečno le 4 minute za en pregled. 4 minute zapregled je le minuta več, kot sme trajati to vprašanje. V 4 minutah se mora pri ginekologu pacientka ne le sleči in obleči, ampak se mora ginekolog z njo tudi pogovoriti, jo pregledati, postaviti diagnozo in terapijo ter izpolniti vso zdravstveno dokumentacijo. V 4 minutah, gospod minister! A krivdo za tako politiko ne nosi le takratni minister pred tremi leti, dr. Marjan Jereb, ki je sprejel ta dokument, ampak tudi vi ste letos kljub opozorilom ginekologov podpisali področni dogovor, ki ginekologom nalaga iste obremenitve. K sreči, ponavljam k sreči, se ginekologi še ne držijo teh predpisov. In ženske še ne vedo za vse svoje pravice. A ko se bodo ženske zavedale svojih pravic, takrat, gospod minister, se bo plaz strokovnih napak zagotovo sprožil tudi v primarni ginekologiji. Boste tudi takrat sposobni le s prstom kazati na druge? Kot minister ste namreč strokovni direktor celotnega zdravstva. Čim večja je možnost odločanja, tem večja je tudi odgovornost. Hvala."
8,ParlaMint-SI_2016-03-03-SDZ7-Izredna-29.u44,SD,0.6591796875,2016-03-03,0.30708402395248413,"Hvala, predsedujoči. Spoštovani kolegice in kolegi! Slovenski javni zdravstveni sistem predstavlja eno izmed entitet, ki ji državljanke in državljani te državi najbolj zaupajo, ki jo najbolj cenijo in v odnosu do katere izražajo izjemno visoko stopnjo skrbi in pozornosti, ki jo temu sistemu posledično tudi namenjajo. Tudi zaradi tega je slovenski javni zdravstveni sistem nekaj, čemur ta država namenja tudi znaten delež svojih javnih sredstev. Približno tisoč 900 evrov na državljana namenjamo temu sistemu, od tega približno četrtino za nakup zdravil, kar je primerjalno gledano sicer pod povprečjem držav članic EU, vendar ko to pogledamo na premici dohodkovno primerljivih držav, gre za ugotovitev, da v Sloveniji zdravstveni sistem financiramo v zadostni meri, pod pogojem, da bi ta zdravstveni sistem v celoti tudi optimalno funkcioniral. Ravno zaradi tega, ker je v očeh in življenjih državljank in državljanov ta naš zdravstveni sistem tako zelo pomemben, današnje seje ni mogoče jemati zelo zlahka. Vprašanja sistemske korupcije ali pa kakršnekoli korupcije v javnem zdravstvenem sistemu ne moremo odpraviti z levo roko, hkrati pa ne smemo obravnavati pavšalno, skozi generaliziranje in skozi poizkuse ustvarjanja izrednih razmer. Na eni strani nam tako ne koristi, da se na sejah denimo Komisije za nadzor javnih financ izpostavijo problemi, ki so lastni tudi našemu javnemu zdravstvenemu sistemu, nato pa se skoraj mesec dni porabi za to, da bi se uspelo odpraviti vtis, da so bile tovrstne izjave izrečene, da je bilo na določene probleme opozorjeno. Ocenjujem, da to ni prav. Zato ocenjujem, da je v primerjavi z denimo včerajšnjo sejo, ki smo jo imeli skoraj do 2. ure zjutraj, ta današnja seja bistveno bolj relevantna in pomembna ter da ni nobene bistvene škode, če ji namenimo nekaj več pozornosti in če se o stvareh, ki jih lahko na koncu tudi zavrnemo, iskreno in odprto pogovorimo, predvsem pa jih ne odpravljamo z dopisi, ki sporočajo, da je mogoče umakniti opozorilo na to, da obstaja možnost vseprisotne korupcije v javnem sistemu. Zato me na nek način preseneča, da tudi predlagatelj svojih predlogov ni postavil kot posamezne sklepe, posamezne predloge, ampak kot celovit akt. Sam namreč ocenjujem, da je nekaj predlogov, ki so podani v zahtevi za sklic te seje, dobrih in smiselnih, nikakor pa ne morem sprejeti tega, da zaradi morebitnih opozoril in dejstev, ki še niso dokazana, danes mi predlagamo suspenz aktivnosti vseh ljudi, vseh nabav in vseh procesov v slovenskem zdravstvenem sistemu. Ne morem sprejeti, da zaradi tega, da opozorimo na to, da je treba korupcijo reševati, na nek način povzročimo dodaten kaos v zdravstvenem sistemu. Zato je tukaj na nek način treba najti določene konsenze in tu ocenjujem, da je Ministrstvo za zdravje, ki je v zahtevni situaciji, v zadnjem obdobju naredilo pravilne korake. Če Ministrstvo za zdravje ne bi imelo iskrene želje in težnje po tem, da v zdravstvenem sistemu izkorenini korupcijo in slabo upravljanje, potem danes verjetno od ministrice ne bi slišali, da je bil pripravljen protokol, ki ureja imenovanje predstavnikov države v svete javnih zavodov, da je bilo ugotovljeno, da ta protokol ni optimalen in da se bo skladno s temi ugotovitvami spreminjal z namenom, da se zagotovi, da bo država imela odgovorne, sposobne in predvsem nepolitikantske in ne zgolj interesne predstavnike v svetih javnih zavodov. To je dober korak in kot takšnega ga je treba izpostaviti. Hkrati pa je treba povedati tudi to, da samo Ministrstvo za zdravje seveda tega segmenta prisotnosti korupcije v javnem zdravstvenem sistemu ne more rešiti. V eni točki bomo seveda morali odpreti tudi vprašanje, ali je naša zakonodaja, ki ureja vprašanje premoženja neznanega izvora ali nezakonito pridobljenega premoženja, dovolj učinkovita, ali je pregon dovolj učinkovit. To je resno vprašanje. Ob vseh zgodbah, ki se vežejo na javni zdravstveni sistem in so vezane na korupcijo, ki se dogaja, ne glede na obdobje oziroma vlado – naj si bo Janševa, Pahorjeva, Cerarjeva, od gospe Bratušek –, lahko ugotovimo, da vsakič te afere in zgodbe zamajejo zaupanje v javni zdravstveni sistem, ga ošibijo, mu ne koristijo in predvsem, da se na koncu ne končajo z nekim resnim epilogom, da ponavljamo vprašanje, kako preganjati korupcijo, hkrati pa v resnici odgovora na to na nek način do zdaj še nismo znali najti in dati. Skozi prizmo tega, da za ta zdravstveni sistem namenjamo 2 milijardi, kar je, kot sem že uvodoma povedal, glede na po dohodku primerljive države iz soseščine, pravzaprav primeren znesek, bomo seveda morali vprašanje korupcije vzeti izjemno resno. Tudi razprava, ki smo jo do zdaj imeli v tem zboru, kaže na to, da se hkrati opozicija zaveda izjemnega pomena nadzorstvene funkcije, ki jo Državni zbor ima, da so koalicija, Ministrstvo za zdravje in tudi ostali vladni resorji že naredili vrsto izjemno pomembnih korakov, da izkoreninijo interesno korupcijo, ki ima tudi znake sistemske korupcije v našem zdravstvu, da pa bomo seveda kot parlament morali zahtevati povečano učinkovitost pri pregonu tega pojava, ki je izjemno škodljiv za slovenski zdravstveni sistem in na koncu dneva, brez odlašanj, dejansko škodljiv tudi za javno zdravje ljudi. Vsak cent, ki je izgubljen na račun korupcije, ne samo v zdravstvenem sistemu, tudi kje drugje, namreč neposredno ogroža kvaliteto storitve, ki jo ta javni sistem zagotavlja svojim državljankam in državljanom. Zato mi je na nek način žal, da ne morem podpreti tistih predlogov predlagatelja, ki se mi zdijo smiselni, ker so na drugi strani neuravnoteženi z nesorazmernim ukrepom poskusa suspenza vsega in vseh, ki kakorkoli delujejo na področju javnega naročanja v zdravstvenem sistemu. To se mi zdi nepotrebno generaliziranje in k učinkovitosti pregona korupcije v javnem sistemu ne bo pripomoglo. Moramo pa danes jasno povedati, da tudi pometanje pod preprogo, umikanje izjav in nerazčiščevanje tistega, kar je bilo povedano, ne bo privedlo do ničesar drugega kot do tega, da bomo ustrezno vsoto denarja, ki ga namenjajo za javni sistem, tja še vedno namenjali – z zavedanjem ali pa celo zavestno – za manjši učinek od tega, ki bi ga državljanke in državljani morali za vložen davkoplačevalski denar od tega sistema dobiti. Mislim, da je koristno, da večkrat presojamo ukrepe in predloge za rešitev tako pomembne situacije, kot je vprašanje prisotnosti korupcije v slovenskem zdravstvu. Zato se pravzaprav veselim tudi naslednje izredne seje na to temo, ki bo slej ko prej prišla, ker na nek način verjamem, da bo takrat tudi Vlada že lahko pokazala naslednje korake za povečanje učinkovitosti pregona in za povečanje doseganja učinkovite rabe javnih sredstev, s tem pa povečanje kakovosti znotraj javnega zdravstvenega sistema v Republiki Sloveniji. Hvala lepa."
8,ParlaMint-SI_2015-06-05-SDZ7-Izredna-15.u72,SD,0.53369140625,2015-06-05,0.3137166500091553,"Hvala za besedo, gospa podpredsednica. Spoštovana gospa ministrica z ekipo, kolegice in kolegi! Že kar nekaj časa se ukvarjamo z vprašanjem izgradnje urgentnih centrov in novostmi, ki jih bodo le-ti prinesli za nas državljane. Urgentni centri so vsekakor velika pridobitev in so nadgradnja sedanjemu zdravstvenemu sistemu, s katerim naj bi se povečala hitra in učinkovita zdravstvena, diagnostična in terapevtska obravnava. Z izgradnjo in delovanjem urgentnih centrov pa bo prišlo do reorganizacije službe nujne medicinske pomoči. Na tem področju vsekakor prihaja do pomislekov lokalne skupnosti, zdravstvenih domov, družinskih zdravnikov, ki zdaj opravljajo delo tudi v sistemu nujne medicinske pomoči in menijo, da je nujna medicinska pomoč na primarni ravni dobro organizirana, dobro opremljena in da razpolaga z ustrezno izobraženim in strokovnim kadrom, ki omogoča oskrbo večjemu številu ljudi. Predvidena organizacija bi naj ukinila obstoječo mrežo dežurnih mest v zdravstvenih domovih, zato predstavniki zdravstvenih domov opozarjajo na nujnost celovitega reševanja sistema predbolnišnične nujne medicinske pomoči in odklanjajo vsakršno parcialno spreminjanje obstoječe mreže nujne medicinske pomoči in organizacijsko-kadrovske eksperimente, ki so lahko tudi usodni za zdravje in življenje ljudi izven urbanih središč. Pomisleki so tudi, ali bo na novo organizirana nujna medicinska pomoč dovolj hitra in učinkovita predvsem v ruralnem, težje dostopnem in odmaknjenem hribovskem področju. Sicer ima tudi zdaj organizirana nujna medicinska pomoč pomanjkljivosti. Naj samo opozorim na to, kaj se je zgodilo pred kratkim v Pomurju, ko nujna medicinska pomoč ni bila dovolj hitra in so svojci umrlega fizično obračunavali z ekipo nujne medicinske pomoči. Tako da moramo pogledati tudi sedanjo nujno pomoč. Pravica vseh državljanov je, da smo deležni kakovostne in hitre zdravstvene oskrbe, ki jo v danem trenutku potrebujemo. Zato izražamo skrb glede pravočasne oskrbe bolnikov v primeru podaljšanega odzivnega časa nujne medicinske pomoči in ekipe brez zdravnika, le z laično usposobljenimi delavci, zaradi česar bi se lahko kljub strokovnosti ekipe poslabšalo stanje ali celo možnost preživetja bolnika, recimo pri srčni kapi ali pa kakšnih poškodbah. Strinjam se z izgradnjo urgentnih centrov, prav gotovo. Izgradnja urgentnih centrov je prav gotovo potrebna in jo podpiramo. Tudi reorganizacija nujne pomoči je potrebna, vendar mora biti premišljena, strokovna in hitra. Vsekakor podpiramo prehodno obdobje, vendar mora biti sprotno spremljanje in analiza ter takojšnje spremembe v primeru, če se ugotovijo anomalije oziroma neučinkovitost in pomanjkljivosti. Zavedamo se, da so v zdravstvu nujno potrebne spremembe. Tako kot je že bilo povedano, je to prvi korak k spremembam v zdravstvu, ki jih že tako dolgo potrebujemo in pričakujemo. Vendar ne kaže hiteti tam, kjer še nismo povsem pripravljeni, ker je glavni cilj, ki mu moramo slediti, kvalitetna zdravstvena oskrba vseh nas državljanov. Hvala lepa."
8,ParlaMint-SI_2019-03-27-SDZ8-Redna-06.u24,SD,0.5283203125,2019-03-27,0.052632980048656464,"Hvala. Predlagani kandidat za ministra za zdravje gospod Aleš Šabeder je svojo predstavitev vizije delovanja in reševanja problemov na področju zdravja predstavil skozi točke, ki so orisale situacijo na področju zdravja in skladno s tem je kandidat predstavil tudi svojo vizijo in načrte reševanja teh problemov in samega stanja. Kot prvo je izpostavil, da je potrebno državljankam in državljanom zagotoviti kakovostno, dostopno in javno zdravstvo. Kot ključne naloge je izpostavil nadaljevanje dela, zmanjševanja oziroma krajšanja čakalnih dob, občutnega zmanjšanja administrativnih obremenitev ter pripravo novele Zakona o zdravstvenem varstvu in zdravstvenem zavarovanju. Socialni demokrati seveda podpiramo tovrstna prizadevanja, bomo pa s svojimi predlogi tvorno sodelovali pri pripravi konkretnih predlogov, ki bodo terjali tudi spremembo zakonodaje. Gospod Šabeder vidi izboljšanje stanja v zdravstvu v tem, da se je potrebno zavzemati za zadovoljstvo bolnikov, zdravnikov in ostalega zdravstvenega osebja. Ključne stvari pri ureditvi stanja na področju zdravstva v Sloveniji so po njegovem mnenju izboljšanje kakovosti in varnosti v zdravstvu ter zagotavljanje finančne stabilnosti zdravstvenega sistema. Kandidat za ministra je mnenja, da je potrebno čakalne dobe reševati čim prej, izvesti pa je potrebno strokovni in poslovni nadzor samega sistema naročanja. Glede javnega naročanja v zdravstvu je bilo doslej že veliko povedanega, v javnosti mnogo razpravi, pa vendar se zdi, da večjega preboja in konkretnega zniževanja stroškov še nismo uspeli doseči. Ta tematika je močno povezana tudi z različnimi monopoli ali podobnimi položaji dobaviteljev, ki močno ožijo manevrski prostor predvsem javnim zdravstvenim zavodom kot naročnikom, slednji pa se medsebojno še ne povezujejo v zadostni meri na način, da bi si položaj naročnika izboljšali. Zagotovo na tem področju bodočega ministra čaka še veliko izzivov. Socialni demokrati upamo, da bo bodoči minister pri tem uspešen in tudi deležen širše politične podpore, ne zgolj koalicijske. Kandidat se bo aktivno lotil reševanja pomanjkanja kadrov. Tukaj vidi rešitev predvsem v razpisih specializacij, povezovanju specialistov na vseh ravneh, predvsem pa, da moramo zadržati šolan kader v Sloveniji. Kot prioritetne zakone si je zastavil posodobitev Zakona o zdravstvenem varstvu in zdravstvenem zavarovanju ter Zakona o upravljanju zdravstvenih zavodov. Za slovensko zdravstvo se zdi, da je zapadlo v krizo in točko brez izhoda, a v Poslanski skupini Socialnih demokratov menimo, da bo gospod Aleš Šabeder s svojimi napovedanimi ukrepi in videnji, kako rešiti probleme in trenutno situacijo na področju slovenskega zdravstva, stvari uspešno reševal. Zagotovo čakajo bodočega ministra veliki izzivi, rešitve in ukrepi, za katere smo se zavezali v koalicijski pogodbi, pa bodo terjale veliko napora, vendar minister lahko pri tem računa na sodelovanje in podporo Socialnih demokratov. Menimo, da sta tako gospod Simon Zajc kot tudi gospod Aleš Šabeder primerna kandidata za ministrski mesti, zato ju bomo v naši poslanski skupini podprli. Obema želimo uspešno delo."
8,ParlaMint-SI_2011-11-20-SDZ5-Izredna-49.u52,SD,-0.955078125,2011-11-20,0.9900411367416382,"Gospod predsednik, gospod državni sekretar, kolegice in kolegi, lepo pozdravljeni! Obstoječi zdravstveni sistem v Sloveniji je zaradi spremenjenih okoliščin, napak in pomanjkljivosti v delovanju sistema nujno potreben prenove. To dejstvo je še dodatno razkrila gospodarska kriza, ki je pokazala pomanjkljivosti, ki vplivajo na uresničevanje pravic do zdravstvenih storitev in denarnih dajatev iz zdravstvenega zavarovanja, še posebej pri zagotavljanju zdravstvenega varstva otrok. V praksi se namreč dogaja, da otroci zavarovancev, ki jim delodajalec ne poravnava prispevkov za obvezno zdravstveno zavarovanje, ne morejo priti do zdravniške pomoči, razen v nujnih primerih. Res je, da že v izhodišču ne bi smelo prihajati do izogiba in obveznosti plačila prispevkov za zdravstveno zavarovanje, ki pa je pogosto žal posledica slabih gospodarskih razmer, v katerih se posamezni zavarovanci, zlasti samostojni podjetniki, niso znašli po lastni krivdi in imajo zato oni in družinski člani, ki so zavarovani po njih, omejen dostop do zdravstvenih storitev. Vendar pa s predlagano spremembo Zakona o zdravstvenem varstvu in zdravstvenem zavarovanju, ki jo sprejemamo po skrajšanem postopku, ne moremo reševati tega problema, ki bi imel tudi ne nezanemarljive finančne posledice, vsaj v višini 10 milijonov evrov. Zapisana pa je celovita reforma sistema, in sicer v gradivu, ki ga je že tudi obravnavala Vlada, Nadgradnja zdravstvenega sistema do leta 2020, ki ga je pripravilo Ministrstvo za zdravje. V njem je zapisana zakonska rešitve, s katero bi v primeru neplačila prispevka upravičenci uveljavljali pravice do zdravstvenih storitev in denarnih dajatev iz naslova obveznega zdravstvenega zavarovanja vsi družinski člani zavarovanca. Samo upamo lahko, da bodo takšne rešitve, ki so zapisane v dokumentu, privzete s strani naslednje vlade. Socialni demokrati smo mnenja, da je treba zakonsko ureditev, ki krši otrokom z ustavo zagotovljene pravice, nemudoma spremeniti. Zato smo tudi sopodpisali Predlog zakona o spremembah in dopolnitvah Zakona o zdravstvenem varstvu in zdravstvenem zavarovanju, katerega namen je omogočiti polno uveljavljanje otrokovih pravic na področju zdravja iz naslova obveznega zdravstvenega zavarovanja. Predlog zakona določa, da otrokom v času, ko njihovi družinski člani nimajo poravnanih prispevkov, niso zadržane pravice do zdravstvene storitve. K varovanju pravic otrok se je naša država zavezala tudi s sprejemom konvencije Združenih narodov o otrokovih pravicah, na podlagi katere si moramo vsi prizadevati za to, da bodo imeli otroci omogočeno najvišjo dosegljivo raven zdravja in storitev, ki jih omogoča zdravstveni sistem. Zakaj Socialni demokrati menimo, da je treba poleg naštetega sprejeti predlagano novelo? Prvič, otroci ne morejo vplivati na izpolnjevanje zakonsko določenih obveznosti delodajalcev, četudi so to njihovi starši, po katerih so zavarovani. Drugič, otroci nimajo možnosti zavarovanja kot posebna kategorija upravičencev. Tretjič, omeniti je treba tudi neenak dostop do zdravja otrok oziroma do zdravstvenih storitev, ki jih omogoča že veljavna zakonodaja. Nekateri otroci imajo že na podlagi obstoječega zakona zagotovljen dostop do vseh zdravstvenih storitev ne glede na plačilo prispevka, pod pogojem, da se šolajo, medtem ko drugi, o teh danes govorimo, tega nimajo. Socialni demokrati smo prepričani, da je treba, ne glede na prihajajoče celovite zakonske spremembe zdravstvenega varstva in zdravstvenega zavarovanja, pravice otrok nemudoma urediti. Visoka podpora predlaganim spremembam zakona je bila izkazana tudi ob obravnavi gradiva na Odboru za zdravstvo, v okviru katerega smo sprejeli amandmaje, s katerimi smo izboljšali vsebino predlaganih določb. Kot je videti, nihče ne bo nasprotoval predlaganemu zakonu, kar nas lahko samo veseli. Vsi se strinjamo, da so otroci naša prihodnost in zgolj z negovanjem njihovega zdravja lahko pričakujemo, da se bodo ustrezno razvijali in uresničevali svoje potenciale. Zato, kot je že rečeno, svojo podporo zakonu obljubljamo tudi Socialni demokrati. Hvala lepa."
8,ParlaMint-SI_2020-06-11-SDZ8-Izredna-40.u134,SD,-0.98095703125,2020-06-11,0.43084925413131714,"Hvala za besedo. Beseda, ki jo v slovenščini ne morem več slišati, je ventilator, ampak bom rekel, pa ljubi bog, predihovalnik ni pinceta, predihovalnik ni skalpel, v Sloveniji nimamo 527 bolnišnic, imamo jih malo čez 20, kristus bog. Usedeš se za telefon, pokličeš v dveh urah, narediš od osmih do desetih dopoldne, ob enih moraš vedeti koliko je teh vaših ventilatorjev, pa nehajte se budale delati. Drugič bom ponovil, ker smo očitno v mlinu. Vse države v Evropi, razen Bosne, ki je kupoval te zadeve nekdo, ki je, kaj že, fižol pa jagode uvažal in Slovenija, so to nabavljali skozi neke ustanove, ki imajo zdravstvo zdravje notri in ne na takšen način kot mi, pa nehajmo se norca delati. Hvala."
8,ParlaMint-SI_2019-01-28-SDZ8-Redna-04.u342,SD,-0.99951171875,2019-01-28,0.3426460027694702,"Spoštovani minister in spoštovana preostala ministra, dober večer! V zadnjem času sem se sam nekoliko poglobil v sistem zagotavljanja zdravljenja redkih bolezni v Sloveniji. Ko sem se poglobil v ta sistem, sem naletel na številna odprta vprašanja in ogromno nejasnosti. Naj povem, da je v Evropi redka bolezen definira kot bolezen, ki se pojavlja pri manj kot enemu na 2 tisoč prebivalcev. Ko sem pogledal ta sistem, me je pretreslo dejstvo, da nihče ne ve, koliko je teh bolnikov z redkimi boleznimi v Sloveniji, saj se ti podatki za zdaj sistematično ne zbirajo. Bolj kot je neka bolezen redka, večje težave ima bolnik že takoj na začetku zdravljenja. Težava je namreč, ker pogosto tudi zdravniki ne vedo, za kakšno obolenje gre, in takega bolnika pošiljajo od enega specialista do drugega, običajno pa to traja dolgo, predolgo in posledično pride bolnik do pozne diagnoze, če do diagnoze sploh pride. Če k temu dodamo še pomanjkanje strokovnjakov posameznih medicinskih področij in pomanjkanje diagnostičnih postopkov, potem se neredko ti bolniki znajdejo v situaciji, ko so prepuščeni sami sebi, saj nimajo dovolj informacij o tem, kje bodo dobili najboljšo in celovito oskrbo. Gospod minister, preseneča me tudi dejstvo, kljub temu da je na Evropski agenciji za zdravila posamezno zdravilo že odobreno za klinično uporabo, se dogaja, da takšno zdravilo v Republiki Sloveniji ni dostopno. V tem primeru bolnikom ne preostane nič drugega, kot da sami kupijo zdravilo v tujini. Dejstvo je, da redke bolezni v našem zdravstvenem sistemu nimajo posebnega mesta. Pri redkih boleznih je to še posebej opazno, ker je bolnikov malo in ni takšnega javnega pritiska, vemo pa, da – izgleda – v tej državi samo preko javnega pritiska pridemo do realizacije. Zato vas sprašujem: Koliko je po vaših podatkih pri nas redkih bolezni in bolnikov glede na dejstvo, da še nimamo nacionalnega registra redkih bolezni? Med leti 2012 in 2013 so bili poskusi po ureditvi tega področja s pripravo pravilnika o sistemski ureditvi redkih bolezni pri nas. Pravilnik naj bi celo že obravnavali člani in članice Zdravstvenega sveta. Zanima me: V kakšni fazi se ta sedaj nahaja? Kako bo sistemsko urejeno to področje, da bodo taki bolniki celostno obravnavani in ustrezno zdravljeni preko zdravstvenega sistema in ne z zbiranjem finančnih sredstev na dobrodelnih koncertih? Dejstvo je, da nekatera zdravila niso dostopna v Sloveniji: Kako boste uredili sistem, da bi se zdravila za zdravljenje redkih bolezni razvrstila na listi zdravil pri ZZZS? Kdaj lahko pričakujemo ureditev sistema redkih bolezni v Republiki Sloveniji? Hvala."
8,ParlaMint-SI_2010-04-07-SDZ5-Izredna-22.u62,OTHER,0.82080078125,2010-04-07,0.003173661418259144,"Hvala za besedo, gospod podpredsednik. Tudi jaz, tako kot naša poslanska skupina, bom podprl dr. Dorjana Marušiča, kajti poznam ga kot sposobnega strokovnjaka, ki ima tudi veliko izkušenj. Navsezadnje je bil državni sekretar in je neposredno spoznal sistem delovanja tega zdravstvenega organizma in prihaja kot človek, ki je spoznal tudi politični prostor v Sloveniji in se zaveda realnih možnosti, ki jih ima. Najbolj mi je bila všeč pri njegovih predstavitvah prav ta skromnost. Gospod Marušič je na zdrav način ambiciozen, kajti želi vzpostaviti sistem zdravstva, ki bo kompatibilen z načelom močnega in kvalitetnega javnega zdravstva. Hkrati pa opozarja na vse objektivne okoliščine in na vse objektivne težave, ki lahko resno ovirajo ne samo nadaljnji razvoj, ampak tudi reformo, pričakovano reformo našega zdravstva. Ob tem bi se tudi jaz zahvalil ministru Miklavčiču za opravljeno delo. Jaz mislim, da je prav njegov etični pristop in njegova etična drža do ključnih vprašanj zdravstva šola za vse. Upam, da bo v tem smislu in sem prepričan, da bo v tem smislu tudi dr. Marušič nadaljeval po isti poti, čeprav ima drugačne poglede in drugačne pristope. Verjetno ne bi bilo realno pričakovati samo nadaljevanje nekega dela, ampak tudi poizkus, da temu delu doda nekaj osebnih poant. Dorjana Marušiča v Kopru poznamo zelo dobro in ga tudi cenimo, kot smo cenili njegovega brata Andreja Marušiča, ki je bil vrhunski strokovnjak v psihiatriji, enako cenimo tretjega brata Dragana Marušiča, vrhunskega matematika. Skratka ni nobenega dvoma, da prihaja iz okolja, kjer je zdrava ambicija po izboljšanju sistemov neka stalnica in nobenega dvoma ni, da se bo kot minister v tej smeri tudi potrudil in angažiral. Ob tem smo v vseh pogovorih v Poslanski skupini Zares skušali obdržati tudi lastno kritično distanco do nekaterih pogledov, postavljali smo vprašanje, včasih tudi nadležna, predvsem z namenom, da bi ga stalno in odločno opozarjali na kompas, ki nas vodi tudi pri vprašanju zdravstva. In to je, da se ne umaknemo iz ključnega, iz ključne zahteve po boljšem javnem zdravstvu. Javno zdravstvo je tudi za nas dogma, zdrava dogma, ki pomeni dostop vsakemu državljanu do dobrega, kvalitetnega in tudi decentraliziranega javnega zdravstva. Prav v tej zamisli, ki jo je opisal dr. Marušič, je treba doseči strokovno sodelovanje in tudi povezanost celotnega nacionalnega zdravstvenega sistema. Jaz vidim jamstvo, da se bo delalo hkrati pri decentralizaciji in povezovanju. In ta dva pojma seveda nista nekompatibilna. Prihajam iz okolja, iz primorske, kjer je veliko odprtih vprašanj in tudi veliko pričakovanj, ki se niso uresničila do zdaj, kajti vsi se zavedamo, da se nahajamo v hudi, objektivni situaciji, da denarja za marsikaj, kar bi potrebovali, ni, primanjkuje ga in tudi zato od dr. Marušiča Primorska pričakuje tako kot druge slovenske regije posebno pozornost za tiste potenciale, ki že obstajajo in pri katerih je treba samo zagotoviti nekaj dodane vrednosti. Bom dal nekaj primerov. Izolska bolnišnica, ki si prizadeva za to, da bi bila kardiologija javno priznana ne samo s koncesijo privatni firmi, ampak da bi bolnica Izola postala za regijo eden tak zanimiv gravitacijski pol, seveda v tesni navezavi in v strokovni povezavi z Ljubljano. Prej je bila že omenjena s strani kolega Brulca onkologija v Šempetru, v Novi Gorici. Za to si prizadevajo že dolgo, je veliko usposobljenih strokovnjakov in je treba samo malo premikati zadeve in prebiti logiko centralizacije in monopolnega ravnanja nekaterih, da bi se to uresničilo, da bi se to pričakovanje uresničilo tudi v Šempetru. Torej, upam in posredujem to sporočilo ministru, naj dokonča to pot in naj omogoči dejansko situacijo, v kateri ne bo treba bolniku, pacientu, ki boluje, po hudih boleznih potovati v Ljubljano za tisto osnovno nego, ki bi jo lahko dobili tudi doma. Isto velja tudi za bolj banalne, med vrsticami, navednicami, probleme, vprašanja, recimo, za dializo, dialitični centri. Enega pričakujejo v Zgornjem Posočju, v Kobaridu in seveda tudi na tem, upam, da se bo marsikaj rešilo. Kolega Klavora, verjetno pozna to situacijo, prihaja iz tistih logov in večkrat sem slišal in čutil pričakovanja ljudi, da bi vendarle to osnovno oskrbo imeli zagotovljeno v krajih, kjer prometna infrastruktura ni najboljša in prav zaradi tega bi bilo bolj racionalno, če bi poskrbeli za to. Drugo vprašanje, s katerim se v Poslanski skupini Zares ukvarjamo te dni - dali smo pobudo in smo tudi uspeli spraviti skupaj nekaj strokovnjakov -, je večja pozornost za tiste kategorije, segmente bolnikov, ki so morda tudi zaradi objektivnih okoliščin precej zapostavljeni. Govorim o starejših pacientih in tudi o takih, ki zbolijo za boleznimi, ki so še vedno identificirane kot vmesne, niso jasno opredeljene. Znotraj duševnega zdravljenja je veliko takih, za katere ne vedo, ali bi živeli v domu upokojencev, doma ali v bolnišnicah. To so bolniki z Alzheimerjevo boleznijo in drugimi oblikami progresivne demence ter podobnimi problemi. In prav v zvezi s tem bomo ministra Marušiča še enkrat opozorili na vprašanje, ki ga na ministrstvu že poznajo in na tem delajo, da bi se v okviru nacionalnega programa za duševno zdravljenje posebno poglavje namenilo tudi tem bolnikom, s čimer bi v Sloveniji vzpostavili tako infrastrukturo, ki bi bila primerljiva z najboljšimi praksami v drugih državah Evropske unije. Skratka, paleta vprašanj je zelo široka in se zavedamo, da ni lahko izvedljiva. Kljub temu, če bomo vztrajali na prioritetah dobrega javnega zdravstva, mislim, da bomo pri tem tudi uspeli. Vprašanje Zdravniške zbornice. Menim, da je treba spoštovati, ohraniti in podpreti strokovno avtonomijo zdravnikov. In Zdravniška zbornica je mesto, kjer se zdravniki vsekakor samoorganizirajo, vendar to ni edino jamstvo za to, da bo prevladala strokovnost in da bodo kriteriji, ki niso nujno cehovski, ki niso vezani samo na interese ene kategorije, prevladali tudi pri oblikovanju zdravstvene strategije. Zato upamo, da bo prišlo do različnih akterjev, ki bodo v medsebojni sinergiji dejansko omogočili strokovni pristop do vseh vprašanj. Glede koncesij. Mislim, da tudi pri nas ni nobenih adverzij oziroma predsodkov do koncesij. Tam, kjer je koncesija koristna, naj se jo omogoči, seveda, ampak potrebna je analiza, koliko, kako in predvsem debirokratizacija zdravniškega dela; to je treba doseči. Sam sem bil večkrat soočen s konkretnimi problemi zdravnikov koncesionarjev, ki se s tem ukvarjajo, ki opozarjajo, da žal pretirana birokratizacija jemlje zdravnikom in tudi drugim zdravstvenim delavcem možnost, da bi opravili svoje delo v tistem času, ko ga morajo opraviti, ne da bi ure in ure izgubljali za dopolnitev dokumentov oziroma pisanje raznoraznih dokumentacij. Tudi pri tem bo treba poiskati nek modus vivendi med nadzorom, ki je še kako potreben, in učinkovitostjo zdravniškega dela, ki je zdaj močno obremenjeno zaradi te birokracije. In tudi tukaj upam, da bo minister učinkovit, da bo dejansko olajšal vsem zdravnikom, tudi tistim s koncesijami, delo in ponudbo, ki jo lahko ponujajo bolnikom, kot komplementarni del javnega zdravstva seveda. Torej, če povzamem in zaključim ta nagovor ministru in tudi podporo ministru. Pričakujem, da se bodo nadaljevala prizadevanja za izboljšanje javnega zdravstva, pri tem lahko računa na pomoč vseh nas v Poslanski skupini Zares, tudi takrat, ko bo pri rebalansih in proračunih treba zagotoviti sredstva za javno zdravstvo. Morda je to ključni problem in mislim, da se tega zavedamo vsi, ne glede na politično, strankarsko, ideološko opredeljevanje. Vsaj iz te razprave je čutiti, da imamo, vsaj pri zdravstvu nek skupni, imenujmo ga kar nacionalni, jaz bi pa rekel, človeški interes in da tukaj ni nujno, da se razhajamo samo zato, da bi dokazovali nesposobnost te ali tiste vlade. Dr. Dorjan Marušič je, bi rekel, by partisan, on je strokovnjak, ni ideološko ali strankarsko togo, ozko opredeljen in menim, da sta za tak resor takšna izbira in takšna odločitev vsekakor primerni."
8,ParlaMint-SI_2021-02-23-SDZ8-Izredna-62.u98,OTHER,0.8037109375,2021-02-23,0.05824635550379753,"Hvala lepa, gospod predsednik. Poslanska skupina Nova Slovenija − krščanski demokrati bo gospoda Janeza Poklukarja podprla. To je optimalna oziroma, bolj točno, najboljša izbira ta trenutek. Lahko samo rečem, da je nekdanji minister za zdravje, rojen Ptujčan, imel srečno roko, da je gospoda Poklukarja postavil za generalnega direktorja UKC Ljubljana. Podprli ga bomo zato, ker tudi vemo, da bo cela koalicija na njegovi strani, cela koalicija bo na njegovi strani. In tudi zato, ker verjamem, da bo optimalno izkoristil proračunska sredstva. Številke so eksaktna zadeva, samo za primerjavo, realizacija leta 2019 je bila dobrih 183 milijonov. Gospod Poklukar bo za letošnje leto imel na razpolago več kot 528 milijonov evrov, to je 345 milijonov več, kot je bila realizacija leta 2019 oziroma indeks 188. Na njegovi strani je in bo celotna koalicija med drugim tudi zato, ker Služba vlade za razvoj in evropsko kohezijsko politiko je izdala odločitev o finančni podpori za projekt selitve oddelka za pljučne bolezni na lokaciji UKC Maribor. Maribor je drugo največje slovensko mesto. Za projekt v višini skoraj 4 milijone evrov bo Evropski sklad za regionalni razvoj prispeval 3,6 milijona evrov. Gre za prvo odobritev sredstev iz pobude REACT-EU. Zadeve se dogajajo in štejejo dejanja. Podprli ga bomo tudi zato, ker je danes na pomembnem slovenskem radiu predsednik sindikata Fides gospod Konrad Kuštrin izjavil naslednje, citiram: »Leve stranke o zdravstvu veliko govorijo in nič ne naredijo.« Tega izgovora bodoči minister ne bo mogel imeti. In verjamem, da ga ne bo imel. Hvala lepa."
8,ParlaMint-SI_2007-05-30-SDZ4-Redna-28.u78,OTHER,0.79296875,2007-05-30,0.1829925775527954,"Hvala lepa, gospod predsednik. Spoštovani državni sekretar s sodelavkami, spoštovane kolegice in kolegi! V Poslanski skupini Slovenske ljudske stranke se zavedamo, da je zdravje univerzalna vrednota in človekova pravica. Zato ima vsak pravico do najboljše zdravstvene oskrbe in kvalitetnih zdravil v primeru bolezni ali poškodbe. Seveda pa je potrebno poudariti, da je na drugi strani tudi dolžnost in odgovornost posameznika, da skrbi za svoje zdravje, država pa je v sodelovanju s stroko odgovorna in pristojna zagotavljati pogoje, da ljudje lahko uresničujemo skrb za zdravje. Pri tem se moramo zavedati, da imamo v Sloveniji enega boljših zdravstvenih sistemov, in da je zavest državljanov o zdravem načinu življenja vse boljša. V tej luči gledamo tudi na zakon, ki je danes pred nami. Vse kaže, da v današnjem času ne velja več stari pregovor, zdravja se ne da kupiti. Ljudje vse več sredstev namenjamo za razne pripravke in metode, tehnike, telovadbo, masaže, za bolje počutje, za izboljšanje svojega zdravja in za svoj zdrav in s tem lepši izgled. Vsakdo ima pravico in možnost do izbire in odločitve kako si pomaga do zdravja. V zakonu, ki je pred nami, se lotevamo zelo kompleksne problematike, ki jo je težko urediti z zakonskimi določbami do te mere, da bi zadovoljili interese vseh zainteresiranih skupin, tako uporabnikov kot izvajalcev tako imenovanega zdravilstva, ki imajo tudi različne koncepte zdravljenja. V poslanski skupini se strinjamo s temeljnimi načeli tega zakona, to je zagotoviti varnost zdravja uporabnika zdravilskih storitev. Vendar smo menja, da gre za zelo občutljivo področje in materijo, zato je potrebno zelo odgovorno in podrobno proučiti predlagane rešitve v zakonu, ki ima sicer cilj normativno urediti področje, ki je v svetu zelo različno urejeno. Od popolne prepuščenosti trgu in povpraševanju do omejitve, da se z njim ukvarjajo samo zdravstveni delavci. Lahko je priznano vzporedno z medicino ali integrirano v medicini. Podpiramo namen predlagatelja, da z zakonom skuša dvigniti osnovno znanje zdravilcev in zagotoviti kakovostno in transparentno delo ter predvsem strokovni nadzor. S tem zakonom uvajamo prve korake k urejanju tega področja, zato smo v Poslanski skupini Slovenske ljudske stranke mnenja, da moramo prisluhniti tudi številnim pripombam in preučiti nekatere določbe, ki v tem zakonu niso dokončno dorečene. Res je, da Svetovna zdravstvena organizacija, katere članica je tudi Slovenija, v svojih strategijah apelira, da se v nacionalne zdravstvene sistem vgradi povezavo med tradicionalno medicino ter komplementarno in alternativno medicino. Svet Evrope je v resoluciji številka 1206 pozval države članice, da podprejo in pospešijo primerjalne študije in raziskovalne programe na področju tradicionalne in komplementarne medicine. Evropski parlament je tudi sprejel resolucijo o statusu nekonvencionalne medicine. Ta od držav Evropske unije zahteva naj se začnejo procesi uradnega priznavanja nekonvencionalnih oblik medicine na podlagi študij in razvijanja raziskovalnih programov o varnosti in učinkovitosti komplementarnih in alternativnih oblik zdravljenja. Te smernice v predlog zakona, po nekaterih mnenjih, niso vgrajene v povsem zadovoljivi meri. Podpiramo zaščito uporabnikov storitev komplementarne in alternativni medicine, ki je kot eden glavnih ciljev naveden v predlogu zakona, vendar pa bi bilo potrebno zakon zasnovati v skladu s svetovnimi trendi, ki temeljijo na povezovanju in ne na ločevanju uradne medicine od alternativne. Zdravstveni delavci imajo, kot izvajalci komplementarne in alternativne medicine zakonsko podlago za svoje delovanje že v 59. členu Zakona o zdravstveni dejavnosti a ta možnost razen v primeru akupunkture ni zaživela, nasprotno, kot zgleda se bodo morali zdravniki odreči svojemu poklicu in poslanstvu, če bodo opravljali katerega od sistemov in metod, ki so drugod del zdravstvene dejavnosti in bodo primorani postati zdravilci, v narekovaju. Zato menimo, da bi morali to razmejitev dodatno proučiti, zakon pa bi morali glede tega urediti bolj fleksibilno. Za varnost uporabnikov je vsekakor ključna strokovna usposobljenost izvajalcev, ki nimajo medicinske izobrazbe in ta je v predlogu zakona zelo ohlapna. Prav tako ni predvideno prehodno obdobje za pridobitev zahtevanih znanj in veščin za tiste zdravilce, ki imajo svojo dejavnost že leta prijavljeno. Zakon mora v prvi vrsti jasno opredeliti katere sisteme in metode uvršča med zdravilske dejavnosti. Sedaj jih ne poimenuje, navedene so le ohlapne definicije. V evropski zakonodaji je uveljavljen termin komplementarna in alternativna medicina, ki jih predlagatelj v tem zakonu ne uporablja, temveč uporablja izraz zdravilstvo. Tradicionalna kitajske medicina, ki ima enega najbolj uveljavljenih sistemov alternativne medicine v svetu je v predlogu zakona preimenovana v tradicionalno kitajsko zdravilstvo. Menimo, da bi predlagatelj vendarle moral slediti dokumentom EU, ki definirajo, da komplementarna in alternativna medicina zdravi. Namesto tega je v ciljih, načelih in poglavitnih rešitvah zakona zdravilstvo definirano kot dejavnost, ki jo opravljajo zdravilci za izboljšanje zdravja in kakovosti življenja uporabnikov storitev in obsega ukrepe in aktivnosti temelječe na zdravilskih sistemih in zdravilskih metodah in se izvaja na način, ki ne škoduje zdravju. Kot nam je znano v državah EU homeopatijo, akupunkturo, osteopatijo in kiroprakso v glavnem izvajajo zdravniki. Zdravniki na primer v Nemčiji za pridobitev licence za homeopatijo potrebujejo še dodatnih 350 ur strokovnega usposabljanja. V kolikor pa jo želijo izvajati laiki morajo opraviti program, ki obsega 3.600 uro. Po Predlogu zakona o zdravilstvu bodo lahko v Sloveniji na primer homeopatijo opravljali zdravniki, vendar izključno kot zdravilci, ki ne bodo imeli licence zdravnika oziroma jim bo licenca odvzeta. Poslanci Slovenske ljudske stranke podpiramo,da mora imeti izvajalec tradicionalne komplementarne in alternativne medicine licenco za opravljanje svoje dejavnosti. Potreben je tudi nadzor nad to dejavnostjo. Predlagamo pa, da se v nadaljnji obravnavi zakona dopolnijo tudi določila in doreče vloga in pristojnosti Zdravilske zbornice, tudi v povezavi z ostalo zakonodajo, ki sedaj ureja pristojnosti pridobivanja nacionalnih poklicnih kvalifikacij in delovanja gospodarskih dejavnosti v kar, s tem zakonom, uvrščamo zdravilstvo ter na drugi strani pristojnost strokovnega nadzora, ki ga mora opravljati stroka, torej zdravstvena stroka. Ponovno moramo premisliti ali naj spada ta dejavnost v resor gospodarstva ali zdravstva. Ali ne bi bilo mogoče bolje ustanoviti urad ali sektor za to področje v okviru Ministrstva za zdravje? Potrebno je proučiti tudi področje zagotavljanja varovanja, zbiranja in uporabe podatkov, ki naj bi jih glede na določbe 12. člena predloga zakona izbirala Zdravilska zbornica ter dokumentacije, ki naj bi jo vodili zdravilci. Tudi za pripravo potrebnih podzakonskih aktov se je potrebno vzeti dovolj časa in proučiti tudi številne pripombe izvajalcev, njihovih združenj in sindikata. V Poslanski skupini Slovenske ljudske stranke bomo Predlog zakona o zdravilstvu podprli, s pričakovanjem, da se bo v nadaljevanju postopka nekatere določbe zakona ponovno proučilo iz najbolj temeljnega in pomembnega razloga. Urediti področje tako, da bo omogočalo vsakemu uporabniku, vsakemu državljanu in državljanki dostopno in varno izbiro načinov, metod in sredstev, s katerimi si želi izboljšati ali ohraniti zdravje poleg tako imenovanega uradnega zdravstva. Pri tem naj ob koncu opozorim tudi na dejstvo, da moramo zagotoviti vsem korektne informacije o različnih alternativnih in komplementarnih metodah zdravljenja, da ne bi z zavajanjem ali podleganjem lažnim reklamam, z odpuščanjem zdravljenja, škodili poteku zdravljenja ali celo zamudili pravočasno potrebno zdravljenje. Hvala lepa."
8,ParlaMint-SI_2018-03-19-SDZ7-Redna-39.u202,OTHER,-1.0,2018-03-19,0.029865380376577377,"Hvala za besedo, spoštovani predsednik. Saj ne bi, pa moram; najprej se bom obregnila ob odgovor ministrice, ki ga je dala poslancu Ferlugi glede pro bono ambulante v Novi Gorici. Globoko me je razočarala, kajti ni znala izgovoriti niti imena dobrodelne organizacije, ki namesto vas skrbi za revne bolnike. Sodišče je tako in tako določilo, da je bila s strani vašega ministrstva ta dobrodelna organizacija diskriminirana. Prosim vas, ne bodite tako omalovažujoči in ignorantski ter se malo pozanimajte. Ampak pojdimo naprej na moje vprašanje, ki ga bom zastavila obema. Veste, da smo 7. februarja imeli 39. nujno sejo Odbora za zdravstvo, na kateri smo obravnavali temo legalizacije konoplje, uporabe in pridelave v medicinske namene, se pravi nerealizirani sklepi s strani Ministrstva za zdravje. Mi smo na Odboru za zdravstvo kot matično delovno telo ministrstvu že oktobra 2016 soglasno naložili, da pripravite ustrezne podlage, ki bodo omogočile zdravljenje s konopljo kot z zdravilom, in ustrezne pravne podlage, ki bodo v Sloveniji omogočile pridelavo in predelavo konoplje v medicinske namene. Seveda ministrstvo teh ukrepov ni sposobno izvesti ali pa jih noče izvesti. In v luči tega smo povabili določene medicinske strokovnjake, kot je bil dr. Neubauer s Pediatrične klinike. Ravno danes si preberite v Dnevniku, kakšne dobre rezultate imajo pri zdravljenju epilepsije. Od 80 bolnikov se je kar polovici izboljšalo, 20 % otrok napadov sploh ni imelo več. Prof. dr. Červekova, onkologinja, ki je naredila smernice za zdravljenje, in dr. Nolimal. Tukaj se bom ustavila. Dr. Nolimal je poudaril takoj na začetku, da podaja mnenje v lastnem imenu in ne v imenu organa, pri katerem je zaposlen, to je Nacionalni inštitut za javno zdravje. To je razvidno tudi iz magnetograma seje. Čeprav se je seje udeležil v svojem prostem času in v lastnem imenu, je bil deležen mobinga z grožnjo odpovedi delovnega razmerja. In zato me zanima, ker mi minutaža teče: Ali ste vi seznanjeni z dogajanjem na Nacionalnem inštitutu za javno zdravje in pritiski, ki se vršijo nad zaposlenimi? Ali se strinjate s stališčem Nacionalnega inštituta za javno zdravje, da tam zaposleni javni uslužbenci v prostem času ne smejo zastopati stališč, ki niso skladni z uradnimi stališči tega organa? Ali ste seznanjeni z ravnanjem Nacionalnega inštituta za javno zdravje, ki javnim uslužbencem prepoveduje strokovno delo na področjih, za katera so specializirani? Ali se podobne prakse s pritiski na javne uslužbence izvajajo tudi na vašem ministrstvu za zdravje? Hvala."
8,ParlaMint-SI_2019-12-16-SDZ8-Redna-14.u26,OTHER,-1.0,2019-12-16,0.287371426820755,"Spoštovani predsednik Vlade! Bolnikom je treba zagotoviti pravico do zdravljenja in ne do čakalnih vrst. Žal me z odgovori niste prepričali, ker niste ponudili rešitve. Vaše rešitve ne dajo rezultatov, ampak povzročajo škodo. Sloveniji zagotovi ni v ponos, da bo pacientka na operativni poseg čakala trinajst let. To ni v ponos Sloveniji in ni ponos vaši vladi. V zdravstveni blagajni se je v zadnjem desetletju zbralo milijardo več sredstev, med tem pa se čakalne dobe in dostopnost do zdravstvenih storitev podaljšujejo. Ukinjate dopolnilno zdravstveno zavarovanje, ki edino deluje, saj zavarovalnice storitve bolnišnicam redno v roku plačujejo, medtem ko ZZZS to počne celo s trimesečnim zamikom oziroma zamudo. V čem je smisel ukinitve dopolnilnega zavarovanja, če pa bomo morali plačevati zagotovo isti znesek – od 35 evrov do celo 100 evrov ZZZS iz neto plače? Spoštovani predsednik! Pojasnite, kaj bo od četrtka boljše in bolje za bolnike in dostopnost do zdravstvenih storitev. Dejali ste, da so se dodatne storitve plačale, pa vendarle, ena izmed slovenskih bolnišnic že tri mesece ne izvaja operacij srčnih spodbujevalnikov. Kaj to pomeni? Je to skrajševanje čakalnih vrst ali podaljševanje, ker nimajo odobrenega dodatnega programa za izvajanje te storitve? Ljudje že tri mesece čakajo v eni izmed slovenskih bolnišnic, da bodo v naslednjem letu prišli verjetno na operacijo, kje jim bodo ustavili srčne spodbujevalnike. Je to za vas reševanje problematike?"
8,ParlaMint-SI_2018-05-22-SDZ7-Izredna-64.u20,OTHER,-1.0,2018-05-22,0.04202509671449661,"Drage kolegice in kolegi, poslanke in poslanci, dober dan! Morda sem v tej dvorani edini, ki lahko govorim iz prve roke, ko gre za otroško srčno kirurgijo. Hvala bogu za enkrat moji otroci tega niso potrebovali, tovrstnih storitev, je pa tovrstno storitev potrebovala nečakinja mojega svaka. In če je kaj, potem sem včeraj komuniciral z mamo, lahko povem kako mukotrpno za starše in za otroke je sedanji sistem, ki nam pred našimi očmi razpada. Mama je povedala, da se slabi odnosi v ekipi čutijo, da ljudje na tem oddelku med seboj neustrezno komunicirajo. Staršem ne dajejo ustreznih pojasnil. Seveda ker nimamo ustrezne ekipe se ponavadi ob bolj zapletenih primerih vsi otroci poslani na zdravljenje v tujino. Tudi nečakinja mojega svaka je pred dvema mesecema bila poslana najprej na zdravljenje v Nemčijo, sedaj pa čaka na presaditev srca na Dunaju. Tovrstno zdravljenje v tujini prinaša še eno dimenzijo, ki jo morda ne čutimo ko o teh stvareh razpravljamo, ko mislimo, da je zdravljenje v tujini enostavno in da sicer se bodo tam stvari vse rešile, ampak zdravljenje v tujini prinaša za seboj še eno stvar. To je, da živiš v nekem okolju, ki ga ne poznaš, da živiš v tujini, da sta praktično mama in otrok izolirana od svoje okolice od svojih najdražjih, kar že ob tako težkih trenutkih predstavlja še dodatno stisko. In če kaj, potem vse te izkušnje jasno kažejo, da Slovenija potrebuje otroško srčno kirurgijo in to dobro na domačih slovenskih tleh. In politika, ki sedi v je dvorani je dolžna in zavezana, da vzpostavi vse, kar je potrebno, da se takšen center lahko zgradi in vzpostavi. Če je potrebno zagotoviti denar ga moramo zagotoviti. Če je potrebno narediti še kaj drugega je potrebno storiti tudi to, ker konec koncev gre za našo prihodnost, gre za naše otroke. Kakorkoli stvari zlagamo skupaj in tudi ukrepi, ki so jih predstavili nedavno s strani strokovnega vodstva, nas lahko vsaj v tem kratkem času na nek način pomirjajo, da se vendarle stvari premikajo naprej, ampak še daleč je pa od neke konkretne in končne rešitve. Ker pri sestavljanju ekipe z vseh vetrov se postavljajo številna vprašanja, in sicer kako bo z delovanjem sistema, ki bo temeljil na dejavnosti strokovnjakov iz tujine in brez strokovnjakov iz Slovenije. S kom bodo sodelovali? Kako si bodo predajali službo? Kdo bo vezni člen v tej ekipi? Koliko časa bodo dejansko prisotni tuji strokovnjaki v Sloveniji? Kako se bodo vključevali v organizacijo dela? Predvsem so tu pomembni tudi, za koga bi rekel, obskurni podatki, ampak so ključni. Kako bodo komunicirali? V katerem jeziku? Tudi kako bodo komunicirali z drugim osebjem? Še posebej pa s starši otrok. To so vsa vprašanja, ki se postavljajo ob teh stvareh. Ni tudi natančno znano iz katerih tujih centrov bodo prihajali. Ali so v teh centrih otroška kardiologija in kardiokirurgija razviti v smeri, da bodo lahko prenašali ustrezno znanje tudi na slovenske strokovnjake, da bi v nekem doglednem času v prihodnosti Slovenija sama zgradila ta center. In predvsem kakšna so zagotovila, da se bo ta prenos znanja iz tujih strokovnjakov zgodil tudi na domače strokovnjake. Če kaj, potem se nam zdi v Novi Sloveniji pomembno, da vzpostavitev tega centra, kakorkoli ga že poimenujemo, pa naj bo to nacionalni inštitut za otroške srčne bolezni, ali lahko ima kakršnokoli drugo ime, ključno se nam zdi, da so lahko naši otroci v primeru srčnih bolezni zdravljeni na domačih tleh, ker to bo najbolj učinkovito, najhitreje in za starše in za otroke tudi najmanj stresno. In ker se ta mandat zaključuje bodo seveda vse te odgovornosti za vzpostavitev tega centra oziroma inštituta padle na novo vlado in to mora biti ključna, osnovna, temeljna prioriteta nove Vlade takoj prvi dan, ko bo začela s svojim delom. Treba je jasno povedati, kakšna so potrebna sredstva, da ta center zaživi, da dobimo ustrezne strokovnjake, ki bodo prenašali znanje na naše, slovenske zdravnike, in da bo v nekem doglednem času vendarle zrasel center, inštitut, ki bo temeljil tudi na slovenskem znanju, da bomo lahko končno naše otroke operirali doma."
9,ParlaMint-SI_2007-03-29-SDZ4-Redna-26.u253,SDS,0.62451171875,2007-03-29,0.9935441613197327,"Spoštovani gospod predsedujoči! Spoštovane kolegice in kolegi! Zavod za zdravstveno zavarovanje Slovenije je zagotovo ena izmed izredno pomembnih institucij, ki ima letni proračun preko 2 milijardi evrov oziroma, če se izrazim v tolarjih, je to prek 500 milijard SIT. To je ključna institucija pri zagotavljanju zdravstvenega varstva, zato je vsaka racionalizacija pri poslovanju tega zavoda zelo pomembna, saj lahko že neka majhna sprememba prinese prihranek v milijardah SIT oziroma milijonih evrov. Zagotovo je za doseganja kakršnihkoli izboljšav ključno ravno vodstvo te institucije in generalni direktor je ključna oseba, ki nosi tukaj največjo odgovornost. Oseba, ki lahko uspešno vodi takšno institucijo mora biti poleg tega, da je dober menedžer tudi dober poznavalec celotnega sistema zdravstva v Sloveniji, ravno tako mora poznati dobro zavode, še posebno tudi sam Zavod za zdravstveno zavarovanje. Že na samem upravnem odboru in pa tudi na skupščini tega zavoda je bil, praktično, z veliko večino podprt gospod Fakin. Že tam se je s svojim programom predstavil kot odličen poznavalec tega področja, zato je tudi dobil tako veliko podporo. V Poslanski skupini Slovenske demokratske stranke smo opravili razgovor z gospodom Fakinom dvakrat, in sicer zato, ker smo želeli dobiti odgovore na številna vprašanja, ki smo mu jih tudi postavili. Predstavil je izredno ambiciozen program. Še posebej pa je bilo pozitivno to, da je imel zelo velik poudarek na ohranjanju solidarnosti in čim višjem nivoju standardov zdravstva, in to v korist naših pacientov. To je pomemben poudarek, zato tudi sam oziroma poslanska skupina ocenjuje, da je prava pot, ki jo na ta način zasleduje. Ravno tako je v svojem programu namenil velik poudarek iskanju rešitev za racionalizacijo tega zavoda in s tem tudi prihranke, ki bodo potem omogočali še višji nivo zdravstvenih storitev. Temu namenja veliko tako svojega znanja kot vsa prizadevanj, da bo posodabljal v smislu informatizacije tega sistema, kar bo zagotovo olajšalo delo tako vseh zdravstvenih domov, bolnišnic oziroma vseh tistih, ki imajo kakršnokoli poslovno sodelovanje z Zavodom za zdravstveno zavarovanje. Lahko rečemo, da nam je gospod Fakin na številna vprašanja posredoval dobre odgovore. Na vsako vprašanje smo dobili odgovor, brez kakršnihkoli nejasnosti, vendar kljub temu v sami poslanski skupini nismo želeli na podlagi tega sklepati neko enotno stališče, pač pa smo se odločili, da bo pri glasovanju o soglasju k njegovemu imenovanju odločal vsak poslanec po svoji vesti. Sam sem prepričan, da bo dobil zadostno podporo, saj očitnega nasprotovanja proti njemu praktično ni bilo. Sam osebno mu bom seveda tudi dal podporo, kajti s svojim programom me je prepričal. Hvala lepa."
9,ParlaMint-SI_2021-07-15-SDZ8-Redna-24.u164,SDS,0.54248046875,2021-07-15,0.00473215663805604,"Hvala. Vesela sem, da imamo pred seboj zakon o investicijah v slovensko zdravstvo. Pozdravljam sistemski pristop, to je seveda najprej zakon, potem pa temu sledijo tudi proračunski dokumenti, načrti in javni razpisi ter izvedba. Vsak drugačen pristop ne bi bil pravi, saj pravzaprav ne bi imeli načrta, kako bi porabili sredstva. Sredstev je veliko, skoraj 2 milijardi evrov, kar pomeni, da se bo dalo zelo veliko narediti na gradbenem delu in opremi, in sicer širom Slovenije. Kot Ljubljančanka sem pa še posebej zadovoljna, da sta pod prvo številko, torej pod številko ena, navedena univerzitetna klinična centra Ljubljana in Maribor. Univerzitetni klinični center Ljubljana, kdor je že bil notri, ve, da je strahotno zastarel, da dvigala ne delujejo, da je prezračevanje nikakršno in da so ljudje natlačeni v premajhnih sobah, kjer se težko zapirajo okna, kjer se rolete sploh ne morejo spustiti. Ampak to ni najdražji del, najdražji del je seveda oprema. Ljubljanski klinični center je vrhunska ustanova, ki se mora ukvarjati z zelo zelo zapletenimi zdravstvenimi problemi, medtem ko bi lahko nekoliko manj komplicirane zadeve prevzela mestna bolnišnica. Ljubljana potrebuje tudi mestno bolnišnico, zato me veseli, da so pod številko dve navedeni splošne bolnišnice, negovalne bolnišnice in negovalni domovi. Ljubljana potrebuje seveda tudi negovalno bolnišnico in negovalni dom. Stara stavba Univerzitetnega kliničnega centra, ki sem jo omenila, pa ima še eno drugo težavo. Mislim, da nikjer na svetu ne poteka čez zdravniški kampus, medicinski kampus prometna cesta. Zaloška teče dejansko skozi stavbe kliničnega centra in to je povsem nesprejemljivo. Ta promet je treba speljati okoli in narediti del, ki ga zavzema klinični center, enovit in miren in primeren tako za delo kot za nego bolnikov. Kje dobiti denar? Mislim, da se nikoli nismo spraševali, kjer dobiti denar, ko je bil primer avtocestni križ ali pa drugi tir, ampak seveda je treba narediti načrt. Ta načrt je sedaj v tem zakonu, temu zakonu bo absolutno sledil tudi popravek oziroma priprava proračuna. Proračun pa je lahko slovenski, integralni, lahko so pa tudi evropska sredstva in oboje bo kombinirano v tem delu. Zelo pomembno pa se mi zdi, da bo vlada, ki bo to izvajala, tudi dobra vlada. Prepričana sem, da so bile investicije, ki so bile vodene v času, ko je vodil vlado Janez Janša in ko je bila Slovenska demokratska stranka v vladi – to pa je bilo od 2004 do 2008, štiri leta, od 2012 do 2013, eno leto, in zdaj dobro leto in še nekaj, skupaj šest let in še malo – dobro vodene. Vsi se spomnimo, koliko šol je bilo narejenih in obnovljenih v mandatu 2004–2008, koliko vrtcev in osnovnih šol je bilo sofinanciranih. Pomembna je seveda tudi izvedba. Če delate plašč na nekem bloku, ga lahko dobite za 180 ali pa za 130 tisoč, odvisno, kakšen razpis pripravite. Dobra vlada pripravi razpis, po katerem bo dobila kvalitetno in cenovno optimalno rešitev. Mislim, da je to vlado tukaj resnično treba pohvaliti, in želim, da bi ta vlada ne samo pripravila sredstva in načrte za to, čas za to ima, ampak da bi tudi v naslednjem mandatu vodila te investicije, da bodo dobro in lepo speljane. Seveda red in pošteno in učinkovito upravljanje davkoplačevalskega denarja komu nista povšeči, ker ne bodo padale kakšne provizije zraven ali pa to, kar je omenila kolegica pred mano, poniknila sredstva na kakšen tajni račun. Ob vladi, ki je danes tukaj, je garancija ne samo, da bodo sredstva tukaj, ampak tudi, da bodo sredstva pošteno in učinkovito porabljena. Vse čestitke torej za ta zakon. Vse Slovence nas lahko veseli, mene kot Ljubljančanko pa še posebej, ker je tukaj dejansko zelo veliko tega, kar je potrebno narediti. Hvala."
9,ParlaMint-SI_2021-12-17-SDZ8-Redna-28.u213,SDS,0.5244140625,2021-12-17,0.9869164824485779,"Hvala. Ta vlada dela ne dobro, ampak odlično. Rast bruto družbenega proizvoda je 7-odstotna, najnižja brezposelnost v zgodovini Slovenije, za znanost največ sredstev kadarkoli v zgodovini Slovenije, prav tako tudi za izobraževanje po vseh stopnjah. Za zdravstvo je namenjenih, je sprejet zakon za 2 milijardne investicije v zdravstvo, tako za bolnišnice kot zdravstvene domove. Gradijo se domovi za starejše, posodablja se Slovenska vojska, dobili smo Zakon o dolgotrajni oskrbi, ki smo ga čakali 20 let. Torej ta vlada dela odlično. Tudi minister Vizjak se lahko pohvali tako s prenovljeno gradbeno zakonodajo, ki poenostavlja postopke za ljudi. Pohvali se lahko z ureditvijo vodotokov in s stanovanjsko gradnjo. Stanovanja so zelo pomembna, še zlasti za mlade družine. Ampak tisto, kar je pa za nas Ljubljančanke in Ljubljančane najbolj pomembno od vsega, kar je minister Vizjak storil, pa je to, da je ustavil gradnjo kanala C0. Kaj je kanal C0? To je kanalizacija, ki pelje od občin Vodice in Medvode do ljubljanske čistilne naprave. Boste rekli, nič narobe. Pa je, precej je narobe s tem. Najprej. Po načelu, da se odplake čistijo najbližje mestu, kjer se to dogaja, bi morali ti dve občini imeti vsaka svojo čistilno napravo. Ampak ne, kanalizacija se pelje na ljubljansko čistilno napravo. Ljubljančani tega popolnoma nič ne potrebujemo. Ampak kar je še najhuje, ta kanal poteka čez jezero pitne, čiste pitne vode. Ob Savi leži levo in desno jezero čiste pitne vode, veliko kot Bohinjsko jezero. Zagotavlja 90 odstotkov čiste pitne vode za Ljubljano za vsa gospodinjstva, za 300 tisoč prebivalcev in prebivalk. Samo pomislite, kaj bi se zgodilo, če ta kanal prične puščati bodisi zaradi potresa bodisi zaradi kakšnega napada s silo. Naj spomnim, da se je v Sloveniji že zgodil primer smrti še ne enoletnega otroka zaradi pitne vode, okužene s fekalijami. To je bilo v Loški dolini leta 2011. In primer smrti drugega, 4 do 6 let starega otroka zaradi fekalij v pitni vodi, vodovod Cerkno. Ni odveč pripomniti, da so v Vodarni Kleče morali za več kot 20 let zapreti 12. črpalno vrtino zaradi izlitja samo ene banje iz galvanizacije v Šentvidu. V svetniški skupini v ljubljanskem mestnem svetu smo se vedno zavzemali za to, da bi se ta gradnja ustavila. Namreč pravica do pitne vode je ustavna kategorija, prav tako pa tudi do zasebne lastnine. Oboje se je kršilo. Oblast Mestne občine Ljubljana in investitor gradnje kanala C0 sta je na zakonodajo požvižgala, pristojna ministrstva in preiskovalni organi so se sprenevedali in zadnji branik naše pitne vode so bili ubogi aktivni posamezniki in lastniki zemljišč, ki se jih je sporna trasa kanala C0 dotikala. Ti so gradbince na Ježici v mesecu aprilu 2019 pričakali s traktorji in drugo kmetijsko mehanizacijo in jim tako preprečili začetek del, saj MOL ni imela sklenjenih ustreznih pogodb z njimi. To je bilo novembra 2019. Dne 25. 11. 2019 je ta državni zbor sprejel soglasno priporočilo v zvezi z zaščito pitne vode na območju ljubljanskega vodonosnika. V prvi točki je priporočil Vladi Republike Slovenije, da v okviru svojih pristojnosti takoj zagotovi spoštovanje ustavne in neodtujljive pravice do zasebne lastnine ter zaščito vseh virov pitne vode kot ustavno varovano kategorijo s pripravo ustreznih zakonskih podlag in podzakonskih predpisov za izvrševanje 70.a člena Ustave Republike Slovenije. Državni zbor je potem v drugi točki priporočil Ministrstvu za okolje in prostor, da v okviru svojih pristojnosti in na podlagi pravnih sredstev, ki jih dopušča veljavna zakonodaja, nemudoma sprejme vse ukrepe, s katerimi bo do pridobitve vse zahtevane dokumentacije v projektu in presoje vplivov na okolje zadržal oziroma ustavil gradnjo kanalizacijskega kanala C0 na spornem kraku od Broda do Ježice. In Državni zbor je priporočil Ministrstvu za okolje in prostor, da v primeru ugotovljenih morebitnih nepravilnosti, ki bi izhajale iz rezultatov revizije postopka in drugih nadzorstvenih postopkov, sproži ustrezne postopke ugotavljanja kazenske, disciplinske in civilne odgovornosti. Priporočil je v zadnji točki Ministrstvu za okolje in prostor, da preveri pravilnost postopkov umeščanja trase cevovoda v prostor. Podpisan je mag. Dejan Židan, takratni predsednik Državnega zbora. 25. 11. 2019 je bilo to sprejeto. No, potem se nekaj časa ni nič dogajalo, potem pa je nastopila nova vlada, marca 2020, in minister Vizjak je sprožil ustrezne postopke. Danes se sprašujete, zakaj so pa bile neke reorganizacije. Tudi jaz se sprašujem, zakaj so bile samo reorganizacije. Glede na to, kaj je potem Arso ugotovil, da gre za dejansko popolnoma neskladno gradnjo, torej gradnjo, ki ni imela kaj tam početi, je vprašanje, a so bile res reorganizacije dovolj. Kaj se je dogajalo? Gradnja je potekala tako, da se je razdelila na posamezne parcele in za te parcele ni bilo potrebno okoljevarstveno soglasje. To je zaobhajanje zakona. Šele minister Vizjak je povzročil to, da Mestna občina Ljubljana mora pridobiti sedaj okoljevarstveno soglasje za celotno traso. To je bilo čisto izigravanje zakona. Ampak nikomur nič. Pred našimi očmi se je to dogajalo leta in leta in prav nič se ni zgodilo. Do trenutka, ko je prav na pobudo Slovenske demokratske stranke nastalo priporočilo Državnega zbora in ko je prav minister Slovenske demokratske stranke to gradnjo vendarle ustavil. Dvojni vatli so. Po eni strani nekdo lahko prodaja kubične metre kurilnice v Stožicah, pa se mu nič ne zgodi, nekdo lahko, neka banka lahko pere denar, pa se ji nič ne zgodi, tisti, ki zavrže ovadbo zoper tako pranje denarja, pa za nagrado potuje v Bruselj kot delegirani tožilec. To pa je slabo. Snemanje zasebnih pogovorov je kaznivo. To, kar smo danes poslušali, to pomeni, da lahko kadarkoli, kjerkoli pričakujemo, da bo nekdo vzel iz tega telefona prisluhe ali pa bo bral naše esemese – čez 14 let pa prav pride, pa bo izsiljeval. Nekdo, ki je šel na vrt, se zbodel v vrtnico in zraven zabentil, bo posnet in bo potem čez 14 let križan zaradi tega. Veste, to, da misliš, da si varen, da lahko hodiš okoli in da se tudi pogovarjaš povsem neuradne stvari s prijatelji, znanci, bo postalo kar naenkrat luksuz. Ne bomo več mogli tega početi. Ker s tem, da se danes govori na tak način, da se interpelira zaradi tega, to je seveda pot do tega, kar so počeli SS, KGB, kar je počel Stasi, kar je počela Udba. To je ta način. Medtem ko se prisluhi, kjer se ujame zraven prisluhov o podkupovanju še kakšen soočen prisluh o farmacevtki, taki prisluhi torej zastarajo, pa so prisluhi o tem, ko se je nekdo pogovarjal z nekom v zasebnem pogovoru, pa kar naenkrat predlog neke interpelacije. Poleg tega pa še zlepljeno iz različnih situacij, iz različnih prostorov in iz različnih časov. Sramota! In kot bi rekla moja kolegica Anja Bah Žibert, »sramota, sramota, sramota«. In o tem se danes pogovarjamo, namesto da bi se pogovarjali, zakaj sodišče še ni nič ukrepalo oziroma tožilstvo še ni nič ukrepalo zoper pralce iranskega denarja. Milijardo 800, ki je šlo na račune Jaka Racmana in ostalih trapastih naslovov, za katerimi so se skrivali teroristi in trgovci z orožjem. To pa ni pomembno. Pomembno je, da je nekdo rekel, da je nekaj glupega. [[nemir v dvorani]] Očita se, da človek kupi Petrolove delnice. To pa pri tem vse inštitucije rečejo, da ni nič narobe. To se očita, ne pa iranskega pranja denarja. To je popolna sprevrženost. Tajkuni, točno vemo, kdaj so nastali ‒ po Markovičevi zakonodaji, v času Drnovškovih vlad. In zdaj kar naenkrat dr. Vatovec govori, da je to nastalo v času Janševe vlade. To je sprevrženost komunizma. [[nemir v dvorani]] Laž je nesmrtna duša komunizma. Laž. Umazana laž. In s tem se prehranjujete. Jaz seveda ne bom podprla interpelacije zoper ministra, ki je rešil Ljubljano pred nesluteno ekološko katastrofo. On je tisti, ki je za pitno vodo v tej Sloveniji naredil največ, zato ga danes interpeliramo. Zato! Med drugim pa gledamo stran, kako nekateri ne plačajo davkov, so kar naenkrat oproščeni vseh davkov, vseh dolgov, vse; tretji nakazujejo denar terorističnim prekupčevalcem, ampak to je vse v redu. Minister Vizjak je zaradi tega, ker je rešil ljubljansko vodo, ker je rešil nam preživetje, eden najboljših ministrov v zgodovini Sloveniji, pa tudi če je še 100-krat rekel, da je nekdo ali nekaj naredil glupega. Hvala. [[aplavz]]"
9,ParlaMint-SI_2004-04-08-SDZ3-Izredna-42.u332,SDS,-0.98779296875,2004-04-08,0.09965881705284119,"No, jaz sem bil verjetno napačno razumljen, spoštovani gospod Zlobec, zato bi rad ponovil. Namreč, zdi se mi vendar krivično, če nekdo, ki ni odločal, oziroma so mu drugi naložili samoprispevek v višini dveh procentov, je že izčrpal kvoto davčne olajšave. In če taisti plača tudi obvezno oziroma dodatno zdravstveno zavarovanje, ki je na nek način obvezno, kot vemo, mora od teh sredstev, ki jih je plačal za zdravstvo, plačati še davek. In če je obenem se mu porušila streha nad glavo, pa živi v kontejnerju in vendar sfinancira, da si popravi svojo lastno hišo oziroma nekako reši svoj lastni stanovanjski problem, od tistega, kare plačal, plača še dohodnino. In če ima še otroke in jim plača šolo v naravi, zvezke plačuje, mora plačati še davke od tega, kar je plačal otrokom. Mislim, da je to po mojih občutkih krivično. Če gospod Zlobec meni, da je to prav, potem je pač to njegovo mnenje. Hvala lepa."
9,ParlaMint-SI_2019-11-20-SDZ8-Redna-13.u86,SDS,-0.9990234375,2019-11-20,0.9935504794120789,"Na kratko se bom ustavila pri zdravstvu in investicijah oziroma pri tem, kar so sicer že tudi moji kolegi povedali. 2 milijardi več v proračunu, pa le 80 milijonov na investicijah. Kot je rekel moj kolega, sramotno je, da je toliko amandmajev na področju infrastrukture, cest in da na strani koalicije – posebej pa še tisti, ki se jih ti amandmaji dotikajo, torej tisti poslanci, ki tam živijo – glasujejo proti in da se centralizirajo zadeve na tem področju, da se gradi infrastruktura le v Ljubljani in da se ne gradi, v infrastrukturo ne daje denarja za podeželje, da tam ceste dobesedno razpadajo. V naši vasi, v naši krajevni skupnosti, v naši občini se vozimo po državni cesti po makadamu. Že 10 let nas te leve vlade, bom rekla – zdaj bom uporabila grd izraz, se opravičujem, predsedujoči – nategujejo iz leta v leto, ne boste verjeli, za milijon in pol evrov. Milijon in pol evrov ne najdejo za eno etapo navadne ceste, ki je državna, ki je obvozna, ki je smrtno nevarna, kjer se dogajajo nesreče. 10 let za milijon in pol nategujejo, medtem ko ni problema Jankoviću v prejšnji vladi dati 300 milijonov za to, da zdaj, ne vem kaj, gradijo kanalizacijo čez vodovod, gradijo nove zapore in tako naprej, če omenim samo te stvari. In me žalosti, da so ti amandmaji, ki jih predlagamo poslanci, ki pridejo od ljudi za konkretne potrebe, zavrnjeni, češ, mi smo odločili tako in tako in kaj imate ostali za govoriti. Kar se pa tiče zdravstva. Glejte, vedno več denarja v zdravstveno blagajno, obljublja se vedno več – kaj za boga imajo državljani od teh milijonov, ki so namenjeni za zdravstvo, več? Kaj? Nič! Nič, samo daljšanje čakalnih dob. Zdaj se posmehujete. Prejšnja vlada je – nismo več šteli, koliko milijonov je bilo, ampak mislim, da je bilo – že dala okoli 100 milijonov za skrajševanje čakalnih dob. Interventni zakon, 136 milijonov za poplačilo dobaviteljem, pa pilotni projekti, takšni in drugačni. Nič! Ta vlada danes govori 10 milijonov ponovno za čakalne dobe. In veste, kaj je za njih največja kvaliteta v zdravstvu, ko bodo skrajševali čakalne dobe? Poslušajte si včerajšnji govor sekretarja. Prvi ukrep je »kvalitetno spremljanje čakalnih vrst«. Človek dol pade! Za 10 milijonov kvalitetno spremljanje čakalnih vrst. Denarja smo v zdravstvo že toliko zmetali, da bi jaz vzela iz zdravstva, vzela pa dala kam drugam, ker haska od tega denarja v zdravstvu ni. Ni že, bom spet rekla, 10 let. Pa kar, pa kar, pa kar [[…]] Dolgotrajna oskrba. 20. aprila 2020 – ponovno napovedujem – bo seja Odbora za zdravstvo, izredna seja, za 20. april je obljubljen zakon o dolgotrajni oskrbi. Kje v proračunu je denar, namenjen za dolgotrajno oskrbo? Ga ni! Ga ni. Pa tudi tega zakona ne bo, ker prvo kot prvo nimate denarja, drugo kot drugo pa ne bo zakona o zdravstvenem varstvu in zdravstvenem zavarovanju, ki je pogoj, da boste sploh lahko to delali. In vi danes govorite – toliko, da ni včeraj sekretar rekel – o zdravstveni reformi, denarja dajete ogromno, zgodi se pa nič ne. Preberite si zdravstveni bilten iz zadnjega tedna, preberite si poročila bolnišnic: odhodi medicinskih sester, pomanjkanje kadra na intenzivi, internih klinikah. Vi pa tu govorite »kvalitetno spremljanje čakalnih vrst« in ne vem koliko milijonov za specializacije, ki jih ni. Razpisujejo, dvakrat ali trikrat ponovijo razpis, ker jih ni! Kam bo šel ta denar? 136 milijonov poplačilo v prejšnji vladi – ni haska. Kot pravim, zdaj ponovno dvig pri zdravstvu, nič od nič, minister dela samo piarovsko, ta vlada dela na zdravstvu samo piarovsko. Prejšnja vlada je prinesla zakone pa vse razsula, ta dela pa samo piarovsko, »imamo zakon«, »ga bomo naredili naslednji mesec«, »imamo že vse pripravljeno, usklajeno s koalicijo«. Vprašaš koalicijo, »pojma nimamo«. Dolgotrajna oskrba je baje že napisana, »pojma nimamo.« Torej, ta denar, ki se v zdravstvu namenja – žalostno. Naslednja stvar je, kako boste vi na področju investicij v osnovno šolstvo uredili zadeve. 4 milijone! 4 milijone ima minister za osnovno šolstvo – to niti za en vrtec ni. En vrtec! In koalicija zdaj govori: »Mi vlagamo v kadre, v otroke, v šolstvo.« 4 milijone! V sociali je 74 milijonov namenjenih za raziskave, pilotne projekte, za katere še zdaj ne vemo, kaj sploh bo rezultat teh pilotnih projektov, ali sploh kaj je. 4 milijone v to. Na postavki gradnja domov oziroma v tem delu je 5 milijonov. In predsednik Vlade se zadnjič v odgovoru na poslansko vprašanje pohvali: »Mi delamo na sociali, mi delamo na domovih za starejše, 5 milijonov imamo.« Veste, koliko je to? Niti ena streha doma za starejše ne. Ena streha ne! Nehajte govoriti o tem, da vlagate v to infrastrukturo in da vlagate v ta področja. Vlagate v raziskave, analize. Ministrstvo za zdravstvo je včeraj povedalo, da so spet vključili WHO, da jim bo naredil analizo. Ja pa katero že spet? Petnajsto? Da vam bodo povedali, da imamo zanič zdravstveni sistem. Ne, v raziskave bomo dali, za pilotne projekte na sociali 74 milijonov. V to dajete. V to, da se zemlja ali Slovenija dvakrat hitreje segreva. O tem se je raziskava naredila. Ali boste zato, ker se dvakrat hitreje segreva, morali narediti še raziskavo o tem, kako ohlajati, da se bo dvakrat manj segrevala od ostalega svet? Takšne stvari razlagate. Ne farbati ljudi, no. Potem pa še kolegica, jaz verjamem, da se je zmotila, o milijardah govori, o 10-milijardnem proračunu govori, da je za kulturo 200 milijard, pa še malo bi ona zraven dala. Ja, pozna ura je bila, samo tako noro pa spet ne moreš notri dati [[…]]In potem ljudje sprašujejo, ali res damo toliko milijard in kam pa potem gre denar. Ja, seveda, s takšnimi. Pa to, da imamo brezplačno šolstvo. Dajte mi povedati z Ministrstva za finance, ali drži to, da imamo v Sloveniji brezplačno šolstvo. Starši eni poslanki niso dali niti evra za to, da se je šolala, niti evra niso plačali za njeno šolanje? To sporočate ljudem – da je šolstvo brezplačno. Vsi plačujejo davke, prispevke za zdravstvo, socialo, za šolo, na koncu pa jim še kratite pravice, niso enako obravnavani, to je odločilo Ustavno sodišče. Tudi tisti starši, ki imajo otroke v zasebnih šolah, plačujejo davke za 300 tisoč evrov letno. Imajo svobodno izbiranje šolanja, ja, res je, ampak nimajo pa plačano, tako kot piše v ustavi – da so javno veljavni programi plačani iz državnega proračuna – in ti plačujejo davke. In vsi, ki gredo zdravniku pa jim rečejo leto dni do operacije kolka, hrbtenice, plačajo prispevke, dragi moji. Zvišujete jih v zdravstvu, na koncu pa mora plačati zasebno, če hoče normalno živeti še nekaj let. Moje stališče do tega proračuna je, da v zdravstvu mečete stran denar, ker iz tega ne bo nič, ker razlagate, da nimate denarja za dolgotrajno oskrbo, nimate denarja za investicije v srednje šole. V občini Šentjur je srednja šola stara 100 let, Ipavec jo je ustanovil, še danes ni telovadnice pri tej šoli. Ni, ker ne najdete tega denarja, niti 300 tisoč za začetek. Ker ne morejo priti do telovadnice, ker ni denarja, pravijo ministrstva že od leta 2008, hočejo pa zdaj postaviti balon, takšen kot je za tenis, za 300 tisoč evrov. Ni denarja, ni denarja za to. Ampak ti otroci, srednješolci, hodijo po glavni državni cesti, prometni cesti Šentjur–Rogaška, v 2 kilometra oddaljeno telovadnico. Ni denarja. Zato tega proračuna jaz enostavno ne morem podpreti. Še enkrat bom povedala, stran mečete denar na zdravstvu, ker iz te reforme, o kateri vi in državni sekretar razlagate, ne bo nič, na sociali, domovi za starejše, dolgotrajna oskrba – nič od nič, same obljube. Veliko raziskav, nobenih zaključkov, investicije, nič v smislu srednješolskega izobraževanja, telovadnic, športne infrastrukture, lahko bi še naštevala, da ne govorim o tem, kako na periferiji obravnavate ljudi, predvsem v cestni infrastrukturi. Žal se v Sloveniji še vedno ukvarjamo s tem, namesto da bi se drugače ukvarjali s kvaliteto življenja. Še vedno ljudje zadeve ocenjujejo po metrih asfalta in v naši občini tega očitno še nekaj let ne bodo videli. Napoveduje se sprejetje amandmaja pri ZIPRS, torej znižanje povprečnin, pa zdaj ni ta tema, ampak tudi s tega stališča tega ne morem podpreti. Moj glas gre proti proračunu."
9,ParlaMint-SI_2003-06-19-SDZ3-Redna-27.u143,SDS,-1.0,2003-06-19,0.9892599582672119,"Tudi sam bom podprl ta amandma kolega Baroviča. Zaradi tega, ker umešča ta proračunska sredstva v bolnišnico v deprivilegirani regiji. Vemo, da se je v Zasavju zgodila socialna bomba in da tam recimo gospodarstvo ni v stanju pomagati tej regionalni bolnišnici, celo več. Jaz pričakujem, da zaradi neznosnega socialnega stanja, vemo da smo bili priča pred nedavnim protestu žensk, ki so opozorile na neznosne razmere, na zapiranje delovnih mest, da se bo število bolezni in zdravstveno stanje prebivalstva znatno poslabšalo zaradi socialnih in psihičnih stresov, ki so posledica tega, da se finančna sredstva, ki se sicer namenjajo za odpiranje novih delovnih mest, produktivno ne uporabljajo. In kolikor sem videl, je bil kolega Barovič eden od redkih predstavnikov oblasti, nekih oblasti kot občinski župan, ki je prišel pozdravit in izrazit solidarnost s protestirajočimi ženskami. Mislim, da je potrebno tudi na simbolni ravni se tukaj zavedati, da smo pripravljeni tudi iz simbolnih razlogov kakšen drobiž odmakniti v kraj, ki je sicer na nek način pozabljen. Hvala lepa."
9,ParlaMint-SI_2009-03-04-SDZ5-Redna-03.u14,SD,0.58740234375,2009-03-04,0.22323408722877502,"Hvala lepa. Socialni demokrati podpiramo odlok o preoblikovanju Univerze v Ljubljani, saj podpiramo razvoj Visoke šole za zdravstvo v Zdravstveno fakulteto. Razumemo, da je področje zdravje in zdravstvenih poklicev, brez zdravniškega, avtonomno zdravstveno in strokovno področje, ki nujno potrebuje nadgradnjo v smislu izobraževanja. Razvoj posameznih strokovnih področij je tako silovit, da posamezni poklici prehajajo iz pomoči v sodelovanje in samostojne stroke, usposobljene za delo v skupini. Gre torej za kompleksno področje skrbi za človeka v širšem smislu, kjer je nujen interdisciplinaren pristop, več znanstvenih disciplin in vključuje skrb za bolne in zdrave ljudi v smislu skrbi za zdravje, preprečevanje bolezni, sodelovanje v procesu zdravljenja in pomoč k doseganju višje kakovosti življenja v primeru kronične bolezni ali invalidnosti. Socialnim demokratom je ta dimenzija, človeška dimenzija, še posebej blizu, kot so nam blizu pojmi vzajemne skrbi posameznika do drugih v družbi, pojem javnega in kakovostnega, vsem dostopnega in ljudem prijaznega javnega zdravstva. Iz koalicijskega sporazuma je jasno, da bomo v tem mandatu veliko pozornosti namenili prav ureditvi tega področja, ki je v zadnjih letih nazadoval na račun dražjih zasebnih zdravstvenih storitev, kjer pa se žal pogosto več vlaga v blišč, kot pa v kakovost. Solidarnost, glavna vez sodobne družbe, je zelo pomembno vodilo tudi v zdravstvu, kot je pomembno vodilo tudi v skrbi za kakovostno in napredno visoko šolstvo. Solidarnost kot dejstvo, da slovenska družba vlaga v univerzitetni sistem in solidarno omogoča dostopnost visokega šolstva tudi najšibkejšim slojem, a solidarnost tudi kot pričakovanje, da se bo vložen trud v slovensko zdravje in v slovensko znanje vrnil kot dobrina, s katero bomo konkurirali na globalnem nivoju, predvsem pa omogočali razvoj blaginje za vse pore in za vse sloje kompleksne, dinamične in, upam, odprte slovenske družbe. Socialni demokrati z velik veseljem pozdravljamo odločitev te vlade, da poviša sredstva za Ministrstvo za visoko šolstvo, znanost in razvoj in tudi preoblikovanje ter rojstvo nove fakultete vidimo kot enega od načinov, s katerim se bo oživljeno zaupanje v slovensko znanje konkretiziralo. Pričakujemo, da bodo ta sredstva naši visokošolski in raziskovalni sferi vrnila tisti zagon, ki ga je zaradi pristopa politike, ki je bil v preteklih letih pogosto neresen in brez pravega interesa, delno izgubila. Verjamemo in želimo vlagati v znanje - slovenska vstopnica na vrh sveta. Hvala."
9,ParlaMint-SI_2021-07-15-SDZ8-Redna-24.u148,SD,0.431640625,2021-07-15,0.015338025987148285,"Hvala lepa, podpredsednik, za besedo. Spoštovani državni sekretar, kolegice in kolegi! Ko danes poslušam to razpravo in poslušam predstavnika Vlade, državnega sekretarja, moram reči, da sem zadovoljna z vašimi odgovori in tudi z vašim sodelovanjem v razpravi. Mislim, da se vam vidi, da ste operativec, da zadeve poznate s področja zdravstva. To me navdušuje z nekim optimizmom. Upam, da se ta optimizem ne bo čez nekaj mesecev kako drugače izkristaliziral oziroma spremenil v kaj drugega. Želim vam, da vse te besede, ki ste jih danes tudi povedali, potem tudi dejansko realizirate. Vem pa, da imate izjemno izjemno malo časa. In er danes govorimo o Predlogu zakona o zagotavljanju finančnih sredstev za investicije v slovensko zdravstvo v letih 2021–2031, moram reči, da v samem zakonu vidim na eni strani nekatere prednosti, žal pa vidim tudi nekaj slabosti. Ja, absolutno se strinjamo vsi skupaj v tej dvorani, da so investicije v slovensko zdravstvo bile v zaostanku, kar me tudi kot državljanko zelo skrbi, še posebej če naše stanje primerjamo z Evropsko unijo, se Slovenija po številnih kazalnikih izdatkov investicij uvršča žal pod povprečje Evropske unije. Kot članica Odbora za zdravstvo sem imela možnost videti notranjost UKC Ljubljana, prav tako smo si ogledali prostore UKC Maribor, žal sem velikokrat bila tudi pacientka UKC Maribor in stanje je res katastrofalno. Ja, kot je treba investirati v zidove, v opremo; res pa nista samo ti dve bolnišnici v izredno slabem stanju. Moram reči, da se je obrnila na mene kolegica, ki je omenila, kaj se dogaja na področju porodništva in ginekologije, kjer je stanje takšno, da žensko ob tem obisku ginekologa povsem razčloveči, ker oprema je pa tam res res katastrofalna. Skrbi me, da v tem zakonu nekako niso nastavljene prioritete, kaj je nujno potrebno, nek dolgoročni račun. Zanima me, na podlagi kakšnih ocen ste ocenili te vrednosti posameznih projektov, ki jih opredeljujete v 2. členu. Koliko sredstev ste namenili obema univerzitetnima kliničnima centroma? Ali so tukaj od zadaj že pripravljeni projekti? Kakšne so vrednosti, kajti to je bistveno? Zavedati se moramo, da danes lahko govorimo o enih zneskih, žal pa se trenutno material izjemno izjemno draži. In če pomnožimo to krat 30 %, to, kar se danes dogaja na terenu, ne vem, kje bomo s tema dvema milijardama v obdobju desetih let. Zato me zanima, ali imate finančne ocene in prioritete. Kje je treba najprej vstopiti in narediti spremembe? Kaj boste naredili recimo v letu 2021, kaj se bo naredilo v letu 2022? To je zame ključno, kajti če nimaš investicij oziroma tega zakona tako pripravljenega, potem se sprašujem, ali bodo te lepe številke, o katerih danes govorimo, ostale zgolj na papirju. Moram reči, da se zakona pravzaprav veselim, ker res v vsej tej zgodovini se je premalo dajalo; ampak tudi vemo, zakaj. Bile so krize, ni bilo denarja, nazadnje je pa obveljalo tudi fiskalno pravilo in smo morali nekako plavati v teh okvirih, ki smo jih pač na koncu koncev imeli. Danes je bilo sicer govora, da je naš javni zdravstveni sistem vzdržal ob vseh alarmantnih pogojih, ki smo jih imeli v času epidemije. Ja, res je, javni zdravstveni sistem je vzdržal, ker smo imeli dobre zdravnike, dobro medicinsko osebje, dober pomožni kader, ki ni klecnil v vsem tem času ne glede na težave, s katerimi so se soočali. In ja, tudi to drži, prvič v zgodovini, kot je Anja povedala, bi v javno zdravstvo vlagali 2 milijardi evrov, in to za obdobje desetih let. Ja, sredstev še pa nimamo. In ta sredstva bo treba nekje najti. Sicer za prihodnje leto je planirano pol milijona, pričakujem tudi, da bo to tako realizirano. Te številke se res slišijo izjemno izjemno lepo. Žal je sicer tudi državni sekretar omenil, če pa bodo realizirani, je to velik vprašaj. In tukaj se jaz popolnoma z njim strinjam, kajti ne vem, od kod nam bo denar, oziroma srčno upam, da bo zagotovljen ta denar, ne glede na to, kakršna koli vlada bo v prihodnjem času na oblasti. In to je en korak naprej, kajti, tako kot smo rekli, v opremo, ki je res v bolnišnicah v izjemno izjemno slabem stanju, se ni vlagalo. Oprema je amortizirana po nekaterih podatkih 85-odstotno, tudi zgradbe so amortizirane. Minister Poklukar je na novinarski konferenci povedal, citiram: »Načrtujemo modernizacijo in optimizacijo zdravstvenega sistema, posodobitev zastarele infrastrukture, povečanje posteljnih zmogljivosti, zmanjšanje razdrobljenosti podpornih dejavnosti in obvladovanje visokih tekočih stroškov vzdrževanja.« S to izjavo se absolutno lahko strinjam, a v tej izjavi jaz pogrešam – povečanje posteljnih zmogljivosti nam ne bo koristilo, če ne bomo uspeli zagotoviti ustreznega števila zadostnega kadra pa zadostnega števila posegov pa še ustreznega financiranja, da bomo zagotovili varno in kakovostno zdravstveno oskrbo. Zakaj navajam financiranje? Ko smo bili na obisku v UKC Maribor, nam je bilo jasno povedano, kaj se dogaja. Oni bi opravili operacije, opravili posege, v mesecu septembru se jim program izteče, imajo 100 %, potem še malce potegnejo do 120 %, več pa enostavno ne gre. Potem je mesec oktober, november, december, so v zraku. Enostavno ni kapacitete. Z veseljem bi delali, ampak denarja ni. Saj ne moreš delati v rdečih številkah v nedogled, kajti zdravstveno osebje, podporno osebje je treba plačati. Stroški nastajajo. Resnično tu pri ministru pogrešam, da ne navaja, da bo treba okrepiti tudi kadrovski potencial. Nadalje je tudi povedal, da »klinična centra predstavljata steber slovenske medicinske stroke in brez ustrezne priprave infrastrukture v naslednjih letih ni mogoče pričakovati implementacije novih postopkov in načinov zdravljenja ter novih zdravil. Infrastruktura na vsakem koraku je iztrošena do te mere, da je težko zagotavljati varno zdravljenje.« Jaz se s tem tudi strinjam, ampak ob vsej dani situaciji je bilo zagotovljeno varno zdravljenje. Z vsemi temi investicijami se res lahko dvigne tudi nivo varnega zdravljenja. Moram pa se dotakniti, da se vse bolj izkazuje, da bo potrebna temeljita prenova mreže javnih zdravstvenih zavodov. Mreža že več kot 30 let ni bila spremenjena oziroma ni bila optimizirana. In tudi to ste že danes povedali, da vas to tudi skrbi in je pričakovati, da se bo na tem področju tudi kaj naredilo. Rekli ste, da bodo bolnišnice delale to, kar regionalno ljudje tudi potrebujejo, in da se bo mreža prilagajala potrebam slovenskega prebivalstva. Jaz se absolutno zavedam, da vse bolnišnice v Sloveniji, ki jih imamo, ne bodo mogle zagotavljati vseh specialističnih storitev in bo potrebna specializacija bolnišnic, če želimo optimizirati njihovo poslovanje, kajti le tako lahko tudi zagotavljamo dovolj kakovostno zdravstveno oskrbo pacientom. V zakonu, ki ga imamo, je 2. člen najbolj finančno ovrednoten v devetih točkah. Navaja tudi v osmi točki, da bomo zagotovili te kadre, o katerih sicer govorimo, da jih je treba dodatno zagotoviti, visokošolske zavode, za enovit magistrski program Medicine, Dentalne medicine in Farmacije ter pripadajoče študijske in raziskovalne dejavnosti. In tudi v današnji razpravi je bilo govora, da je potrebno in si želite, da je slovenski kader v bolnišnicah, v zdravstvenih ustanovah. S tem se absolutno strinjam in podpiram tudi dentalno medicino. Samo danes vemo, kaj je z dentalno medicino. Vsi so v privatnih [[…]], vsi so zasebniki, da se pravilno izrazim; in to me skrbi. Mi bomo sedaj vlagali v to, potem jih pa ne bomo mogli obdržati v našem javnem zdravstvenem sistemu. Tukaj je potreben temeljit razmislek, kako to obdržati. In če samo pogledam Maribor. V bistvu prihajam iz teh koncev. Veliko kadra odhaja v tujino, Avstrija je blizu, odhajajo v Gradec. Finančno ovrednotenje zdravstvenega kadra bo treba nekako spremeniti, v nasprotnem primeru nam nič ne bo pomagalo, če bomo danes vlagali, potem nam bo pa kader nekako odšel. Potem tudi, število razpisanih specializacij se je sicer že povečalo pred leti, a mesta ostajajo prazna. Mislim, da se tega zavedate, in tu bo treba izboljšati tako pogoje dela, seveda pogoje dela ob ustrezni, primerni infrastrukturi in opremi; žal bomo pa morali postopiti tudi v pravilno plačno politiko tako za zdravstveni kader kot tudi za pomožni kader. Jaz vedno rada omenim ta podporni kader, pomožni kader. Brez tega kadra ne gre, ne gre, ker en zdravnik brez medicinske sestre ne more ter tudi medicinska sestra in zdravnik ne moreta delati, če nimata urejenega delovnega prostora. Kdo uredi delovni prostor? Čistilka. Vsaj v javnem zdravstvenem sistemu je tako. Pri zasebnikih, pa vam bom povedala, je malce drugače. Pri zasebnikih celo medicinske sestre čistijo vse ostalo, kar spada zraven, plus sanitarije. Tam si dejansko zasebnik ne zagotavlja, veliko je takšnih, so seveda tudi izjeme, da ne bom delala komu krivice. Na tem področju bo treba narediti marsikaj. Vlaganje zgolj in samo v zidove ne bo prinašalo tega učinka, ki ga pač želimo. Absolutno bomo morali vlagati v zidove, v opremo, v kadre in tudi odlično oziroma boljšo organiziranost samega dela. Pa smo spet pri tistem Zakonu o zavodih, ki ga še kar ne moremo spremeniti. Mislim, da bo treba tukaj stopiti korak naprej in tudi to narediti, da bo pravilno, kot si pač vsi skupaj predstavljamo. Zaenkrat bom pa na tem mestu zaključila. Hvala lepa."
9,ParlaMint-SI_2021-07-15-SDZ8-Redna-24.u120,SD,0.417236328125,2021-07-15,0.003915499430149794,"Hvala, gospod podpredsednik. Spoštovane prisotne poslanke, spoštovani prisotni poslanci, spoštovana predstavnika Vlade Republike Slovenije, ostali prisotni, še enkrat lep pozdrav! Moram reči, da ko sem slišal prvo napoved Vlade – odločili smo se, da je sedaj pa čas, da bomo dajali v investicije v zdravstvo, v javno zdravstvo, večinoma v javne bolnišnice in vse ostalo, po novem 200 milijonov evrov na leto –, sem rekel, to pa je prava odločitev. S tem se za tri- ali štirikrat poveča to, kar se je delalo v preteklosti; in delalo se je bistveno premalo. Ta splošna odločitev, da končno spoznamo, da je treba v slovenske bolnišnice investirati in razumeti, kako pomembno je javno zdravstvo, je v resnici super. To je prvi korak. Druga stvar, če nameravamo dodatnih 200 milijonov. Res je, kar ste sami povedali, v letu 2021, vsi beremo številke, vidimo tudi, kakšne številke so planirane za leto 2022 in potem naprej, ampak v resnici bo treba teh 200 milijonov zagotoviti, ker če ne bo, bo to lažna obljuba; in tega si naši državljanke in državljani ne zaslužijo. Zagotovi se seveda tako, da povečaš prilive v državni proračun. Saj to je jasno. In bi bili silno verodostojni, če bi bila v ozadju takšna zakonodaja, ne pa zakonodaja, ki prilive zmanjša skoraj za eno milijardo. Torej kaj počnete, da pospešeno zmanjšujete prilive v državno blagajno, vse tri državne blagajne, hkrati pa dajete obljube o novih 200 milijonih?! Saj veste, na koncu je proračun samo matematika. In na koncu, ko bodo minister za zdravje pa vsi ostali sedeli leta 2023 v neki sobi in bodo rekli, proračunski okvir je takšen pa še neko fiskalno pravilo velja; ja, potem bo pa problem. Ampak želim, da mi odgovorite, na kakšen način ste si zamislili, da boste ta denar desetletno zagotavljali na postavki. Potem naslednje vprašanje. Res je, da so slovenske bolnišnice nekaj investirale iz svoje amortizacije, nekaj iz državnega proračuna, verjetno še tudi iz kakšnega drugega vira, generalno so investirale premalo. To je dejstvo, kakor je pa tudi dejstvo, če se odločiš za dvemilijardno investicijo, moraš imeti pa vsaj neko vizijo, da se verjetno skupina pametnih glav usede za mizo, preskenira, kje smo, in reče – čez deset let želimo biti pa tam. Torej mora biti neki papir, da reče, čez deset let želimo biti tam, in bilo bi silno dobro, da bi bil ta papir priloga k temu zakonu. Jaz ga ne najdem, gospod državni sekretar. Težko rečem, da sem računalniški strokovnjak, šel sem iskat po vseh možnih načinih, jaz tega papirja ne najdem. Prosim, da nas seznanite, kje ta papir je, da ste ugotovili, da je treba 2 milijardi točno v konkretne projekte. Potem pa se seveda malo ustrašim, kaj pa če ni bilo na podlagi tega, da skupina pametnih glav ni naredila ene vizije, kje želimo biti čez 11 let; in je bilo samo povpraševanje, kaj pa želite. Če je bilo takšno vprašanje, potem imamo silni problem, ki bo že zaznane neracionalnosti v slovenskem zdravstvu dodatno bistveno povečal, če je bilo poslano vprašanje, kaj želite. Moram vam povedati, da sam sem šel takoj pogledat stvari, ki sem jih spraševal v preteklosti. Jaz sem iz regije Pomurja, jaz sem član Kluba pomurskih poslancev, seveda potem prvo pogledam, kje pa je notri naša pomurska bolnišnica, splošna bolnišnica Rakičan, za katero mislim, nisem pa povsem siguren, da je ena največjih v Sloveniji, ko se deli 500 milijonov za te bolnišnice. Pa glej ga šmenta. Piše – investicija v tisto bolnišnico pa v tisto bolnišnico, novogradnja, dodatek h gradnji in podobno. Kaj pa za Pomurje? Samo adaptacija nekega oddelka. Seveda iz tega sledi, da bom kot član Kluba pomurskih poslancev, verjetno bomo vsi pomurski poslanci na vodstvo bolnišnice poslali vprašanje – Ali ste mogoče spali, ko se je delala zbirka želja? [[oglašanje iz dvorane]] Kaj pa je zdaj to?"
9,ParlaMint-SI_2021-12-27-SDZ8-Izredna-91.u205,SD,-0.97314453125,2021-12-27,0.201954647898674,"Višje plače si zaslužijo vsi ne samo plačna elita. Če se zvišujejo plače za 25 odstotkov, zakaj se ne dvigne plača čistilki v bolnišnici, zakaj se ne dvigne profesorju na fakulteti ali znanstveniku na Institutu Jožef Štefan? V kolikor pa se dviguje samo plačni eliti pa kakor, da smo pozabili. V zadnjih 15 letih se je število zdravnikov v državnih javnih bolnišnicah zvišalo za skoraj 50 odstotkov, število medicinskih sester za 35, povečalo se je tudi število zdravnikov v primarnem zdravstvu sicer samo za 13 odstotkov. Mimogrede s tem amandmajem mi ne pomagamo zdravnikom v primarnem zdravstvu, ki so plačani premalo, ne pomagamo mladim zdravnikom, mladim specialistom, pomagamo samo plačni eliti in ponovno se bomo spraševali kako, da ob dajanju denarja, ki ga ni se čakalne vrste samo večajo. Da še enkrat poudarim v zadnjih 15 letih skoraj plus 50 odstotkov število zdravnikov v državnih bolnišnicah in kaj se je zgodilo s čakalnimi vrstami? Hvala."
9,ParlaMint-SI_2020-05-25-SDZ8-Redna-17.u260,SD,-1.0,2020-05-25,0.9888145923614502,"Hvala lepa za prvi del odgovora. Sicer mi niste povedali, kdaj boste zagotovili ta dodatni denar, kajti absolutno nesporno dejstvo je, da vse slabša ekonomska dejavnost, brezposelnost, odlog plačila prispevkov zahteva, da se za zdravstvo v proračunu zagotovi več sredstev, ker enostavno drugače Zavod za zdravstveno zavarovanje Slovenije tega ne bo zmogel. Res je, kot ste povedali, posledica bo zmanjšanje za okoli 200 milijonov evrov, kar ni zanemarljivo. In na tem mestu sem vam tudi postavila vprašanje, če tega denarja Zavod za zdravstveno zavarovanje ne bo dobil, kaj to pomeni za uporabnike oziroma za bolnike, ki se bodo soočali s tem, ali bo prišlo do teh rezov, o katerih sem govorila – do zmanjšanja števila prevozov, do zmanjšanja oziroma ukinitve v zvezi z okulističnimi pregledi, s hrano v bolnišnicah, da si jo bodo morali uporabniki oziroma bolniki sami plačevati, do tudi tega, da se bo odraslo zobozdravstvo povsem privatiziralo oziroma bo treba plačevati za vse storitve iz svojega žepa. To posledično pomeni, da če bo prišlo do tega, bomo imeli več nezdravih ljudi oziroma več gnilega zobovja. Absolutno, absolutno se bodo z vsem skupaj tudi podaljšale čakalne dobe, treba pa je poudariti, da javni zdravstveni zavodi v času virusa covid-19 niso izvajali vseh storitev. Njihova dejavnost se je izjemno izjemno zmanjšala, povečale so se pa tudi izgube. Zato me zanima: Ali imate namen, kdaj in kako boste pomagali tudi javnim zdravstvenim zavodom, da bodo lahko v prihajajočih mesecih normalno izvajali zdravstvene programe? Hvala lepa zaenkrat."
9,ParlaMint-SI_2021-12-14-SDZ8-Redna-28.u259,SD,-1.0,2021-12-14,0.172514870762825,"Se vračam nazaj. Govorim, zakaj je 20 milijonov, ki jih tukaj izgubljamo, gospod podpredsednik, enostavno denar, ki nam bo manjkal v proračunu. Mene je, gospod podpredsednik, tudi zaradi te aktivnosti izrazito strah, kako bomo naslednje leto zagotavljali iz državnega proračuna vsaj 300, verjetno bomo potrebovali 500 milijonov integralnega denarja, da bomo, kar je naša dolžnost kot države, politike, parlamenta, vlade, katerakoli bo, zagotovili zdravstvene storitve za bolne ljudi. To iz prispevne stopnje zaradi rasti stroškov, zlasti mase plač ne bo šlo. In če ta člen in podobne sprejemamo, še bolj ne bo šlo. In jaz vam sedaj povem, samo na tej postavki nam bo primanjkovalo 300 do 500 milijonov evrov. Zato vam, spoštovane poslanke in poslanci, predlagam, da ta predlog vsi skupaj podpremo. Ne more biti oprostitve plačevanja dohodnine tistih, ki dobivajo najvišje plače. Kakor je bilo že povedano, učinek bo imelo na 4 tisoč in nekaj najbogatejših, tudi s tem, ko se pogovarjamo o tem členu pa zavrnemo zakon, ki ustvarja dodatno 800-milijonsko luknjo v času, ko je državni proračun že razrušen [[…]]"
9,ParlaMint-SI_2021-05-27-SDZ8-Izredna-75.u138,OTHER,0.853515625,2021-05-27,0.9895594716072083,"Hvala za besedo, spoštovani podpredsednik. Znanstveno-raziskovalna dejavnost in njen razvoj predstavljata pomemben vidik družbenega razvoja in imata pomembno vlogo pri družbenem napredku in ustvarjanju blaginje za državljane. Slovenci se lahko pohvalimo z odličnimi raziskovalci, katerih imena so dobro poznana in predstavljajo elito po vsem svetu, pa naj gre za znanstvenike uglednih raziskovalnih inštitutov ali pa za akademike naših univerz. To nenazadnje dokazujemo tudi na področju razvoja zdravila proti bolezni covid-19. Zakon o raziskovalni in razvojni dejavnosti že od leta 2002 narekuje okvir delovanja znanstveno-raziskovalne sfere. Že leta potekajo priprave novega, modernejšega, naprednejšega zakona, ki bi raziskovalcem, znanstvenikom in raziskovalnim institucijam omogočil lažje delo, predvsem pa več finančnega vlaganja na to področje in stabilnejše financiranje. Kot del prejšnje koalicije in Vlade smo spremljali nastanek pričujočega predloga zakona, ki ga je zavrnil že pristojni matični odbor, tako da o njem niti ne bomo glasovali. Naša ključna pripomba, ki pa je naletela na gluha ušesa, se je nanašala na diskriminatorno omejevanje starejših raziskovalcev, ki izpolnijo pogoje za upokojitev, saj bi se jim odreklo plačilo polovice delovnega časa. Prav tako bi zakon omejil oziroma onemogočil vsakomur, ki bi izpolnil upokojitvene pogoje za vodenje raziskovalnega projekta. Na ta zakonska določila je podala pripombo tudi Zakonodajno-pravna služba Državnega zbora, pri čemer je jasno izpostavila ustavno sporni poseg v svobodo dela iz 49. člena Ustave in prepoved diskriminacije na podlagi starosti iz 14. člena Ustave. Je pa ob tem zanimivo mnenje Vlade, ki je prav tako opozorila na tveganje neustavnosti zakona v tem delu, sama pa v tako imenovanem osmem protikoronskem paketu uzakonila prisilno upokojevanje. Pri tem smo v Poslanski skupini Desus opozarjali na ustavno spornost in nekonsistentnost s pokojninskim sistemom, ki je usmerjen k podaljševanju delovne aktivnosti. Enako je menila tudi stranka, ki je predlagateljica tega zakona, zato nas čudi, da se v svojem zakonskem besedilu drznili obdržati takšno očitno sporno določilo. Raziskovalci si zaslužijo stabilno in stimulativno delovno okolje, njihovo znanje in kreativnost sta neprecenljive vrednosti. Ne zaslužijo si slabe zakonske popotnice, ki bi še naprej ovirala oziroma omejevala njihovo inovativnost in delitev znanja in s tem napredek celotne družbe. Strinjamo se, da mora biti posebna skrb namenjena stabilnemu zagotavljanju virov financiranja prav tako pa je nujno, da so vzpostavljeni enakopravni pogoji za znanstvenoraziskovalno delo za prav vse raziskovalce. Hvala."
9,ParlaMint-SI_2012-11-20-SDZ6-Redna-08.u164,OTHER,0.7451171875,2012-11-20,0.2514882981777191,"Hvala za besedo. Spoštovani vsi prisotni! Zdravje je ena temeljnih prvin našega življenja, saj zadovoljuje potrebo po preživetju in kakovostnem življenju. Temeljni izziv sodobnih zdravstvenih sistemov, ki se financirajo iz obveznih dajatev, je maksimizirati zdravstveno korist ob ohranjanju načel solidarnosti, enakosti, pravičnosti ter finančne vzdržnosti. Dejstvo je, da slovenski zdravstveni sistem potrebuje reforme, potrebuje spremembe, saj tudi država doživlja demografske in družbene spremembe. Zato moramo okrepiti vzdržnost zdravstvenih storitev, spodbuditi inovacije v zdravstvu, izboljšati javno zdravje, zaščiti državljane pred zdravstvenimi tveganji. Zaostrene finančne razmere od nas zahtevajo in nam hkrati dajejo priložnost, da organiziranost javne uprave prilagodimo dejanskim potrebam in finančnim zmožnostim. Jasno je, da je naša javna uprava prevelika in pri tem še premalo učinkovita, zato so spremembe nujne na vseh področjih, tudi na področju zdravstva. Praksa je pokazala, da dosedanja organiziranost zdravstvenih zavodov ni prinesla optimalnih učinkov, zato je vlada predlagala novi predlog organizacije. Kaj nam ta prinaša? Gre za statusno preoblikovanje javnih zavodov s področja javnega zdravja, iz 10 samostojnih zavodov bomo dobili 2 nacionalna inštituta. Združujemo torej sorodne vsebine, pri tem pa mrežo po državi, ki dobro deluje, ohranjamo. Posamezna regija tako ne izgublja strokovnjakov, delovnih mest in, kar je najpomembneje, stroka ostaja na terenu, med ljudmi. Uvaja se transparentno ločevanje med javno financirano in tržno ponudbo zdravstvenih storitev. Pomembno je, da v čim večji meri zagotovimo, da ne bo prihajalo do manipulacije z zasebnimi prihodki in javnimi stroški. Povečujemo učinkovitost investicij in nabav; in ne nazadnje, takšna organiziranost bo vplivala na poenotenje laboratorijske dejavnosti, ki bo v bistveno manjši meri podvržena interesom plačnikov posameznih raziskav, s čimer se dviguje stopnja zaupanja državljanov v strokovnost opravljenih analiz, pa tudi v državne institucije kot take. V Državljanski listi predlog reorganizacije podpiramo. Zavedamo se, da je uspešnost reorganizacije odvisna od same izvedbe in ne od zakonskih okvirjev, zato razumemo skrb trenutnih direktorjev teh javnih zavodov in tudi nekaterih drugih strokovnjakov, ki opozarjajo na morebitne negativne učinke take reorganizacije. Vendar, ta strah izhaja zgolj iz slabih izkušenj s sodelovanjem teh zavodov z obstoječim inštitutom. Zato pozivamo ministrstvo in vse pristojne, da se ob tej reorganizaciji pripravi tudi ustrezna sistemizacija, katere cilj mora biti zmanjšanje števila vodstvenih koordinacijskih, administrativnih delovnih mest in okrepitev števila strokovnjakov. Pri tem naj se celovito pregleda ves nabor strokovnega kadra kot tudi vsi ustrezni strokovni profili in ne izključno obstoječi kader na IVZ. Do enotnih usmeritev enotne doktrine lahko pridemo le, če poznamo potrebe prebivalstva in upoštevamo specifike posameznega okolja. Zato so obstoječi strokovnjaki v regijskih zavodih še kako dragoceni. Naj torej vsi vpleteni s svojim vložkom pripomorejo, da s sinergijo dosežemo več za javno zdravje ljudi. Ta sprememba je prvi pomemben korak, ne pa tudi zadosten. Zato je treba tudi na drugih segmentih postoriti še marsikaj. S strani ministrstva oziroma vlade Državljanska lista v prihodnje pričakuje nove ukrepe v smeri odprtja trga obveznih zavarovanj, odprave čakalnih vrst, izboljšav pri javnih naročilih v zdravstvu in na področju finančnih kontrol, posodobitev na področju obračunavanja stroškov v zdravstvu, vzpostavitev standardov in normativov zdravniškega dela in povečati učinkovitost v investicijah v zdravstvu. Naj na koncu samo ponovno spomnim na temeljno poslanstvo stroke javnega zdravja; to je nenehno in vztrajno prizadevanje za zdravje vsakega posameznika in vsega prebivalstva. Prepričani smo, da poslanstvo uspešno živi tudi v praksi."
9,ParlaMint-SI_2019-10-22-SDZ8-Redna-12.u74,OTHER,0.71142578125,2019-10-22,0.9929858446121216,"Spoštovani! Temeljno načelo na področju zdravil je javno zdravje. V Novi Sloveniji si želimo, da bi bilo to vodilo veljavno za vse zakone, dileme in odločanja, še posebej na področju novih, sodobnih zdravil. Slovenija je ena izmed evropskih držav, kjer sta humanitarnost in prostovoljno krvodajalstvo močno vpeta v družbo in sistem ter tako ostaja vrednota kljub turbulentnim časom. To nas dela med vsemi državami drugačne, sočutne in kot narod velike, zato moramo tako zavest ohraniti tudi v prihodnje. Vlada z novelo Zakona o zdravilih, ki ga danes obravnavamo, izvršuje sodbo Evropskega sodišča. Ta je namreč v zadevi Medisanus proti Splošni bolnišnici Murska Sobota presodilo, da prednostna preskrba z zdravili iz plazme in sklicevanje nanjo v postopkih javnega naročanja nista v skladu s predpisi Evropske unije. Zbrana plazma slovenskih krvodajalcev se uporablja v slovenskih bolnišnicah, kar pa ostane, zbere Zavod za transfuzijo in z javnim naročilom izbere podizvajalca zdravil iz plazme. Ta zdravila so last Slovenije, z njimi zalagajo bolnišnice in zagotavljajo kar 60 % potreb v Sloveniji. Novela prinaša še uskladitve z evropskimi direktivami, ki urejajo področje zdravil, in določa natančnejšo opredelitev za biološko zdravilo v postopku za pridobitev dovoljenja za promet z zdravili za uporabo v humani medicini in veterinarstvu ter opredeljuje zaščitene elemente na zunanji ovojnini zdravila. Novela predvideva ureditev izjeme od navedenih pogojev, povezane z interventnim uvozom zdravil iz tretjih držav, kadar je to nujno za zagotavljanje ustrezne preskrbe z zdravili v državi. V zadnjem mesecu dni smo se vsi državljani srečali in pomagali v akciji zagotovitve zdravila iz tretje države za malega Krisa. Prišli smo do spoznanja, da je treba taka zdravila omogočati tudi v Sloveniji. Poslanci Nove Slovenije – krščanskih demokratov bomo novelo Zakona o zdravilih podprli."
9,ParlaMint-SI_2006-12-12-SDZ4-Izredna-25.u108,OTHER,-1.0,2006-12-12,0.07273875921964645,"Najlepša hvala, gospod podpredsednik. Jaz imam repliko na to, kar je tukaj izvajal minister za zdravje. Moram povedati, da me zelo preseneča, kako z lahkoto pristopate k problemu, enostavno ugotovite, da je pač Ministrstvo za obrambo povedalo, da se tega ne bi več šlo, vi ste na to pristali in ste pristal na dodatnih 400 milijonov stroškov na nesmotrno porabo, na porabo, ki je v nasprotju s sklepi Vlade. Ne nazadnje tisti sklepi Vlade in tudi sama nabava in sklepi tega Državnega zbora ob sprejemanju proračuna so zavezovala Ministrstva za obrambo in Vlado k temu, da se za te namene uporabljajo tisti helikopterji, ki so bili takrat uporabljeni, in tako se uporabljajo tudi v drugih državah. Prebral vam bom, kaj vam je povedal oziroma napisal gospod Borut Miklavčič, ki govori - in to vas postavlja v čudno luč, namreč povedali ste, da bodo ti prevozi, ki bodo sedaj organizirani, bistveno boljši, primerni itd., ampak direktor zdravstvene zavarovalnice vam pravi, da so ti helikopterski prevozi potekali nemoteno in dobro in da se znova z rešitvijo, ki je bistveno dražja, nikakor ne morejo strinjati. Tisti, ki so plačevali te storitve, vam govorijo, da je to dobro, vi nam tukaj govorite, da je slabo, in s tem opravičujete seveda nesmotrne izdatke. Zlasti me pa seveda zanima in mislim, da tudi celotno slovensko javnost, zakaj za vraga je to Ministrstvo za obrambo vam povedalo, da vam pa kar naenkrat teh helikopterjev ne more več dajati? Me zanima tudi izračun, to je pa drugo vprašanje, iz strukture se vidi, da je 57 milijonov teh izdatkov v letu 2005 bilo za MORS, skratka za Ministrstvo za obrambo, 43 pa za Ministrstvo za notranje zadeve, torej bodo še vedno kljub vsemu prevozi helikopterjev Ministrstva za notranje zadeve organizirani? Še nekaj, minister. Tukaj nam govorite o javno zasebnem partnerstvu. Vsa literatura v svetu in tudi izkušnje kažejo, da javno zasebno partnerstvo je lahko včasih koristno, dobro, če je dobro zastavljeno in če so vse pogodbe tudi kar se tiče koncesij pravilno zastavljena in če nadzor funkcionira. Vi ste danes sami ugotovili in priznali tukaj, da nadzor ne funkcionira in da za to seveda tudi tovrstno partnerstvo ali pa zasebništvo, kot ga imenujete, ne funkcionira najbolje. Še nekaj iz literature, ki je dobro poznana. Kadar imate javno- zasebno partnerstvo, je normalno, da je v kalkulaciji, mi smo delali tovrstne izračune, tudi stopnja donosa oziroma profita in je to prvi dejavnik, zakaj se celotni strošek poveča. Drugi pa je, da običajno zasebni partnerji dobivajo kreditna sredstva po višji obrestni meri, tako da je daleč od resnice to, kar tukaj poskušate pripovedovati, da je javno zasebno partnerstvo samo po sebi lahko že bolj učinkovito, prav tako tudi nezasebništvo. In seveda po neki meji zasebništvo, koncesije in javno-zasebno partnerstvo lahko deluje v nasprotni smeri. In mi želimo danes vas in celotno slovensko javnost prepričati, da to, kar se greste, če se bo nadaljevalo s tem tempom, lahko ogrozi slovenski zdravstveni sistem, za katerega danes vsi skupaj ugotavljamo, da je dober, da relativno dobro učinkuje in, za boga, naj se nam ne zgodi, da bomo šli v smeri nekaterih drugih tranzicijskih držav, kjer so točno to napako naredili, ki jo vi delate. Verjetno dobro poznate primer Madžarske. Vrsto let sem poslušal, zakaj ta primer ni dober in kam je pripeljalo pretirano zasebništvo, pa tudi javno-zasebno partnerstvo. In če ste si vsaj malo tega vzeli k svoji duši in malo tega poslušali, potem je ta interpelacija dosegla svoj namen. Hvala."
9,ParlaMint-SI_2017-09-26-SDZ7-Redna-33.u6,OTHER,-1.0,2017-09-26,0.17674419283866882,"Hvala. Posledice so že pred nami, financiranje je za letos ustavljeno, tako da je direkten vpliv na proračun. Seveda sedaj je razlika med tistimi bolnišnicami, ki so delale dobro, in tistimi, ki so ustvarile izgube. Razpeli ste neko varnostno mrežo in dopuščate takšno prakso. Pojasnili ste 80 %, kako in kaj bo predvideno: Kaj pa tistih 20 %? Kje boste dobili 20 %? Potem pa direktna izguba za letos je pa 60 milijonov: Kjer boste še teh 60 milijonov dobili? Drugi problem, ko ste vzpostavili javna naročila, da urejate; poglejte, pri javnih naročilih imate obvod javnih naročil, in sicer z najemom opreme. Najem opreme se je razpasel prav v zadnjih treh letih in gre za direktno, ne za javno zdravstvo, ampak služenje v privatnem sektorju. Če Združena Levica se zavzemaza javni sektor, vidimo, da ravno pod to vlado gre za zaslužke zasebnikom. Zanima me: Kako boste presekali to, da se izogibajo javnim naročilom in gre za najem opreme? Kam bo šlo teh 136 milijonov? Ali bo šlo za najem opreme, za nabave, pokritje tistega, kar se je mimo javnega naročanja nabavljalo, in pa tisti, ki so nabavljali žilne opornice, in pa za plače? Se pravi, ni jasno: Kje boste dobili 60 milijonov letošnje izgube, kje je tistih dodatnih 20 %? Ni jasno: Kam bo šlo teh 136 milijonov? Hvala."
9,ParlaMint-SI_2018-08-23-SDZ8-Izredna-05.u16,OTHER,-1.0,2018-08-23,0.021574845537543297,"Lep dober dan vsem skupaj! Pri tem odloku se je zopet pokazalo, da vlada krši pravila, zakone, dogovore, ustavo pa še kaj. Fiskalni svet je bil na eni strani, vlada je bila na drugi strani. Dejstvo je, da se vlada ni dogovarjala s fiskalnim svetom, kar kaže na nesposobnost dosedanje vlade, in bojim se, da bo tako tudi naprej. Tukaj moramo zameriti vladi, konec koncev bi vlada morala pripraviti okvir za porabo teh 35 milijonov, pa ga ni pripravila. Edino, kar je rekla, pravi, da bo to šlo za skrajšanje čakalnih vrst, kar je neumnost. Ta denar ne more iti za skrajšanje čakalnih vrst in ta denar nikakor ne bo skrajšal čakalnih vrst. Čakalne vrste so organizacijski problem. To je treba rešiti. Ne pa, da bomo dali teh 35 milijonov verjetno, najverjetneje za migrante, za oskrbo migrantov, konec koncev je treba kupiti 179 tisoč šamponov, 179 tisoč zobnih ščetk, 179 tisoč zobnih past, 3 tisoč zavitkov damskih vložkov po 10 oziroma 16 v zavitku, 2 tisoč paketov plenic, potem tisoč 200 kovinskih ležišč in podobno – to so razpisni pogoji, naročilni pogoji, ki jih je že dala Vlada ven, in verjetno bo šel velik del tega denarja sem. Drugi del denarja pa se bojim, da bo šel za poplačilo dobav, ki jih hočejo tisti, ki so preplačane dobave dobavljali državi, da bodo dobili denar. Bojim se, da bo to vse skupaj izginilo v neke nenasitne žepe, ne bo pa šlo tja, kamor bi moralo iti. Konec koncev vlada govori o čakalnih vrstah. V tem trenutku je največji problem slovenskih bolnišnic to, da nimajo klimatiziranih prostorov. To je treba rešiti v prvi vrsti, ne pa neke imaginarne čakalne vrste, ki jih ta denar ne bo rešil! Ker ni niti namen tega denarja in teh sredstev, da se to reši, kajti to je pesek v oči vsem nam. Mogoče nekaterim od vas ne, ker to že veste, ampak ostalim, ki tega še ne vemo, kako bodo to izpeljali, predvsem pa javnosti pa to je pesek v oči. Slovenske bolnišnice imajo grozne probleme. Konec koncev je že to, da zbiramo zamaške za operacije, svinjarija. Da prosimo ljudi in po časopisih zbiramo denar, je tudi svinjarija. Kdo je za to kriv? V največji meri dosedanja vlada. Nova še ni formirana in upam, da bo nova naredila kaj drugega, čeprav se bojim – mislim, da ne bo nič iz tega. Skratka, zaradi te spremembe se čakalne vrste nikakor ne bodo skrajšale, bo pa teh 35 dodatnih milijonov evrov morda omogočilo boljšo in hitrejšo zdravstveno oskrbo bolnikov, zato bomo ta odlok navkljub kozlarijam, ki so vključene vanj, podprli."
