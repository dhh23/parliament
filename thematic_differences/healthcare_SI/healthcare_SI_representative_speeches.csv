topic,speech_id,party,sentiment,speech_date,prob,speech
0,ParlaMint-SI_2008-03-05-SDZ4-Izredna-34.u100,SDS,0.84326171875,2008-03-05,0.11396589130163193,"Hvala za besedo, gospod podpredsednik. Vsem skupaj lep pozdrav. Še posebej ministru Milanu Zveru in seveda županu mariborske občine, našemu nekdanjemu kolegu Francu Kanglerju. V poslanski skupini Slovenske demokratske stranke podpiramo kandidaturo za organizacijo šestindvajsete zimske univerzijade leta 2013 v Mariboru. Gre za projekt, ki ima po našem mnenju vseslovenski nacionalni pomen in je zelo pomemben za promocijo in prepoznavnost Slovenije, predvsem njenega severovzhodnega dela, ki bi z uspešno kandidaturo dobil nove možnosti na področju športne in turistične infrastrukture, razvoja športa in turizma. Vsekakor lahko pričakujemo dolgoročne ugodne učinke za razvoj širše regije. V naši poslanski skupini smo že izkazali široko podporo temu projektu, saj smo že junija leta 2006 soglašali s kandidaturo Maribora za organizacijo zimske univerzijade leta 2011, pri čemer je kasneje Mednarodna univerzitetne športna zveza kot prireditelja izbrala grški Erzurum. Pri tem se zavedamo, da ne gre samo za nek lokalni projekt, ampak da gre za projekt, ki je pomemben za celotno Slovenijo. Pomembno se nam zdi tudi dejstvo, da je nosilec kandidature univerzitetno mesto. Gre za športne igre študentov, gre za univerzijado in seveda gre za Maribor, ki ob sodelovanju občin Ruše in Zreče v celoti izpolnjuje pogoje za to organizacijo. Pomembno se nam zdi tudi to, da se izgradnja oziroma modernizacija ali pa razširitev nekaterih prepotrebnih objektov v veliki meri sklada tudi z razvojnimi načrti samega mesta Maribor, Univerze v Mariboru, občin Ruše in Zreče, kar prav tako daje zagotovilo, da ti objekti ne bodo izgrajeni samo za to veliko športno tekmovanje, ampak da bodo zasedani tudi kasneje, ko bo ta prireditev že končana. Gre torej za prireditev, ki v tem koncu Slovenije nakazuje dobre možnosti za začetek novega razvojnega ciklusa. Poleg tega smo prepričani, da bo izgradnja nekaterih športnih objektov, ki jih na tem področju trenutno ni, ustvarila pogoje za razvoj še drugih športnih panog, ki se doslej na tem področju enostavno niso mogli razvijati. Sama organizacija takšnega dogodka predstavlja velik izziv, obenem pa državi, regiji, mestu in univerzam ponuja tudi številne priložnosti za promocijo in obnovo ter izgradnjo športne in univerzitetne infrastrukture, pri čemer bo obenem prinesla številne pozitivne ekonomske, zdravstvene in vzgojne učinke. Pri tem ne smemo pustiti ob strani tudi dejstva, da številni uspehi naših športnikov študentov na zimskih in letnih univerzijadah ter svetovnih in evropskih prvenstvih postavljajo državo Slovenijo na tem področju med najuspešnejše države. To dejstvo je le še dodaten argument, da se je pristopilo k načrtovanju te kandidature. Glede same odmevnosti tega dogodka je potrebno omeniti, da bi šlo v svet preko TV signalov vsaj 500 ur programa v najmanj 50 držav širom sveta. Takšne prireditve, kakopak, spremljajo mnogi elektronski in tiskani mediji. Samo uradno spletno stran univerzijade bi po nekaterih ocenah obiskalo preko 2 milijona obiskovalcev. Ob tem velja še poudariti, da si bo tekmovanje na univerzijadi predvidoma ogledalo preko 100 tisoč gledalcev, seveda tudi iz tujine. Ob tem bodo slovenske univerze z izvedbo zimske univerzijade vsekakor postale prepoznavne med študenti in univerzami širom po svetu. Univerzijada nudi tudi možnosti same neposredne promocije študentskih programov in raziskovalnega dela v okolju, ki obenem ponuja tudi kvalitetno življenje. V Poslanski skupini SDS ocenjujemo, da so možnosti, da se s kandidaturo tokrat uspe, relativno velike. V končni fazi, pa če s kandidaturo ne uspemo, zaradi te kandidature tudi ne bo večjih negativnih finančnih posledic. Vemo tudi, da obstajajo tudi določeni pomisleki glede višine stroškov in financiranja izgradnje lokacij in tako naprej, vendar je vse to nesorazmerno glede na pričakovane učinke, ki bi jih univerzijada prinesla Sloveniji in severovzhodni regiji v Sloveniji. Zato v Poslanski skupini Slovenske demokratske stranke to kandidaturo Maribora in vseh ostalih občin tudi podpiramo. Hvala."
0,ParlaMint-SI_2020-11-25-SDZ8-Izredna-49.u50,SDS,0.732421875,2020-11-25,0.06180058792233467,"Gospod podpredsednik, hvala za besedo. Spoštovane poslanke in poslanci in vsi, ki nas spremljate, prav lepo pozdravljeni! Pred nami je novi protikoronski paket ukrepov, ki prav tako kot ostalih pet, ki smo jih v tem hramu demokracije že sprejeli, naslavlja slovensko prebivalstvo in seveda tudi gospodarstvo. Veseli me, da so številni ukrepi v preteklih korona paketih dobro uspeli in kaže na to, da se Slovenija, slovenska vlada uspešno sooča s tako imenovano koronakrizo in eden izmed odzivov seveda je danes tudi pred nami, to je 6. protikornski paket. Ob tem bi želel izpostaviti nekaj tistih ključnih elementih, ki jih ta protikoronski sveženj vsebuje. Zagotovo tudi s finančnega vidika je pomoč v obliki delnega povračila nekritih fiksnih stroškov izjemno pomemben deležnik tega paketa. Gre namreč kar za 300 milijonov evrov za obdobje treh mesecev v letošnjem letu in pa najverjetneje seveda tudi potem še za obdobje prvega polletja v prihodnem letu, torej še dodatnih 600 milijonov evrov, skupno kar 900 milijonov evrov. Veseli me, da se podaljšuje tudi glede čakanja na delo, da je tukaj Vlada dejansko v veliki meri seveda prisluhnila gospodarstvu. Tukaj je ocena, da se bo kar okrog 45 milijonov evrov v prihodnjem letu za ta ukrep namenilo. Potem gre tudi za dvig maksimalne višine delnega povračila, izplačila, nadomestila plače na povprečno plačo – tudi, seveda, pomemben ukrep. In če se potem še vrnemo na področje gospodarstva, tukaj je eden izmed ukrepov tudi sobivanje staršev ob bolnem otroku v zdravstvenem zavodu, vključno do starosti otroka 14 let, kar mislim, da bo marsikomu v teh težkih in zahtevnih časih pomagalo. Potem na področju kmetijstva gre za pokrivanje izpada dohodka v kmetijstvu in tukaj je namenjenih okrog 10 milijonov evrov v tem paketu. Prav tako se ni pozabilo na dodatke za tiste, ki so v teh časih še toliko bolj obremenjeni. Tukaj konkretno lahko rečemo tudi za zagotavljanje sredstev za dodatek, kar se tiče javnega sektorja, tukaj okoli 70 milijonov evrov. In pa eno izmed izjemno, izjemno pomembnih področij, o katerih je bilo tudi v zadnjih tednih kar nekaj govora v tem državnem zboru, in sicer gre za to, da se zagotovi topel obrok tako za učence kot za dijake iz tistih socialno ogroženih družin. Tukaj gre za tiste, ki so uvrščeni do vključno tretjega dohodkovnega razreda. Za ta namen bo namenjenih preko 15 milijonov evrov proračunskih sredstev. Veseli me na tem področju tudi, da se zagotavlja informacijsko-komunikacijska tehnologija za izobraževanje na daljavo. Ocenjena je nekje na 19,5 milijonov evrov. Potem je tukaj kritje storitev študentskih domov – skoraj dva milijona evra, in seveda zaščitna oprema za dijake in študente s področja zdravstva in socialne varnosti – preko 600 tisoč evrov se namenja za njih. Seveda je izjemno pomembno tudi to, da gre tukaj tudi za oprostitev plačila staršev za vrtce, tako javne kot zasebne, v skupni višini skoraj 18 milijonov evrov, kar je seveda tudi pomembna pomoč. Seveda tukaj bi lahko šel še bolj podrobno v detajle, morda tudi v nadaljevanju te razprave še kakšna beseda o tem. Dejstvo pa je, da celotni sveženj prinaša okoli milijardo evrov dodatne pomoči, ki je primarno namenjena slovenskemu prebivalstvu in gospodarstvu. To je jasen signal Vlade Republike Slovenije, da z vso zavestjo, z vso odgovornostjo se bori za to, da bo Slovenija to epidemijo prenesla čim bolje. In seveda, kot je bilo tudi v uvodu današnje predstavitve šestega protikoronskega paketa jasno povedano, se že pripravlja tudi sedmi protikorona paket, za katerega pa si vsi želimo, da bo lahko usmerjen tudi že v tisti čas, ko bomo lahko govorili o okrevanju gospodarstva in ko se bo Slovenij,– upam pa, da tudi Evropa in svet – počasi začela pobirati iz te epidemije. Dovolite mi, da povem še besedo, dve zahvale vsem, ki se v prvih vrstah soočajo z epidemijo koronavirusa in pomagajo vsem zbolelim, da dobijo ustrezno oskrbo, da zahvala ni nikoli odveč in preveč. Tako da na tem mestu še enkrat iskrena hvala za delo, trud, ki ga opravljate v teh težkih časih. Ob tem pa seveda si tudi želim, da bomo v tem hramu demokracije tako v koaliciji kot v opoziciji sposobni nekako se res enotno združiti v boju proti epidemiji, tako kar se tiče sprejemanja zakonodaje v Državnem zboru kot tudi z našim zgledom državljankam in državljanom Republike Slovenije, kajti to je skupen boj. Prepričan sem, da skupaj zmoremo in skupaj tudi bomo zmogli. Zato me veseli in res podpiram šesti protikoronski paket, ki bo še naprej pomagal slovenskemu prebivalstvu in gospodarstvu, blažil posledice epidemije in seveda postavil neko podlago, da bomo iz te krize lahko normalno izšli in da bomo na koncu vendarle zmagovalci. Hvala."
0,ParlaMint-SI_2008-03-26-SDZ4-Redna-37.u132,SDS,0.7236328125,2008-03-26,0.110414057970047,"Hvala lepa, gospod predsednik. Spoštovani zbor, spoštovani predstavniki Vlade. V Poslanski skupini Slovenske demokratske stranke podpiramo vse tiste predloge sprememb in dopolnitev kazensko pravne zakonodaje, s katerimi se izboljšujejo pravne podlage, ki jih poenostavljajo postopki za bolj učinkovito izvajanje kazensko pravnih postopkov. V ta sklop sprememb in dopolnitev zakonov kaznovalnega prava sodi tudi Predlog zakona o spremembah in dopolnitvah zakona o izvrševanju kazenskih sankcij, s katerimi se odpravljajo določene administrativne ovire pri poslovanju državnih organov. Zlasti Uprave za izvrševanje kazenskih sankcij, zahteve varnosti v zaporih, ki so posledica vstopa v schengensko območje, katerega posledica je tudi večja obremenjenost zaporov in s tem tudi pereče težave, na katere opozarja praksa izvrševanja kazenskih sankcij. Poleg tega pa so se v praksi pokazale tudi nekatere pomanjkljivosti oziroma rešitve posameznih določb obstoječega zakona. Zaradi tega so posledično tudi različne razlage pri njegovem izvajanju. Zaradi vsega navedenega sledi predlog novele zakona temeljnemu cilju, da se kazenske sankcije izvršujejo čimbolj zakonito in strokovno z zelo jasno opredelitvijo pravic obsojencev ter zagotovitvijo varstva teh pravic. Uresničuje se tudi načelo pravne varnosti preko uskladitve zakonske dikcije z že veljavnimi zakoni in obvezujočimi mednarodnimi pogodbami. Uresničuje pa se tudi načelo ekonomičnosti in hitrosti v upravnem pravu preko zmanjševanja števila upravnih zadev, pri katerih se v postopku subsidiarno uporablja Zakon o splošnem upravnem postopku. Predlagane rešitve v noveli zakona, ki jih v naši poslanski skupini podpiramo, ker se nam nekatere zdijo nujne, nekatere pa izboljšujejo sedanje rešitve. Tako lahko predloge rešitev strnemo v štiri sklope. In sicer, prvič, zaradi zakonske zaveze Republike Slovenije, da bo spoštovala in vršila sodbe mednarodnega sodišča, so v novelo zakona vnesene tiste rešitve, ki jih predvideva oziroma jih ima Statut mednarodnega kazenskega sodišča in ki se nanašajo na izvrševanje sodb tega sodišča v primeru, da bi obsojenec prestajal kazen v Sloveniji. Saj ni možno uporabiti tistih določb, ki veljajo za obsojence na prestajanju kazni po naših zakonih. Drugič. Z upoštevanjem načela ekonomičnosti in hitrosti o upravnem postopku se zmanjšuje število upravnih zadev tako, da so v novelo zakona vnesene tiste spremembe in rešitve, ki bodo zadeve, za katere se je do sedaj izdajala upravna odločba, rešene tako, da bodo odločitve o zahtevah obsojencev in mladoletnikov v njihovem individualnem programu tretmaja. S čimer se bodo razbremenili strokovni in drugi delavci zavodov za prestajanje kazni pri vodenju upravnih postopkov v korist povečanja obsega njihovega strokovnega dela. Tretjič. V skladu z Ustavo Republike Slovenije in z mednarodnimi standardi in zavezami, se v noveli zakona sistemsko in normativno ureja področje zagotavljanja duhovne in pastoralne oskrbe za zaprte osebe na način, da se vsakemu obsojencu pod enakimi pogoji omogoči uresničevanje verskih aktivnosti ne glede na njegovo versko prepričanje in pripadnost verski skupnosti. In uvajajo se še nekatere spremembe same terminologije. Konkretne spremembe in dopolnitve posameznih zakonskih določil dopolnjujejo in jasneje določajo sedanje določbe, ki so po mnenju naše poslanske skupine še kako pomembne za način in kakovost življenja, dela in bivanja obsojencev pri prestajanju kazni v zaporih mladoletnikov v prevzgojnih domovih. Več poudarka pa se daje tudi alternativnim oblikam prestajanja kazni, kar bo posledično pripomoglo tudi k zmanjševanju prenapolnjenosti zaporov. Navajam nekaj rešitev, ki se nam zdijo smiselne in dobre predvsem v dobro zapornikov. Vikend kazen se omogoča za vse obsojence, ki prestajajo kazen do 24 mesecev. Do sedaj je do 6 mesecev. Delo v splošno korist zakonsko zadolži za sodelovanje lokalno skupnost. Za izobraževanje se v zakonu opredeli enak status, kot ga ima delo. Z obveznim obveščanjem Centra za socialno delo se bo zmanjšala možnost neupravičenega prejemanja denarne socialne pomoči. Uvajajo se posebne zdravstvene komisije. Veča se pozornost za bivalne razmere. Niža se znesek obveznega prihranka. Za izterjavo stroškov, privedbo bo odgovorna policija. In druge vsebinske spremembe in dopolnitve, ki so bile danes predhodno že slišane. Nekatere pa so le redakcijske narave. V naši poslanski skupini ugotavljamo, da so predlagane rešitve sprememb dopolnitev in uskladitev primerne. Nekatere pa tudi zelo nujne, če želimo, da bo izvrševanje kazenskih pravnih postopkov bolj učinkovito. Seveda v okviru pravne varnosti z jasnejšo opredelitvijo pravic obsojencev, zagotovitev varstva teh pravic ter z izboljšano ureditvijo dela in bivanja zapornikov. Poslanska skupina Slovenske demokratske stranke bo podprla predlagani sklep, da je Predlog zakona o spremembah in dopolnitvah zakona o izvrševanju kazenskih sankcij primeren za nadaljnjo obravnavo. V nadaljnjih zakonodajnih postopkih pa bo podprla tudi morebitne vsebinske izboljšave posameznih zakonskih določil, ki se bodo izoblikovale na osnovi konstruktivnih razprav. Hvala lepa."
0,ParlaMint-SI_2020-04-28-SDZ8-Izredna-35.u154,SDS,-1.0,2020-04-28,0.13517221808433533,"Hvala lepa za besedo, gospa podpredsednica. Že od 9. ure zjutraj poslušam sama nezadovoljstva. Spoštovani, če bi kar začela z vašimi, česa nismo in kaj bi morali vključiti v ta dva paketa, bi vas najprej vprašala, zakaj vi tedaj na odločevalski poziciji niste sprejeli takojšnjih ukrepov v Sloveniji, ko smo na njih opozarjali še iz opozicije. In ko smo že pri zakaj in zato, bi omenila zaloge mask in na to temo prazna skladišča. Zakaj se vam ni zdelo vredno poskrbeti za preventivo? Zakaj je šlo milijone mask na Kitajsko? Zato, ker ste mogoče mislili, da bo bog rekel, zgodi se naša volja, gremo na volitve in biznis teče dalje. Vaši piskrčki bi se tako dalje polnili in vse bi bilo v najlepšem redu. Kaj bi se dogajalo v ozadju, ne bi vedel nihče. Tudi zato, ker o tem ne bi nihče poročal. O tem sem sedaj že prepričana, po vsem tem, kar se dogaja. Ker v tem trenutku, ko naša vlada uspešno rešuje zadeve v zvezi s covidom-19, pa pljuvate po ukrepih. Žalite trdo delo, ki so ga vložili v tozadevno področje ljudje, ki jim je mar za Slovenijo in so delali noč in dan, da bi rešili vse panoge, kolikor je pač to možno, z namenom, da bi Slovenija čim manj čutila posledice te nesrečne bolezni, ki je nihče ne pozna. V teh dveh paketih je pomoč za vse. In kdo ste sedaj vi, da zaničujete delo, ki ste ga sami odklonili, se izognili težki situaciji? Ob tem pribijanju na križ naše vlade, uspešne vlade, kar priznavajo tudi v tujini, imam občutek, da vam je žal, da ste izpustili oblast iz rok ter podcenjevali možnost, da ljudi končno sreča pamet in ugotovijo, da politika združevanja, trud in delo lahko dosežejo in naredijo veliko. Zakaj bi rekla, da vam je žal? Zaradi vse prevelikih apetitov in ker ste bili okarani s strani svojih nadrejenih, bi se temu reklo. Vi, ki bi v teh kriznih časih morali stopiti skupaj z nami, saj gre za pomoč ljudem, in sodelovati transparentno in se vključevati z dobrimi predlogi, kar se tiče pomoči in zajezitve covida-19, bi morali lastnemu narodu pomagati, ne pa da tolčete po ministrih, po celotni vladi, tolčete po lastnem narodu in izpodbijate učinkovitost vseh ukrepov, ki jih je sprejela naša vlada. Ščuvate ljudi, da so ti ukrepi prestrogi in nepotrebni in kdo vse česa ne dobi oziroma kaj dobi. Zelo pa je zanimivo, da nam vse druge države čestitajo za vse te ukrepe, za uspešnost ob zajezitvi. Kljub vaši medijski moči in vsem podlim dejanjem proti ministrom in vladi ter vsem oviram Vlada dela dobro, dela dobro za ljudi. Vaše ščuvanje pa vodi v to, da nekateri ljudje ne upoštevajo ukrepov, da so nezadovoljni in tako dalje. In kar je najbolj nevarno, je, da je za vas zapiranje občin nesmisel. Je to res tako grozno za ceno enega življenja, mogoče vaše mame, otroka, očeta? Nismo vsi enako dovzetni za to bolezen, so pa tukaj tisti, ki jim ta bolezen streže po življenju. In spet, zakaj to počnete? Zato, da boste lahko na koncu rekli, kako nesposobna je ta naša vlada, in postavili sebe v ospredje, češ da bi bilo to z vaše strani vse storjeno veliko bolje. A ni bilo, ker ste jo popihali. Kaj pa je v resnici vaša vlada naredila za ljudi? Uničujoče zakone za podjetja, sramotne za delavce, razvrednotilo se je delo, kmetovanje. So pa bili odlični zakoni za tiste, ki visijo na socialni pomoči, zdravi in sposobni za delo, in bi, namesto da uvažamo delavce, lahko ravno ti prejemniki socialnih pomoči z delom na kmetiji in drugod, kjer trenutno primanjkuje delovne sile, sebi in svojim družinam zagotovili boljšo prihodnost. To nam govori zdrava pamet in tako to vidi večina ljudi, ki delajo in ki se borijo za kruh. Za konec bi rekla, da bo še čas za to, da boste brezidejno napadali našega predsednika in mu metali polena pod noge, v tem času in v takšnih razmerah, ki ogrožajo življenja, pa to ni niti etično niti moralno niti ni na mestu neke profesionalne politike, ki jo igrate v tem hramu demokracije. Imeli ste možnost rešiti Slovenijo pred boleznijo, pa ste si zatiskali oči in jo v ključnem trenutku popihali kot Kljukec pred zverjo. Tisti, ki se ne bojijo odgovornosti in dela, pa so ostali, in pustite jih, da delajo brez lažnih novic. Vlada dela dobro, ukrepi iz prvega in drugega paketa so dobri in so namenjeni vsem ljudem in ljudje bodo to občutili ne glede na vaša zavajanja."
0,ParlaMint-SI_2020-11-17-SDZ8-Izredna-48.u94,SDS,-1.0,2020-11-17,0.14604704082012177,"Hvala, spoštovana podpredsednica, za dano besedo. Saj se je težko zbrati po takšni razpravi predhodnika, ki pa je le dokaz, kako globoko bi zabredli, če na srečo Slovenije ne bi 27. januarja čudežno, pa hvala bogu, odrešil gospod Marjan Šarec in vrgel puške tja daleč v koruzo. In ja, vsi upamo, da je nikoli več ne bo našel. Ker to, kar je bilo v zadnji razpravi, je ravno ta politika, ki je 27. januarja vrgla puško v koruzo. Populizem, nepoznavanje zadev, žaljenje, strašenje, zagrenjenost, potem pa odhod s političnega prizorišča ali pa iz dvorane Državnega zbora, da ne poslušajo zadev, ki niso kul. Ki nikakor niso kul, in tudi upam, da kul nikoli ne bodo. Toliko za začetek in pa za tiste, ki so izgubljeni v času, kraju oziroma prostoru, pa na žalost so tudi izgubljeni zašli v politiko. Za razliko od predhodnika, ki dve leti pametuje in je pozabil, da je bil del koalicije, ki je naredila veliko problemov pa skoraj nič rešitev, dovolite, da se za razliko od njega obrnem na to, da smo 17. novembra leta 2020, ko se cela Evropa sooči s pojmom, za katerega očitno predhodnik ni slišal in je glavni vir problema ne samo v letu 2020, ampak bo to tudi odpravljanje njegovih posledic v letu 2021, to pa je epidemija. In ravno ta predlog proračuna skuša z nekaterimi drugimi segmenti, o katerih morda malo več kasneje, predstavljati odziv in ukrepe na to epidemijo, za katero na žalost še ne vemo, kako globoko bo zadela ne samo Slovenijo, ampak tudi druge države. In medtem ko predhodnik v svojem izgubljenem času in kraju govori, da ne verjame proračunu, bi ga spomnil, da so podlaga za pripravo proračuna makroekonomske ocene in napovedi, ki jih pripravi Umar v svoji jesenski napovedi. Tako je bilo za proračune leta 2020, 2019, 2018 in tako nazaj v zgodovino. Je pa dejstvo, ja, da se mora posamezna koalicija skupaj z vladnimi predstavniki odločiti, kaj so prioritete. Medtem ko eni ne vedo, kaj so prioritete, in jih iščejo tudi v tem gradivu proračuna, drugi vidimo, kaj so prioritete te vlade. Saj če pogledamo samo tole: sprejeti proračun in pa razlika v proračunu, ki ga je pripravila prejšnja, tako imenovana Šarčeva vlada, pove, kaj so prioritete, kdo vse pridobiva – ministrstvo za gospodarski razvoj, ministrstvo za kmetijstvo, ministrstvo za infrastrukturo, ministrstvo za okolje, ministrstvo za izobraževanje, znanost in šport. Skratka, za razliko od tistih vlad, ki so milijarde metale v banke in posledično potem nazaj dobivale prek svojih bančnih prijateljev denar v svoje politične opcije in njihove podsisteme, za razliko od tistih izgubljenih milijard ta vlada daje milijarde v investicije. V investicije, ki v zadnji fazi prek ministrstev pridejo do ljudi. In zato verjamem, da nekatere boli, ker so se raje zaganjali v milijarde, v bančni sistem, v tiste banke, ki jih moramo sanirati, njihovi šefi pa se izognejo sodnemu sistemu oziroma dobijo smešne kazni, kakšne pogojne kazni, medtem ko so nekje v žrelu globoke države namerno izgubili s soglasjem posameznih opcij veliko, na desetine milijonov. Pa če gremo najprej po vrsti. Prioritete, so rekli. Služba Vlade Republike Slovenije za razvoj in evropsko kohezijsko politiko 130 milijonov več sredstev. Jaz sem v parlamentu že kar nekaj časa in vem, kako dobro se je končala tista evropska perspektiva 2007–2014, ki jo je v zadnjem letu reševala Janševa vlada na nočnih sejah Vlade in na nočnih sestankih koalicijskih poslancev, ko smo izumljali ne samo zakone, ampak tudi ukrepe, kako spodbuditi zadeve. Potem smo imeli drugo vlado, ki je dobila dober osnutek evropskega programa 2014–2020 in je bolj kot ne – kar kažejo evropske in ne slovenske evidence, 25-procentna poraba – sanjala tja do konca leta 2019. Sedaj zopet to rešujemo. Morda samo medklic. Medtem ko leve vlade niso imele pojma, kaj narediti z evropskimi sredstvi, je na nekem ožjem sestanku – tukaj sta dva poslanska kolega, ki sta bila, mislim da, takrat skupaj za mano na kavi – ko smo razmišljali, kako narediti modernejše šole, ne da bodo 50 in 100 let stare šole propadale v posameznih občinah, prišel takratni minister Zvone Černač z idejo. Čeprav je najprej rekel, fantje, jaz ne morem reševati šol, to ne spada pod moj resor, je prišlo sporočilo, mislim, da v nekaj dneh: spoštovani strankarski kolegi, naredili bomo energetsko sanacijo stavb v lasti lokalnih skupnosti. Takoj smo dobili iz Evrope pozitivno mnenje. Mislim, da v prvem razpisu 52 milijonov za energetsko sanacijo stavb v lasti lokalnih skupnosti, ko so se potem občine prijavile, in s 100-procentno soudeležbo oziroma udeležbo evropskih sredstev. Potem je minister Černač naredil drugi razpis. In kaj se je s tistim razpisom hotelo narediti? Prišla je leva vlada in tedanji minister, ki je nadomestil ministra Černača na ministrstvu za infrastrukturo, je naredil – kaj? Hotel je razveljaviti tisti razpis in mislim, da spet podobno 50 milijonov vreči – kam? V Stožice, da zakrpajo zgrešeno investicijo lastnega županskega sokandidata, ki so ga prej prav te iste stranke podpirale. To je razlika. Eni dajemo za ljudi investicije, eni dajejo pa investicije v banke in za zgrešene investicije svojih političnih prijateljev. Ministrstvo za gospodarski razvoj in tehnologijo 122 milijonov več. Pa spet ta nesrečna opozicija ni zadovoljna. Vseskozi govorijo, razen seveda ene stranke, ki bolj sanja venezuelski model, kako je potrebno dati gospodarskemu razvoju in tehnologiji dodatne spodbude. 122 milijonov evrov samo iz državnega proračuna, pa spet ta nesrečna opozicija ni srečna. Jaz sam sem tretji mandat član Odbora za kmetijstvo, gozdarstvo in prehrano in še nikoli ta resor ni imel tako bogate proračunske pogače. Ne samo, ko smo na odboru razpravljali, kaj bo kmetijstvo dobilo, predvsem pa smo dobili pobude od Sindikata kmetov, Kmetijsko gozdarske zbornice, Zadružne zveze in še ostalih deležnikov, ki imajo probleme, na žalost prevečkrat zaradi podnebja in ne zaradi svojega nedela – Ministrstvo za kmetijstvo, gozdarstvo in prehrano 60 milijonov evrov več denarja. Ministrstvo za infrastrukturo. To je tisto ministrstvo, na katerega verjetno vsi najbolj pritiskamo ne glede na to, ali smo kot poslanci del koalicije ali opozicije ali celo tisti, ki imamo srečo, da smo občinski svetniki in vemo, kako naporno je županom ne samo zakrpati krajevne in občinske ceste, ampak tudi pridobiti kakšno državno investicijo v obliki križišč, krožišč, kolesarskih steza, mostov ali še kaj drugega, železnice. 270 milijonov več denarja v proračunu, pa spet ta nesrečna opozicija ni zadovoljna, ker očitno ne bodo oni delili, ker bomo mi delili ljudem in občinam in ne bomo delili bankam. Ministrstvo za okolje in prostor, po mojem mnenju eno najbolj problematičnih ministrstev skozi mojo perspektivo petnajstletnega dela tukaj v Državnem zboru. Pride minister, na srečo zamenja kar nekaj deset ne nepolitičnih, ampak nesposobnih višjih in nižjih uradnikov in zadeve se začno dogajati. Zato tak minister rabi več kot 95 milijonov novih sredstev, da se bo vse tisto, kar se je na tem ministrstvu nakopičilo v zadnjih letih nenarejenega, končno naredilo. Pa spet ta nesrečna opozicija ni srečna. Verjetno prihajajo poslanci opozicije le iz tistih občin, kjer se cedita med in mleko in kjer imajo rešeno vodooskrbo in nimajo problema s kanalizacijami, vodotoki ali pa še čim. Ministrstvo za delo, družino, socialne zadeve in enake možnosti dobi 308 milijonov ali nekaj podobnega več sredstev. Vsi govorimo, kriza je, kriza je, dajmo ljudem – 308 milijonov več za delo, družino, socialne zadeve in enake možnosti. Za vse od tistih najmlajših do najstarejših ljudi v naši državi bomo skušali s temi sredstvi poskrbeti. Narediti tudi tisto, kar so nekateri samo govorili pa postavili morda temeljni kamen, potem pa odšli ali v pozabo na političnem prizorišču ali pa v pozabo s svojimi obljubami. Mi bomo to naredili ne samo zato, ker imamo več teh sredstev, ampak ker za razliko od marsikatere vlade spoštujemo in želimo delati po programu, ki se mu reče koalicijska pogodba. Ministrstvo za zdravje 335 milijonov več sredstev. Toliko je govora, ko govorijo, več denarja v zdravstvo, več denarja v zdravstvo, več denarja v zdravstvo – evo, ta vlada da 335 milijonov več v zdravje na primarni, sekundarni in tudi terciarni mreži, pa je ta nesrečna opozicija spet žalostna, jezna in zagrenjena. Nikakor tej opoziciji ni prav, da se tudi na zdravstvu kaj naredi. In ko smo prej poslušali o decentralizaciji, očitno je Splošna bolnišnica Celje za nekatere center. Tisti, ki pa gravitiramo nekako med splošno bolnišnico Celje, Novo Mesto in pa Brežice, vemo, da so vse tri splošne bolnišnice podhranjene, in glej ga zlomka, leve vlade vzamejo tem bolnicam programe, desne pa dajo program in želijo tudi boljše prostore, ne samo za boljše delovanje zdravstvenega osebja, predvsem tudi za paciente. Ministrstvo za izobraževanje, znanost in šport 150 milijonov več sredstev. Od vrtcev, osnovnih šol, srednjih šol, športne vzgoje do tistega, o čemer predvsem ena ali dve levi stranki veliko govorita, znanosti in tehnologije. Ampak ko desna vlada da 150 milijonov več, spet jokanje in škripanje z zobmi. Ministrstvo za kulturo 45 milijonov evrov več. Jaz osebno trdim, da morda celo preveč, da je tu, pa tudi na marsikaterem drugem ministrstvu še preveč balasta in se preveč radodarno deli. Ampak ko poslušam o tem, kako se kulturi jemlje, verjetno nobenemu, ki obiskuje vsaj tretji razred osnovne šole ne gre skupaj, kako se jemlje, torej daje minus, če pa je na koncu plus 46 milijonov evrov. 46 milijonov evrov več, jokanje in škripanje z zobmi levih opozicijskih strank. In če vsa ta dodatna sredstva, torej investicije v ljudi in ne v banke, povežemo s koncem evropske perspektive 2014–2020, kjer nam je po eni strani na srečo leva oblast pustila veliko manevrskega prostora, da lahko naredimo veliko več, kot so oni samo sanjali, ne pa tudi naredili, in če imamo vmes, jaz ji pravim tako imenovano korona perspektivo, potem lahko vemo, da lahko veliko naredimo. Ampak za to rabimo sposobne ministre, sposobne uradnike in pa ne nazadnje tudi sposobne občane. In ko smo ravno pri občanih. V Občini Sevnica imamo jutri sejo občinskega sveta – sicer ne vem, če bom prisoten, morda bom zjutraj priletel v Ljubljano, potem nazaj v Sevnico, in potem v Ljubljano – in pred sabo bomo imeli predlog proračuna Občine Sevnica za leto 2021. V tem proračunu bo skoraj milijon pa pol več sredstev, kot bi jih bilo, če ne bi 27. januarja predsednik vlade Marjan Šarec na srečo vrgel puške v koruzo. In to samo na podlagi dveh dejstev. Eno je to, kar je tako imenovana Šarčeva vlada zapisala kot številko za povprečnino, in drugo je, kar je Janševa vlada zapisala v povprečnino, ob tem pa ne smemo pozabiti, da je v zaključku oziroma pred sprejetjem tudi zakon o finančni razbremenitvi občin, ki je po zadnjih podatkih vreden okoli 75 milijonov evrov. Ampak nesrečna opozicija spet ni srečna, ker se daje občinam in se očitno ne daje bankam. Skratka, samo če pogledamo te stroške po ministrstvih in povezave na evropska sredstva in na sodelovanje z občinami, vidimo, da lahko z nekim pozitivizmom gledamo v leto 2021. Ampak ja, jaz verjamem, da tisti, ki so zagrenjeni in ne znajo videti dobrih številk, raje strašijo. Morda še nekaj zadev. Poslušali smo 10 minut jokanja o tem, kako Maribor nič ne dobi. Oglašala se je mariborska poslanka, ki pa je pozabila povedati, da je bila dve leti članica koalicije, ki Mariboru ni nič dala. Prejle pa mi je poslanski kolega Dejan Kaloh poslal seznam, kaj dobi Maribor v proračunu in kaj dobi prek evropskih sredstev, ki bodo ali samostojna ali pa vezana na evropska sredstva. In napisal je: »Maribor bo precej dobil.« Skratka, eni pozabijo, da so bili del koalicije, ki ni nič naredila, in so spet žalostni in jezni, ker eni drugi dajejo. Je pa dejstvo, da če hočeš kaj narediti, moraš znati ne samo pogovarjati se, ampak tudi dejansko kaj narediti. Zato bom tukaj izpostavil, da je Posavje kar nekaj dobilo. Pa ne samo v proračunu za leto 2021, tudi v proračunu za leto 2022. In da smo posavski poslanci, štirje smo, dva iz koalicije, dva iz opozicije, vse tiste projekte oziroma večino tistih projektov, ki so se prej v zadnjih petih, šestih letih vseskozi pomikali z vsakim NRP bolj v prihodnost – pa naj smo bili leta 2015 ali pa leta 2019, vedno je bilo še pet let do tega projekta – oziroma jih bomo leta 2021 ali spravili v samo realizacijo ali v dokončanje prostorskih, gradbenih in izvedbenih planov ali pa smo jih iz tam nekje globoko po letu 2024 spravili realizacijo v letu 2022 oziroma 2023. Skratka, jaz upam, da proračun za leto 2021 ne bo kljub epidemiji doživel preveliko rebalansov, je pa dejstvo, da ne samo to, kar nam kaže Umar, predvsem tudi to, kar nam kažejo evropske institucije, ki se ukvarjajo s temi napovedmi, kaže dve zadevi. Prvič. Da smo med boljšimi zmagovalci spopadanja s koronavirusom leta 2020, ne glede na to, kaj kriči naša opozicija. In da bomo očitno tudi v letu 2021 ravno zaradi teh ukrepov, ne samo v PKP 1, 2, 3, 4, 5, 6, ampak predvsem s tem proračunom, naredili, da bomo izšli kot tisti, ki so na strani zmagovalcev. Zato verjamem, da so lahko ta proračun plus evropska sredstva plus več sodelovanja z občinami plus dajanje denarja za ljudi in ne za banke zmagovita matematika, in zato bom ta proračun podprl. Hvala."
0,ParlaMint-SI_2017-11-22-SDZ7-Redna-35.u158,SDS,-1.0,2017-11-22,0.05418269708752632,"Po tem v tej razpravi zdaj vem, zakaj je megla v Ljubljani, ker jo vi mešate in delate. Neverjetni ste, gospod kolega Möderndorfer, ker pravite, da so pač sklepi neužitni, ne za sprejeti. Žalite svojo članico komisije, zdaj pa mi jasno, od kod v bistvu njena razprava na preiskovalnih komisijah v okviru naših sej. Namreč, vaše besede oziroma to, kar ste zdaj vi povedali, je tudi ona, ampak zanimivo je nekaj; niti enega amandmaja, niti enega amandmaja s strani SMC. Niti enega! Vse pripombe, ki so bile podane, so bile soglasno sprejete in to, kar govorite, morebitni sumi, to je koalicijski izum. Izumili so ga člani parlamentarne preiskovalne komisije in sem ga vpisala, ko smo pisali. Torej, to je izum, nastal tamle. Gospo Vervega bi, verjetno bom kaj še govorila z njo, vprašala, zakaj ni podala amandmajev na to, kar smo danes slišali. Verjetno so tudi še kakšne napakice, tu pa tam bi se še kakšna slovnična našla. Celo pustila sem pet dni pred zadnjo obravnavo, ker so rekli, da bodo slovnično popravljali – pa ni bilo potem nobenega amandmaja, nobene pripombe. Pa pustimo to. Gospod Jani Möderndorfer, koliko ste pa vi usposobljeni za vašo preiskovalko, da preiskujete banke? Forenzične znanje imate? Ga imate? Ne, nimate ga, tako kot jaz ne! Tako kot vi mislite, ampak jaz ga imam po moje malo več, ker imam malo naravoslovne miselnosti in tako naprej. Ne morete vi reči za vse člane, da nismo sposobni in da delamo skrpucalo. To so izjave prič, to so dokazi v obliki dokumentov, različnih dopisov ministrstev in tako naprej. Torej pravite, da zaupate NPU, SDT, KPK, torej vsem organom pregona. Ni dolgo nazaj, ko ste me s strani SMC javno pozivali in opominjali, da čakate na vmesno poročilo in da čakate ovadbe. Danes govorite, da tega preiskovalna komisija ni pristojna narediti; pa nismo dali ovadb, dali smo naznanitve sumov kaznivih dejanj. In to, da pravite, češ, pričakujete v zaključnem poročilu to pa to. Jaz pričakujem od vaše komisije, da boste začeli delati! Pa vas pustim pri miru, gospod Jani Möderndorfer, pustim Logarjevo komisijo, ker imam s svojo komisijo preveč dela, da bi se ukvarjali s tem, ali ste vi sposobni za to ali niste sposobni, ali delate dobro ali ne. Seveda bomo končno poročilo prebrali in takrat ugotavljali. Zanima me, kolikokrat ste bili v varni sobi, kolikokrat ste tistih pet omar, polnih fasciklov, pregledali. Kolikokrat ste se usedli pa pregledali vso to dokumentacijo? Se sploh zavedate, koliko je bilo tega za pregledati? Mislim, da se člani komisije, tudi vaša kolegica Vesna Vervega, tega dobro zavedajo. V bistvu tega nisem dojela kot osebno žalitev, ampak za žalitev vseh članov parlamentarne komisije, da smo nesposobni, da delamo skrpucala in ne vem kaj vse. Mislim, da so se vsi člani potrudili – dobro, eden je povedal, da ne sodeluje in da pač ne podpirajo tega. Tudi to spoštujem, je povedal po resnici. Ampak vi ste danes mešali meglo. Pričakujete, da bomo popravljali zakon – ja, se strinjam. Ampak glejte, zakon je zakon, v zakonu je bilo zapisano tako in kršil se je zakon. Ja kršil se je v preteklosti! Pa mi, da želimo to zdaj sem pripeljati – ni treba, ker so se kar sami pripeljali v 2017 in to nadaljujejo. Ampak tu ni, mi smo do 2016. Moja pristojnost oziroma pristojnost preiskovalne komisije ni v letu 2017, kar je vaša kolegica v stališču govorila o letu 2017 in o tem. To ni naša pristojnost in o tem ne smem soditi. In sodim, ja, od 2003 do 2016. Ne sodim, ampak z ugotovitvami in z vsemi temi dokumenti dajemo te naznanitve sumov kaznivih dejanj, dajemo preiskovalnim uradom, mislim NPU, SDT in tako naprej, vsem tem, tudi Državni revizijski in tako naprej, vse to dokumentacijo, za katero vi dobro veste, da se označi s stopnjo tajnosti in ne vem kaj vse. O tem smo se s strokovnimi službami pogovarjali, ker bo šlo to gradivo pač ven iz Državnega zbora, da bo označeno z vsemi potrebnimi oznakami, zavarovanje tajnosti in tako naprej. Ne mislite si, da smo tako neumni. Pravite, zaupam NPU, SDT in tako naprej. Kaj imate za zaupati, če od 2013 do danes, do danes, ni nobenih izsledkov iz tega? Gospod Majhenič je na preiskovalni komisiji na javnem delu povedal: »Ja, smo preiskovali, smo se pogovarjali in ugotovili določene odklone, isto kot vi.« Torej so tudi oni skrpucalo naredili. Pravite, sprejemanje zakona na sistemski [[…]]To je samo mešanje megle in odvračanje pozornosti od resničnega problema. Še enkrat, Zakon o javnih naročilih je začel veljati 2006, velja še danes z različnimi spremembami, spreminjajo se v mejnih vrednostih in vseh ostalih, v malih naročilih, kar smo tudi napisali, in lepo sistematsko napisali, kdaj je kateri zakon in tako naprej. Smo vse datumsko napisali do leta 2016. In še enkrat: zakon je bil takrat takšen in to, kar je notri napisano, to se pač sumi, da so se kršile te zakonodaje. Člani preiskovalne komisije, po podatkih, ki smo jih dobili iz UKC Ljubljana in Maribor, lahko to samo pregledamo in verjamemo, da so nam poslali prave podatke. Vendar je to zdaj na preiskovalnih organih, da potem to bolj natanko preiščejo. Moram reči, da zdaj je pa to moje osebno mnenje, je pa to, da ne zaupam NPU in SDT, ne zaupam SDT zato, ker gospod Harij Furlan, še enkrat, ko je prišel pred preiskovalno komisijo, niti ni vedel, kaj je: ali je funkcionar, javni uslužbenec ali kaj je. Ni vedel! Ko sem ga vprašala, katero dokumentacijo ima, ni vedel povedati. In potem mi je rekel, da tisto, kar nam je dal NPU. Sem rekla, ali to pomeni, ta javna naročila – ja, menda. Gospod je bil popolnoma zmeden! Oprostite, ampak če jaz ne bi vedela, da je to šef Specializiranega državnega tožilstva, ne vem, kaj bi rekla, da je. In še nekaj. Gospod Harij Furlan je brat Aleša Furlana, človeka, ki je imel Primsell podjetje, ki je edini bil dobavitelj srčnih zaklop, pardon, kolkov v Novo Gorico. Edini in najdražji v Sloveniji. Takoj, ko so ga razkrili na televiziji, je zaprl podjetje. In ne mi govoriti, nihče tukaj v dvorani mi ne bo rekel, da ne ve, kaj dela njegov brat ali pa njegov bližnji sorodnik, če so v dobrih odnosih. Tu pa tam rečeš kakšno besedo; torej veš, ne moreš reči, ne vem s čim se ukvarja gospod Podkrajšek, tu zraven mene sedi samo, sicer pa ne vem, ali je poslanec ali ni. Takšnemu človeku, šefu NPU, mislim SDT –, oprostite, težko zaupam. Težko verjamem, da bi takšen človek v zdravstvo položil toliko energije, da bi se to preiskovalo. Še drugo mi je dalo misliti, namreč, ena izmed prič – ne bom povedala imena – je dejala takole: »Veste kaj, gospa Godec, jaz pa sem vesel, da je ta preiskovalna komisija ustanovljena, vsaj nekdo nekaj preiskuje.« Zato ne zaupam tem organom, ki od leta 2013, ko so imeli isto anonimko v rokah, iste podatke, niso prišli niti do tega, bom rekla, kršenja javnih naročil in tako naprej. Češ, nimamo kadrov, nimamo podpornih, infrastrukture in tako naprej. Verjamem, da verjetno nima, ampak, oprostite, imajo pa verjetno več znanja na tem kot mi. Pa vendar smo z vsemi dokumenti, z vsem poskušali biti res objektivni, pregledati vse strani, napisati noter. Tudi določene stvari, ki so se v medijih pojavljale, smo v bistvu neke vrste zanikali in smo rekli, da to je res samo natolcevanje. Moram reči, da si ne dovolim žaljenja članov preiskovalne komisije, da pravite, da smo naredili skrpucalo. Ne dovolim. Možnost je pa imel vsak član dati amandmaje, možnost ste imel danes dati amandmaje, popravke, če ste opazili, tudi jaz sem opazila, moram priznati, napačno navedbo. Ampak glejte, imeli ste možnost, in zdaj mešati meglo in dati zadeve stran od bistva – zakaj stran od bistva? Kdo vas boli tam notri?, Katero ime vas boli? Dr. Matjaž Bunc mogoče, brat Violete Bulc? Mogoče vas ta del boli. Da vam bom povedala, ta gospod, povedala je že gospa Julijana Bizjak Mlakar, zdravnik v UKC Ljubljana ima sedem oziroma v letu 2014 sedem društev in podjetij. In ko smo zahtevali, da nam preda tudi dokumentacijo svojega društva, kajti izkazalo se je, da je na enem potnem nalogu, o tem sem ga tudi na javnem delu spraševala, potni nalog je imel za Hamburg, ki mu ga je podpisal UKC Ljubljana, plačal UKC Ljubljana, je bil zraven priložen račun hotela, kjer je pisalo, plačal Matjaž Bunc kardiologija, s. p. In sem ga vprašala, kako zdaj to, kdo je plačal? In zato smo šli v preiskavo, ker so pa tudi dobavitelji povedali, da so nekaterim nakazovali tudi na njihova društva in espeje. In ko sem prosila gospoda Matjaža Bunca, da preda tudi dokumentacijo društva, ne boste verjeli, do Ustavnega sodišča je šel, ker sem prosila oziroma je preiskovalna komisija je dala sklep, da preda potne naloge in donacije za društva. In gospod je šel do Ustavnega sodišča in in hkrati zahteval, da se zadrži izvršitev predaje dokumentacije. Včeraj smo dobili, ne boste verjeli, na Vrhovno sodišče je šel, da ne bo predal potnih nalogov. Potnih nalogov! Zdaj pa že mene zanima, kaj je v potnih nalogih in teh donacijah. Vrhovno sodišče ga je zavrnilo. Gospod Masleša je podpisan, da mora gospod Bunc predati vso dokumentacijo svojih društev in vseh espejev. Kar se tiče Mladine in KB. Češ, da je gospod Janez Janša pač užaljen in je zato pripeljal notri to zadevo. Je gospod Janez Janša prodajal žilne opornice in bil lastnik Mladine, KB, Mark Medicala? Je on prodajal deleže? Ne. Jasno je povedano, jaz sem pokazala, ne vem, kolega, mislim, da si bil notri; KB 1909 je finančna družba iz Italije, ki je imela pod svojim okriljem različna področja, med njimi tudi ta založniško medijski del in medicinski del. Do konca leta 2015 je bil medicinski del tisti, ki je v bistvu dajal največ dobička tej družbi. Na drugi strani pa založniški del eden izmed izgubarjev, če lahko v narekovajih tako rečemo. In seveda obstajajo sumi. Jaz si ne predstavljam, ne vem, če je kolega Pojbič prej razlagal, da grem jaz do gospe Brinovškove pa rečem, glej, tule imaš 200 tisoč evrov, daj kupi od Anje lastniški delež od neke firme, potem ga pa meni prinesi. To so delali. KB je dala 200 tisoč evrov gospodu Repovžu, da je kupil delež Mladine od gospoda Zavrla in prinesel nazaj v KB, istočasno. Kje se je plačal davek? Kje se je ta transakcija izvedla? Vse gospodarske družbe so sodelovale z nami, moram res reči, vsi so nam poslali vso dokumentacijo, razen Mladine, z aroganco, naj si iščemo, kjerkoli hočemo. Naj si iščemo, kjerkoli hočemo poročila. In seveda se vzpostavi sum, mislim vprašanje, sicer smo ga postavljali tudi na sami preiskovalni komisiji. Zakaj? Glejte, 200 tisoč evrov je v KB lahko prišlo tudi iz tega medicinskega dela. Denar za dokapitalizacijo Mladine, Distriesta in vseh ostalih, tudi ostalih družb, ampak mi smo v akt napisali pač ti dve, je lahko prišlo tudi z medicinskega dela. Torej se je denar davkoplačevalcev, kjer smo že pokazali preplačilo žilnih opornic, potem prekoračitve na javnih razpisih mimo pogodb in tako naprej, ta denar, ki je bil bistvu na neke vrste nezakonit način pridobljen, se je lahko porabi tudi za dokapitalizacijo določenih podjetij v Italiji, kar je potrdil gospod Peric, ki je rekel, da je Vega Finanz, ki je pač dobivala denar, porabljala denar tudi za dokapitalizacijo podjetij v Italiji. Zakaj pa mogoče ne tudi v Sloveniji KB? To je vprašanje, ki je seveda zdaj za organe pregona. To je vprašanje, ki še vedno seveda ostaja tukaj, da se pač zadeve preišče, ker vi dobro veste, da čez Italijo oziroma čez mejo malo težje prideš, ampak določeni dokumenti pa so, ki to lahko potrjujejo. Ampak zanimivo je še nekaj, kar sem povedala prej na hitro, ker pač je bilo malo časa, ampak je to, mogoče naključje, mogoče ne. 2006, ko je KB vstopila v lastništvo Mark Medicala, je ta začel pospešeno prodajati žilne opornice v Sloveniji in od 2007, 2008 do 2010 za več kot 2 milijona in pol prekoračil nabavo preko javnih razpisov. V tem času je tudi prihajalo do menjave lastništva in kupovanja lastništva znotraj KB in Mark Medicala. Tisti, ki ste prebrali poročilo, boste razumeli, mislim, razumete o čem govorim, kaj hočem povedati. In isto se ponovi v letu 2012, ko se tukaj poveča, močno poveča prekoračitev na javnih razpisih za Mark Medical iz Slovenije, se tam dogajajo kupovanja lastniških deležev za Vega Finanz in tako naprej. Torej ta denar je lahko, lahko, pravim še enkrat, lahko prehajal iz medicinskega dela tudi v dokapitalizacijo podjetij. Če gospod Peric pove, da ja, da je prihajalo do dokapitalizacije podjetij v Italiji, se meni in verjetno tudi vsem ostalim članom, ki so to potrdili, postavlja tudi vprašanje, ali naj tudi v Sloveniji, mogoče tudi za dokapitalizacijo podjetij v Sloveniji. In zato smo pač vzeli ta del, pogledali, jaz moram reči, da danes gospod Kordiš, ko je govoril, kot da berem članek gospoda Repovža. Se opravičujem, ampak to sem mu že, mislim da, enkrat povedala. In takšne arogance jaz nisem doživela od nobenega, ki sem jo doživela tudi s strani tega podjetja, delniške družbe, tudi glede gradiva itn. Vsi so sodelovali, nihče ni zaviral zadeve, razen doktor Bunca in Mladine in SDT, ki ni želela prodati dokumentacije, ki je šla do konca na sodišču. NPU nam je dal dokumentacijo, KPK je sodelovala, pogovore sem imela tudi z Državno revizijsko komisijo, torej z različnimi organi. NPU smo celo dovolili, dovolili, saj ni, da bi dovolili, ne dovolili, omogočili vstop v varno sobo, da pregleduje dokumentacijo, istočasno kot mi preiskujemo. Istočasno. In pravim še enkrat, to, kar ste gospod Jani v svoji razpravi povedali, to skrpucalo, da je to nemogoče za sprejeti, jaz bi potem pričakovala amandmaje, da se lahko o njih pogovarjamo, pričakovala bi s strani vaše kolegice, da to jasno tudi na preiskovalni komisiji pove, na sejah itn. Zdaj me to čudi. Zdaj me res to čudi, ker ni bilo ugovora, ker je bila za. Ne vem, kakšno moralo imate, dvignite roko za, potem pa na seji Državnega zbora govorite, da je to skrpucalo in da tega ne morete potrditi. In pravim še enkrat, to, kar vi govorite, dajte govoriti o samem poročilu, ne mi iskati vejice, kje je vejica narobe postavljena. Po mojem jih je kar nekaj. Ampak če boste vi vejice iskali v poročilu, pomeni, da ljudi, vse, Državni zbor, poslance, vse spravljate na drugi tir, da ne bi razmišljali o tem, kar je resnični problem. In to ste poskušali danes narediti. In še enkrat, ja, bom povedala javnosti, ti, ti, ti, ti v SMC ali pa ti poslanci so bili proti temu poročilu, ker češ, da so sklepi skrpucalo. To je izgovor, izgovor, ker vas nekaj močno moti. Zdaj sem naštela nekaj stvari, ki vas močno motijo znotraj tega. In pravim še enkrat, res je to, nihče od nas v Državnem zboru ni usposobljen za kriminalistično delo – edino če je kdo kdaj delal na policiji ali kjerkoli, ampak nismo toliko usposobljeni – pa vendar se tisti, ki delamo za dobro in ne mislimo v smeri ne levo ne desno v teh primerih, poglobimo, proučimo in probamo in poskušamo in jaz verjamem, da tudi korektno opraviti svoje delo. Jaz ne vem, zakaj ste potem vi ustanovili komisijo, če mislite, da pač je to vse skupaj brezveze oziroma se tako dela. Je pa res, da je ta naša preiskovalka prva, ki je dala takšne naznanitve sumov kaznivih dejanj. Mogoče to spet koga boli. Jaz sem že povedala večkrat, pa mislim, da so tudi moji kolegi, da je v nadaljevanju še zaključno poročilo, ki bo dalo tudi odgovore, verjetno, zakaj ministrstva oziroma ministri niso določenih stvari naredili ali pa bi lahko, pa niso ali pa kakšne so bile zadeve. Presenečate me s tem, da ste v svoji razpravi poskušali zapeljati celotno zadevo v drugo smer in da se niste držali poročila. Vem, da niste bili v varni sobi, da niste gradiv pregledovali, zato me čudi, od kod vam ta ideja, da pač je bilo delo slabo opravljeno. Mislim, da vsi člani, še enkrat, in jih bom vzela tudi v bran, so naredili kar dobro delo, pomagali in jaz mislim, da je to zadeva, ki je lahko podlaga vsem tistim državnim organom, ki jim vi zaupate, da bodo preiskali vse te zadeve, ovrgli ali potrdili sume ali kakorkoli. Jih bomo pa seveda s temi sklepi, ki so vam tudi mali čudni, češ, naj nam poročajo, malo povprašali o teh zadevah. Seveda, ker če nekaj narediš v letu in pol, preiščeš, ne bom rekla na koliko straneh, ker to sploh ni bistvo, potem od nekoga, ki mu to daš, da lahko vprašaš, kaj si pa v tem času naredil. Toliko."
0,ParlaMint-SI_2015-05-13-SDZ7-Izredna-13.u56,SD,0.9560546875,2015-05-13,0.031810060143470764,"Hvala za besedo. Lep pozdrav vsem! Z današnjim imenovanjem dveh ministric, in sicer za področje izobraževanja, znanosti, športa in mladine ter za področje obrambe, bo Državni zbor Republike Slovenije opravil izjemno pomembno nalogo, kajti ministrstvo za izobraževanje, znanost, šport in mladino je izjemno pomembno za razvoj države. Moramo biti ponosni na naše znanstvenike tako v zgodovini naše Republike Slovenije kot tudi v aktualnem dogajanju. Imamo tudi številne priznane strokovnjake in tudi izjemne športnike, ki dosegajo vrhunske rezultate, in nenazadnje tudi mladino, ki želi uspeti v svojem življenju. Torej, zelo pomembno področje za nadaljnji razvoj Slovenije, zato sem tudi v predstavitvi kandidatke opozoril na to, da je treba omogočiti čim širšemu krogu ljudi, da se vključi v sistem izobraževanja. Zato sem tudi opozoril na spremembo 57. člena Ustave, ki smo jo predlagali v Poslanski skupini Socialnih demokratov in so jo podpisale tudi nekatere druge poslanske skupine. Kajti zelo pomembno je, da bomo zagotovili ustrezno financiranje javnega šolstva in da bomo tudi z ustavo določili, da se lahko tudi zasebno šolstvo financira v obsegu, kot ga bo določil poseben zakon. Namreč, nikakor ne smemo dovoliti, da bi prišli v situacijo na področju izobraževanja, kot smo prišli recimo na področju zdravstva, kjer smo zelo liberalno pristopili k temu področju, in danes ugotavljamo, da potrebujemo vedno več denarja, hkrati pa ugotavljamo, da so čakalne vrste v javnem zdravstvu vedno daljše. Torej, to se nam v šolstvu ne sme zgoditi, tako da je ta sprememba ustave ključna. Sicer se ministrica ni zelo jasno opredelila do tega vprašanja, tako da pričakujem, da se bo v nadaljevanju še bolj podučila na tem področju in zavzela jasno stališče, kajti njena predhodnica je pri tem vprašanju imela zelo jasno stališče in je podprla spremembo ustave. Drugo področje, na katerega sem opozoril na področju izobraževanja, pa je informacijska tehnologija, in zelo pomembno je, da zagotavljamo tako področju znanosti in izobraževanja kot tudi za delovanje športa in mladine tudi ustrezno informacijsko tehnologijo. Brez tega se tudi znanost ne uspe razvijati in mnoge informacije lahko odtečejo iz Slovenije v tujino, še preden se raziskave končajo. Tako da je vpogled v delovanje tega sistema ključen tudi za ministrstvo za izobraževanje. Zato je zelo pomembno, ker je tudi na tem področju povedala, da ni še v celoti seznanjena glede nefinančnih zavez pri morebitni prodaji Telekoma. Vendarle mi je uspelo ustaviti prodajo Telekoma, tako da bo imela čas, da se seznani s tem področjem in pozneje uspešno opravi to nalogo v korist znanosti, izobraževanja, mladine in športa. Če se na kratko dotaknem tudi Ministrstva za obrambo, bi želel povedati na kratko svoj pogled. Gre za ministrstvo, ki ga sam razumem kot državo v malem. V enem delu je odgovorno za delovanje lokalne samouprave, dotika se vseh resorjev na državnem nivoju. Ministrstvo za obrambo pa je odgovorno tudi za izvajanje mednarodne politike na obrambnem področju. Tako da je to dejansko država v malem. Pri tem je zelo pomembna hierarhija, in tukaj bi dal tudi odgovor gospodu Mahniču, ki je prej govoril o tem, češ da ameriški veleposlanik ni smel na Ministrstvo za obrambo. Na tem ministrstvu je hierarhija zelo pomembna. Veleposlanik je najvišji predstavnik tuje države v Republiki Sloveniji, in prav je, da ga sprejme minister za obrambo, če si želi ogledati sestav Slovenske vojske ali pa obiskati Ministrstvo za obrambo. Nikakor ni primerno, da veleposlanika sprejme, recimo, direktor direktorata ali pa še nižji uradnik po rangu. To je zelo neprimeren odnos do najvišjega predstavnika tuje države v Republiki Sloveniji, in tudi ta del politike sem dosledno izvrševal. Glede ostalih zadev. Gospodu Mahniču se zahvaljujem, da je priznal, da sem ustavil prodajo Telekoma. O ostalih stvareh več na današnji seji Odbora za obrambo, ki bo takoj po seji Državnega zbora. V okviru tega pa se želim odzvati tudi na navedbe gospe Ljudmile Novak. V stališču Poslanske skupine Nove Slovenije je govorila o tem, da sem naročil pregled Telekoma vojaški obveščevalni službi. Še do današnjega dne niso ugotovili, za kaj gre, tako da ji moram odgovoriti, da vojaška obveščevalna služba deluje v okviru Generalštaba Slovenske vojske, Obveščevalno varnostna služba pa je civilna obveščevalna služba, ki pa ima pristojnost, da spremlja tudi delovanje podjetij, ki so pomembna za varnost Republike Slovenije. In ta del je Obveščevalno varnostna služba tudi opravila. Pri vseh teh drugih zadevah, o katerih danes govorimo, bi zato na tem mestu samo zaželel srečno in uspešno delo obema kandidatkama. Upam, da bo tudi Državni zbor opravil pri tem pomembno delo in pomagal obema, zato da bosta lahko pri svojem delu uspešni. Hvala."
0,ParlaMint-SI_2010-06-15-SDZ5-Redna-18.u54,SD,0.81396484375,2010-06-15,0.10503291338682175,"Hvala lepa, gospod podpredsednik. Spoštovani gospod minister s sodelavci, spoštovane kolegice in kolegi! Kar nekaj lepih besed smo danes že slišali o tem zakonu. Tudi sam se bom pridružil, ker je to — po mojem prepričanju — da bo ta zakon sprejet, velik napredek in velik dogodek za Slovenijo, za kulturo in za vse tisto, kar imamo zgolj v mislih in za vse tisto, kar tvori nacionalni ponos, od Lipice, Postojnske jame, Triglavskega narodnega parka. Moja misel gre predvsem, ker sem kot nadomestni poslanec na sestanku odbora razmišljal in poslušal tudi razprave o lovstvu, o boleznih, ki se seveda pojavljajo, o gozdovih pa tudi Triglavski narodni parki ni izjema, predvsem smo se tukaj ukvarjali z garjami, ki se pojavljajo, živali zelo trpijo do svoje smrti, in sem tudi tukaj prepričan, da se bo tukaj našla prava rešitev glede higienskega odstrela in da bo zadeva funkcionirala tako, kot je treba. Sicer pa, včasih je zelo težko živeti v takih območjih. Sam živim v Kopru, ki je en sam kulturni spomenik in si ne moreš ravno izmišljevati, kar bi si ti želel narediti, kako bi naredil, kot to lahko naredi nekdo, ki seveda živi izven. Ampak, sprejemanje teh danosti, ki jih imamo, je pa tudi en odnos do vsega, kar nas obdaja, tako da sem prepričan, da bo Triglavski narodni park tako, kot sedaj, zaživel s tem zakonom. Administrativna odločitev, kje bo sedež, pa se mi ne zdi pomembna zadeva za razpravo, bolj se mi zdi pomembno, da bo ta uprava funkcionirala. Prej sva se z Bredo pogovarjala, ker sva oba iz slovenske Istre. Naši kmetje so imeli njive razmetane po vsej okolici, ker mi nismo v Slavoniji, da imamo za hišo velikansko njivo. In se mi ne zdi prav nič nepotrebno polemizirati o tem, kje bo uprava, pomembno je, da bo učinkovita in da bo izvajala zakon in da bo seveda delovala v smislu, ki smo si ga vsi skupaj zamislili, predvsem pa tisti, ki ste zelo veliko naredili in po mojem mnenju uspeli spraviti skupaj zelo zelo pomemben zakon. Hvala lepa."
0,ParlaMint-SI_2015-05-22-SDZ7-Izredna-14.u2,SD,0.79296875,2015-05-22,0.010293896310031414,"Hvala lepa, spoštovani predsednik. Spoštovani kolegice in kolegi! Poslanska skupina Socialnih demokratov skupaj s soglasno podporo poslanskih skupin Stranke modernega centra ter Desusa na mesto podpredsednice Državnega zbora predlaga mag. Bojano Muršič. Ponosni smo, da na to odgovorno mesto predlagamo strankarsko in poslansko kolegico, ki je kljub svojemu relativno kratkemu poslanskemu stažu dokazala, da ima izkušnje in osebnostne lastnosti, potrebne tudi pri vodenju delovnih teles. Poklicna pot mag. Bojane Muršič se je pričela v občini Ruše, kjer je sprva sodelovala na oddelku za družbene dejavnosti, kasneje pa svoje znanje nadgrajevala tudi z vsebinami gospodarstva ter regionalnega razvoja. Pri svojem delu se je med drugim osredotočila na področje zdravstva, kjer velja kot enega izmed pomembnejših projektov izpostaviti prenovo zdravstvene postaje ter projekt Ruše – zdravo mesto. Tudi socialna problematika občine ji je bila tekom njenega dela venomer blizu, med drugim pa je koordinirala projekt pomoči na domu za več okoliških občin. Reševanje stisk ljudi in skrb za vse generacije z njihovimi specifičnimi problemi je vedno bilo in ostaja prvo vodilo njenega poslanstva. Svoje izkušnje je poslanka uspešno nadgradila tudi preko vodenja občinske uprave, sprva v Oplotnici, kasneje pa tudi v občini Ruše. Ob tem velja izpostaviti uspešno realizacijo evropskih projektov v Oplotnici, ko se je investiralo v izgradnjo kulturnega turističnega centra, obnovo graščine ter obnovo osnovne šole. Njen čut pravičnosti in skrbi za ljudi pa je segel tudi izven službenega časa, ko je mag. Muršič s svojim znanjem in izkušnjami vrsto let aktivno sodelovala v različnih krajevnih društvih. Vedno več izkušenj s področja socialne politike, zdravstva ter vseh ostalih vsebin, potrebnih za delovanje lokalne skupnosti, je poslansko spodbujalo na poti nenehnega izobraževanja. Disciplina in želja sta kljub polni zaposlitvi vodili k zaključku dodiplomskega študija na Fakulteti za upravo v letu 2004, 2010 pa je na Fakulteti za državne in evropske študije tudi magistrirala. Poslanska skupina Socialnih demokratov poslansko kolegico Muršičevo ceni kot izjemno sodelavko. S svojimi osebnostmi lastnostmi, med katerimi velja izpostaviti strpnost ter korektnost, svoje delo nenehno nadgrajuje na način, da je zavezana k pravičnosti ter čutu za sočloveka. Socialni demokrati smo prepričani, da je kandidatka za podpredsednico Državnega zbora mag. Bojana Muršič več kot dobra izbira. Poslanka bo s svojimi izkušnjami, svojo delavnostjo ter korektnostjo pripomogla k dobremu vodenju Državnega zbora ter nadaljevala uspešno delo naše bivše poslanske kolegice Andreje Katič. Ob današnjem glasovanju ob popolnitvi vodstva Državnega zbora tako pričakujemo, da bo zaradi povedanega glasovanje o predlogu v prvi vrsti pospremljeno s korektno presojo, ki si jo naša kandidatka nedvomno zasluži. Hvala lepa."
0,ParlaMint-SI_2009-04-01-SDZ5-Redna-04.u84,SD,-1.0,2009-04-01,0.014776485040783882,"Hvala, gospod predsedujoči. Spoštovane kolegice, spoštovani kolegi! Toliko laži, toliko zavajanj kot jih poslušamo danes in vseh 17 let, odkar je izbruhnil problem izbrisanih, je težko prebaviti, prav zares. Po stari Goebbelsovi navadi ""ponavljaj dan za dnem laž, pa bo postala resnica,"" kaj ne? No, in kolegi iz opozicije v 17 letih ste morda uspeli del slovenske javnosti v to prepričati, na žalost. Uboge izbrisane hočete prikazati kot naše nacionalne sovražnike, celo kot agresorje. Če bi bilo to res, potem bi bilo treba poklicati na odgovornost tiste, ki so za take agresorje vedeli in jih niso prijavili pristojnim organom. Teh agresorjev pa očitno ni, saj bi jih sicer predlagatelji te interpelacije zagotovo ovadili, ko je bil obrambni minister njihov predsednik stranke in prejšnja štiri leta, ko so bili na oblasti. Zato prosim, da ne nadaljujete s tem zavajanjem slovenske javnosti. Resnica je ravno obratna. Gre za skupino ljudi, v glavnem nemočnih ljudi, ki so ob začetku vojne v bivši Jugoslaviji nenadoma spoznali, da so izgubili pravico do stalnega prebivališča v novonastali državi Sloveniji. K ureditvi svojih papirjev jih država sploh ni pozvala. Nobeden o tem, da je njegov status ogrožen, ni dobil obvestila. Še več, pristojni organi jim celo o tem, da so stalno prebivališče izgubili, niso dali nikakršne odločbe. Ko so izbrisani prišli v stik z državnimi organi, so jim slovenske dokumente preprosto uničili. Če to ni izbris, potem pa ne vem kaj bi še bil. Še več, po mojem osebnem mnenju je šlo za politično etnično čiščenje, za maščevanje nad tistimi, ki niso hoteli sprejeti slovenskega državljanstva. V tistih letih sem delala kot dopisnica RTV Slovenija v Beogradu, in če sem hotela priti domov, sem se morala voziti z avtobusom iz Beograda preko Madžarske do Ljubljane. Na tem avtobusu sem se srečevala s številnimi žalostnimi zgodbami ljudi, ki so bili žrtve tega izbrisa. Nikakor ne morem pozabiti neke mamice z dvema majhnima otrokoma, ki je potovala iz Bosne preko Beograda domov v Ljubljano, kjer jih je čakal njen mož, oče teh dveh otrok, ki je bil zaposlen v Litostroju. Niso se videli celo leto. Pa veste zakaj? Zaradi tega, ker je takrat v Bosni divjala vojna, in ko je šla gospa obiskat bolno mater v Bosno, se ni mogla več vrniti v Slovenijo zaradi vojnih operacij v Bosni. In takšnih izbrisanih, ki so imeli takšne težave, je bilo ničkoliko, drage kolegice in kolegi. No, pa nadaljujemo zgodbo gospe. Ko smo prispeli na slovensko mejo, so prišli naši obmejni organi, naši policisti, gospe uničili dokumente, jo vrgli z avtobusa in ostala je z dvema malima otrokoma v medprostoru med Slovenijo in Madžarsko. Vse to se je dogajalo v demokratični novonastali Sloveniji, Sloveniji, ki je Jugoslavijo zapustila predvsem zato, ker se ni mogla sprijazniti z nedemokratičnostjo, z nacionalizmi, s kršenjem človekovih pravic, z logiko, da večina vedno premaga manjšino. Vlada nove demokratične Slovenije je gladko izbrisala s seznama stalnega prebivališča vse tiste neslovence, ki se pač takrat niso odločili zaprositi za državljanstvo. In po takratni, in tudi po vaši sedanji, logiki, so zato izbrisani naši sovražniki. Po tej logiki bi bili lahko tudi Slovenci, ki so leta in leta iskali svoj kruh v Nemčiji, Avstriji, Švici sovražniki tistih držav. Preprosto zaradi tega, ker so hoteli ostati državljani Slovenije, takratne tudi Jugoslavije, pa niso zaprosili za nemško, švicarsko in ne vem kakšno državljanstvo. A tiste države teh naših ljudi niso izgnale, jih niso zbrisale z spiska stalnega prebivališča, jim niso uničevale dokumentov in jih niso spravile ob eksistenco in zdravstveno zavarovanje. Zakaj pa ne? Zato, ker to ni človeško, pa če še tako odkimavate. Prav zato je ta izbris velika sramota. Še večja sramota pa je, da 17 let po tem izbrisu pravično in odločno ministrico, ki to sramoto končno odpravlja, skušate spodnesti z interpelacijo. Hvala."
0,ParlaMint-SI_2006-11-16-SDZ4-Izredna-23.u416,SD,-1.0,2006-11-16,0.07907985895872116,"Hvala za besedo, gospod podpredsednik. Spoštovani zbor! Če bi zaradi nekorektnega glasovanja koalicijskih poslancev, ko zavračate vse opozicijske amandmaje, tudi mi v Socialni demokraciji in Liberalni demokraciji Slovenije napovedali obstrukcijo, potem vi danes ne bi bili sposobni sprejeti rebalansa tega proračuna, niti ne bi bili sposobni sprejeti vseh teh amandmajev, ki ste si jih izglasovali, kajti mi smo vam to omogočili v opoziciji. Toliko, da veste. Saj najbrž veste, samo sem na glas povedal. Ta amandma pa se dotika novele zakona o odpravljanju posledic dela z azbestom na matičnem delovnem odboru in verjamem, da bo to tudi prihodnji teden na plenarnem zasedanju, da bo sprejet ta zakon, ki je sicer do konca okleščen, zakon, ki ste si ga sami do konca oklestili, vendar bo priznan kot okoljska bolezen vsaj mezoteliom, bo sprejeto to, da ta zakon začne veljati z letom 2007. Zato smo mi v poslanski skupini Socialnih demokratov vložili tudi amandma na rebalans proračuna za leto 2007, da zagotovimo sredstva za izvajanje tega zakona tudi v tem letu, tako da ne bo samo črka na papirju. Zato predlagam, da ta amandma podprete. Hvala lepa."
0,ParlaMint-SI_2021-05-26-SDZ8-Izredna-75.u69,SD,-1.0,2021-05-26,0.15731275081634521,"Hvala lepa, podpredsednik, za besedo. Spoštovani kolegice poslanke, kolegi poslanci! Veste to neprestano ukvarjanje z eno osebo z Janezom Janšo, ki mislim, da mu je dejansko na tem svetu dovoljeno prav vse tega si Slovenija dejansko ne zasluži in s tem se ukvarjamo državljanke in državljani Slovenije že 30 let. Vi Janez Janša ste vse to, kar očitate vsem drugim. Kaj ali naj sedaj tukaj naštevam kaj vse počnete v nasprotju z Ustavo in zakonodajo saj vse to zelo zelo dobro veste in ne samo to, da veste to počenjate namenoma. Že prav bedasto je to sprenevedanje, da vam gre za Slovenijo, za neke vrednote, za državljanke in državljane. Samo za eno vam gre, Ivan Janez Janša, in to je popolna, absolutna oblast. In za to ste pripravljeni uporabiti vsa, prav vsa sredstva, legalna in nelegalna. To ste, konec koncev, dokazali z dokumentom, z nekakšnim vašim strankarskim dokumentom, ki naj bi ga obravnavali na kongresu, v katerem grozite celo z državljansko vojno. Smo se razumeli? Že samo uporaba tega izraza je nedopustna. In to v imenu oziroma zato, da bi utišali svoje politične nasprotnike ali pa tekmece, kot je lepše rečeno. Grozno in nedopustno. Bi si mislili, da je to sploh nemogoče v demokratični Sloveniji. Pa da ne bom jaz preveč govoril o vas, si poglejmo, kaj o vas mislijo vaši politični sodelavci (citiram): »Politična praksa Janeza Janše temelji na manipuliranju in sprenevedanju. Dialoga ni, soočanj argumentov tudi ne.« Čigave besede so to? Besede Jelka Kacina, vašega tesnega sodelavca, še iz časov tiste prve pomembne, najpomembnejše Vlade, in tudi te, upam, da zadnje. Dalje, laganje, manipulacije, širjenje sovraštva in zla. Da niste demokrat, je povedala Ljudmila Novak, vaša sodelavka. Da je vaše vodenje izrazito avtoritarno, da prezirate sogovornike z drugačnim mnenjem in da niste demokrat - to je javno dejal Ivo Hvalica, nekdanji poslanec vaše stranke, vaš sodelavec. Tega si nisem izmislil jaz, to so o vas povedali vaši sodelavci. Na primer, Dimitrij Rupel, leta 1995, da ne izbirate sredstev, da ste hudobni in brezobzirni, da iščete služabnike. Sam sem takrat še v šolo hodil, ko je bil Rupel z vami minister v Vladi; vas gotovo pozna bolje kot jaz. Tako, spoštovani, jaz bi prosil, da se nehamo sprenevedati. Ali lahko, prosim, nehate kazati s prstom na druge! Vse to, kar očitate drugim, počnete vi. Vsa vaša ravnanja, napadi na medije, pravosodje, civilno družbo, namerno preziranje socialnega dialoga, policijska represija - to niso neki slučaji, vi želite popolno oblast, enoumje, diktaturo. Janez Janša, politični skrajnež ste, fanatik ste. In kot so vaši sodelavci povedali, za oblast ste pripravljeni uporabiti prav vsa sredstva. Eno krizo pred desetimi leti ste zaradi svoje obsedenosti že zavozili. Ampak ta trenutna je nekoliko drugačna, ni zgolj ekonomska, je mnogo hujša, mnogo bolj vpliva na življenja ljudi. S svojo avtoritarnostjo ste ljudem povzročili dodatne stiske, hude stiske. Zato je tega dovolj. Svoje frustracije boste morali zdraviti kje drugje, ne na mestu predsednika Vlade. Predvsem pa boste morali za svoja ravnanja prevzeti odgovornost. In ustavna obtožba je prvi korak k temu. Vseh bizarnih početij, afer, ki se vrstijo iz dneva v dan, ne želim niti ponovno naštevati. Veliko smo o tem govorili, državljani so tega siti. Meni pa se obrača želodec ob vsem tem. Bi pa želel pozvati na tem mestu vse državljanke in državljane, hkrati pa tudi vse poslanke in poslance, da ob naslednji priložnosti, ko bomo imeli moč na demokratičen način oddati glas za spremembe, to storimo z mislijo na medsebojno spoštovanje in predvsem na prijaznejšo prihodnost, v kateri ne bo prostora za sovraštvo in represijo, kakršno izvaja trenutna Vlada pod vodstvom Janeza Janše. Do takrat bomo, hočete ali nočete, svoje nestrinjanje kazali tudi na ulici, ker to je poleg volilne pravice in referenduma ena temeljnih ustavnih političnih pravic v demokraciji, pa se lahko fašistoidna oblast postavi na glavo, če se hoče. Dokler so ljudje pripravljeni dvigniti glas proti krivicam in za lepšo prihodnost, sem prepričan, da obstaja upanje. Dovolite mi, da ob koncu izrazim svoje verovanje v to da, si večina državljank in državljanov želi živeti v strpni in svobodni družbi, da v Sloveniji, kakršno smo ustanovili z Ustavo, v takšni, ki se zaveda pomena humanizma in vsakomur omogoča razvoj svojih potencialov. Tragedij v tej državi je bilo preveč, vsaj eno lahko končamo hitro. Dovolj Janeza Janše."
0,ParlaMint-SI_2012-01-11-SDZ6-Izredna-02.u2,OTHER,0.943359375,2012-01-11,0.11469919979572296,"Spoštovani predsednik Državnega zbora, spoštovane kolegice poslanke in kolegi poslanci, cenjeni gostje, državljanke in državljani Republike Slovenije! Iskrena hvala za zaupanje. Hvala volivkam in volivcem, ki so nas s svojimi glasovi izvolili v ta visoki zbor, in hvala predsedniku republike dr. Danilu Türku, da mi je na osnovi rezultatov volitev zaupal zahtevno in odgovorno nalogo, da sestavim prihodnjo vlado. Vesel in počaščen sem, da se lahko Državnemu zboru danes predstavim kot kandidat za predsednika Vlade. Na predčasnih parlamentarnih volitvah 4. decembra lani so volivke in volivci v velikem številu in nedvoumno izrazili svojo voljo in pričakovanja. Na volišča so jih vodili: ocena preteklega političnega delovanja, soočenje z zadnjimi razmerami in upanje na boljši jutri. Poslanci in poslanke Državnega zbora – število slednjih je v tokratni sestavi najvišje v 20-letni zgodovini Slovenije, česar sem izjemno vesel – smo skupaj zmagovalci preteklih volitev, vsi skupaj in vsak poslanec oziroma vsaka poslanka posebej. S svojimi dosedanjimi dosežki in osebnimi referencami nas je vseh 90 tukaj prisotnih volivke in volivce prepričalo, da bomo kar najbolje predstavljali in skrbeli za njihove interese. Izvoljeni predstavniki državljank in državljanov smo zato dolžni jasno izraženo odločitev spoštovati in v največji možni meri izpolniti pričakovanja, ki upravičeno temeljijo tudi na naših obljubah iz predvolilne kampanje. Zavezi vseh tu prisotnih strank sta bili sodelovanje in medsebojno spoštovanje. Kakšno vlado torej v današnjih razmerah potrebuje Slovenija? Slovenija potrebuje verodostojno vlado in potrebuje jo takoj. Potrebujemo vladno ekipo, ki bo za premagovanje zahtevnega gospodarskega in finančnega položaja sposobna čim prej narediti konkretne premike od premnogih besed k oprijemljivim dejanjem in predvsem spremembam na bolje. Tako bomo državljankam in državljanom na najboljši način dali vedeti, da njihova pot na volišča ni bila zaman in da obljube, izrečene pred volilno nedeljo, niso bile prazne. Slovenija potrebuje vrhunsko operativno vlado, ki bo s svojimi odločitvami in ukrepi znala zajeziti krizo in preusmeriti tokove tako, da bomo iz njih črpali dobrobit države za vse prebivalke in prebivalce, ki bodo v svoji domovini delali bolje in živeli lepše. Prvi izvedeni korak v to smer smo že storili s hitrim in uspešnim dogovorom s predstavniki sindikatov pred sprejetjem nujnega zakona o interventnih ukrepih. Socialni partnerji so v ključnem trenutku dokazali veliko mero solidarnosti in razumevanja, predstavniki vseh parlamentarnih strank pa smo državljankam in državljanom sporočili, da smo složni uspešnejši. Prepričan sem, da smo z dosego soglasja pri ljudeh za hip obudili upanje, da se znamo hitro in pametno dogovoriti. A od upanja do zaupanja je dolga pot. Slovenija potrebuje vlado, ki bo v prizadevanju za skupno dobro zmeraj znova znala preseči razlike – takšno vlado sem pripravljen voditi. Zavedam se, da dogajanje v slovenski strankarski politiki v obdobju pred in še posebej po volitvah pogosto ni prispevalo k utrjevanju zaupanja ljudi v politiko, prej bi rekel nasprotno. Tudi sam sem se ob tem kot novinec v strankarski politiki marsikaj naučil, ampak Slovenija danes nima več časa za politične igre in igrice, zato je prav, da vsi skupaj odgovorno prisluhnemo pozivu predsednika republike, ki je vse predstavnike strank pozval k oblikovanju sporazuma, brez fige v žepu. Da bi čim prej oblikovali operativno sposobno vlado, smo takoj po objavi volilnih izidov organizirali srečanja in vsebinske pogovore z vodstvi drugih parlamentarnih strank, z namenom uspešno sestaviti programsko sorodno in združljivo koalicijo. Nastala je koalicijska zaveza, ki so jo pretekli konec tedna uskladile in parafirale pogajalske skupine strank Socialnih demokratov, Državljanske liste Gregorja Viranta, Demokratične stranke upokojencev Slovenije in Pozitivne Slovenije. Dovolite mi, da se ob predstavitvi koalicijskega programa, ki smo ga skupaj sprejeli in potrdili s strani štirih podpisnikov, podrobneje ustavim in predstavim naše skupne zaveze ter vsebinske cilje. Zavezali smo se, da bomo pri svojih odločitvah dosledno spoštovali nedotakljivost človekovih pravic in svoboščin ter človekovo dostojanstvo, ob tem pa vztrajno dokazovali tudi medsebojno spoštovanje. Prepričani smo, da mora v Sloveniji vsak posameznik dobiti priložnost, da dokaže svoje sposobnosti in znanje ter udejanji svoje cilje. Zavezali smo se, da bomo dosledno spoštovali pravno državo in krepili pravično družbo, da bomo spoštovali različnost, spodbujali solidarnost ter zagotavljali varnost vseh prebivalk in prebivalcev. Koalicijski partnerji v okviru dela Državnega zbora in Vlade ne bomo odpirali vprašanj interpretacije polpretekle zgodovine in se bomo držali načela, da naj politika o teh vprašanjih spregovori samo v primeru, ko se je sposobna poenotiti. Delovali bomo strpno, spoštovali bomo etnične in druge manjšine ter vse drugače misleče, ob tem pa bomo odločno zavrnili vsakršno podpihovanje nestrpnosti in sovražnosti. Dogovorili smo se, da bomo v partnerskem odnosu državotvorno spoštovali državne institucije ter zagotovili dobro sodelovanje z Državnim zborom, s predsednikom države in s sodno vejo oblasti. Ob soočenju s finančno, gospodarsko in tudi družbeno krizo ter ob iskanju rešitev za izboljšanje zahtevne situacije je osrednji poudarek naše programske zaveze namenjen konkurenčnemu gospodarstvu in uravnoteženju javnih financ. Slovenija si mora z vsemi močmi prizadevati za ponovno vzpostavitev zaupanja tujih vlagateljev in mednarodnih institucij, nujno uravnotežiti državni proračun in ga zastaviti tako, da bo kataliziral gospodarsko rast. Zato smo se zavezali, da bomo do konca mandata dosegli stabilno gospodarsko rast, s katero bomo zmanjšali razkorak med razvitostjo Slovenije in najrazvitejšimi evropskimi državami. Zavezali smo se, da bomo uvedli davčne olajšave za ustanavljanje novih podjetij in za vse tiste investicije, ki ustvarjajo nova delovna mesta. Z uvedbo enotne evidence računov poslovnih subjektov ter enostavnih instrumentov zavarovanja plačil bomo odpravili plačilno nedisciplino. Skupaj smo napovedali postopen dvig osnove 41-odstotnega dohodninskega razreda na raven dveh povprečnih plač. Napovedali smo uvedbo novega dohodninskega razreda za tiste z najvišjim osebnim dohodkom. Družno smo se zavezali tudi, da bomo poenostavili administrativne postopke in zakonodajo na gospodarskem, davčnem, delovnem, okoljskem in prostorskem področju. Odpravili bomo posojilni krč, pri čemer dodatnih sredstev za bančnim sistem ne bomo zagotovili z dokapitalizacijo iz javnih sredstev, temveč s prodajo nefinančnih naložb bank ter s pridobitvijo strateških vlagateljev. Spodbujali bomo temeljne oblike organizacijske participacije zaposlenih, kot so: sodelovanje zaposlenih pri upravljanju, udeležba pri dobičku in širše notranje lastništvo. Tako bomo krepili pomen človeškega kapitala za uspešno delovanje podjetij. Na ljudi, na sodelavce je bilo namreč v preteklih letih v slovenskem prostoru žal prevečkrat pozabljeno. Z rebalansom proračuna bomo že v letošnjem letu javno porabo zmanjšali za 5 %. Trend bomo tudi v prihodnjih letih nadaljevali. Po drugi strani bomo povečali prihodke tako z učinkovitim pobiranjem davkov kot z gospodarsko rastjo, ob tem pa bomo z odpravo administrativnih ovir in povečanju nadzora zmanjšali tudi sivo ekonomijo. Če z navedenimi ukrepi ne bomo uspeli uravnotežiti javnih financ, bomo povečali že pred volitvami javno napovedano zgornjo stopnjo davka na dodano vrednost. Agencijo za upravljanje s kapitalskimi naložbami bomo preoblikovali v institucijo, ki bo popolnoma transparentna in bistveno učinkovitejša pri upravljanju podjetij v državni lasti. Kadrovske odločitve v podjetjih v državni lasti bodo sprejete izključno na osnovi objektivno strokovnih kompetenc kandidatov. Določili bomo strateško premoženje države in zagotovili učinkovito korporacijsko upravljanje. Smiseln je umik države iz gospodarskih družb, ki niso strateškega pomena, ne pa tudi iz podjetij, ki so uspešna na mednarodnih trgih, in še manj iz infrastrukturnih podjetij. Slovenijo bomo namreč razvijali kot logistično središče za srednjo in jugovzhodno Evropo, zato bomo vlagali v posodobitev železniške in druge infrastrukture ter v dokončanje avtocestnih povezav. Za okrepitev logistično strateške vloge naše države je nujna gradnja tretjega pomola Luke Koper, drugega železniškega tira in novih cestnih razvojnih osi, ki bodo približale danes težje dostopne in zato v mnogih pogledih prikrajšane dela Slovenije, predvsem Koroško, Belo krajino, Kočevsko in Idrijsko-Cerkljansko. Dorekli smo tudi načrtovane energetske investicije. Z izgradnjo hidroelektrarne na srednji in spodnji Savi bomo zadostili trem izzivom: zagotavljanju delovnih mest v času gradnje, po dokončanju bomo pomagali segrevati gospodarstvo, s spodbujanjem okoljsko prijaznih virov energije bomo krepili trajnostni razvoj in okoljsko vzdržnost. Zmanjšali bomo poplavno nevarnost celotnega območja in tako povečali kakovost življenja ljudi v teh predelih. Projekt TEŠ 6 je danes predaleč, da bi ga vstavljali, kljub temu pa bomo natančno preverili možnosti za racionalizacijo investicije, ob tem pa tudi revidirali vse dosedanje postopke in ugotovili odgovornost za domnevno oziroma morebitno slabo vodenje projekta. V pogovorih štirih strank smo se uskladili tudi, da bomo proučili možnost postopne uvedbe socialne kapice, pri tem pa bomo upoštevali učinek na finančni položaj države, na socialni položaj državljank in državljanov ter na konkurenčnost podjetij. Prav slednja se mora v prihodnjih letih okrepiti in povečati, saj bodo le konkurenčna podjetja lahko preživela in rasla ter kot generator razvoja blagodejno vplivala na konkurenčnost celotne države. Naše obljube so resne in podobno konkretne na vseh področjih usklajene koalicijske zaveze. Naj navedem še nekaj primerov iz drugih področij našega programa, ki so za prihodnost in uspešen razvoj naše države prav tako izjemnega pomena. Sledimo načelu Vsako delo šteje, zato bomo poenostavili pravne oblike dela, delno bomo prevzeli stroške prve redne zaposlitve, krepili pravno varnost zaposlenih in zaostrili sankcije za delodajalce, ki prispevkov in drugih obveznosti ne plačujejo. Z reorganizacijo in upokojitvami brez nadomeščanja bomo maso plač v javni upravi zmanjšali za 2 % letno ter preoblikovali Vlado v dvanajst ministrstev. Za večjo preglednost in učinkovitost postopkov ter posledično celotno transparentnost bomo intenzivno delali na centralizaciji podpornih funkcij državne uprave, kot so javno naročanje, kadrovska, informacijska podpora ter upravljanje z nepremičnim premoženjem. S konkretnimi in podrobno razdelanimi ukrepi bomo poenostavili pravne postopke in odpravili administrativne ovire, ki danes za državljane pomenijo izgubo dragocenega časa in nepotrebne, pogosto tudi neutemeljeno visoke dodatne stroške. Z vso resnostjo se zavedamo vidnega padca zaupanja državljanov v družbene sisteme, zato bomo z odgovorno krepitvijo solidarnosti in pravičnosti na vseh področjih krepili zaupanje v socialni sistem. S sistematičnim, neodvisnim in doslednim pregonom gospodarskega in organiziranega kriminala, s povečanjem učinkovitosti sodišč in z odpravo sodnih zaostankov najkasneje do konca mandata bomo povrnili zaupanje v pravni sistem. Akcijski načrt za izvedbo obljubljenega bo izdelano za vsako sodišče posebej. Zavezujemo se zdravstveni in pokojninski reformi, ki bosta omogočili, da bosta tako pokojninski kot zdravstveni sistem kakovostnejša in bolj transparentna, racionalna in prilagojena dejanskim zmožnostim in potrebam državljank in državljanov vseh generacij. Posebej vesel sem, da smo v koalicijski zavezi partnerji uspešno uskladili rast pokojnin. Z zavarovanjem kmetijskih zemljišč s pravočasnimi izplačili državnih sredstev in s prioritetno lokalno oskrbo bomo povečali proizvodno kakovostne, varne in cenovno konkurenčne hrane domače proizvodnje ter omogočili, da bodo z njo oskrbovani javni zavodi. Posebno pozorno in v sodelovanju javnega, zasebnega sektorja se bomo lotili zatiranja in preprečevanja korupcije vseh pravnih oblikah. Vlada in vsi njeni predstavniki bomo s svojim delovanjem državljankam in državljanom v zgled. Najmanj 1 % BDP bomo iz javnih sredstev vsako leto namenili raziskavam in razvoju, pri čemer bomo s prilagojeno štipendijsko politiko varovali dostopnost do znanja vsem. Dodatno bomo krepili kakovost visokošolskih institucij ter jim pomagali k uspešni vpetosti v mednarodno okolje. S ciljno določeno podporo kreativnim industrijam in z intenzivno vezjo med izobraževalnimi institucijami ter gospodarskimi subjekti bodo mladi svoje znanje namesto v tujino lažje in raje vračali in vlagali v domače okolje. Spoštovani poslanke in poslanci! Naštel in predstavil sem le del resnih vsebinskih zavez, za uresničevanje katerih lahko po potrditvi v Državnem zboru začnemo nemudoma trdo delati. S predstavitvijo sem vam želel ilustrirati, kako podrobno in kako zavezujoče smo se že dogovorili in kako resno smo s tem mnogi mislili. Dovolite, da postopek koalicijskega usklajevanja pojasnim še z barvami. Ko smo pretekli petek v jutranjih urah vsem partnerjem posredovali čistopis predlagane koalicijske pogodbe, je bil dokument sestavljen iz štirih barv. Pripombe vsake stranke so bile označene s svojo. Ko so nato pogajalske skupine, kasneje pa še predsedniki strank – bolniško odsotnega gospoda Boruta Pahorja je nadomeščal podpredsednik stranke gospod Patrick Vlačič –, skupaj predelovali vsebino gradiva, smo imeli skupni cilj – dogovoriti in uskladiti zaveze tako, da bo na koncu dokument v eni sami barvi. Vedeli smo, da bo enotno besedilo dokaz, da odprtih dilem ni več. Po celodnevnem usklajevanju smo dogovor dosegli in vodje pogajalskih skupin so ga parafirali. Kaj se je zgodilo, da se je nato eden od štirih partnerjev premislil? Če je imel utemeljene premisleke, bi bilo smiselno in pošteno o tem spregovoriti odprto, tudi če bi se zaradi tega sobotni večer končal le s tremi od štirih paraf. V prizadevanjih zastav koalicije sem bil deležen očitkov, da sem preveč naiven. Ampak veste, sam drugače ne znam. Zaupam ljudem, verjamem dani besedi in ponujanju rok. Takšen sem. Jaz se bom pri svojih letih težko spremenil, kljub temu, da me mnogi prepričujejo, da v politiki tako pač ne gre. V preteklih tednih sem bil deležen tudi nasveta, da moram v politiki znati šteti, zato dovolite, da z vami delim izkušnjo iz dolgoletnega dela v gospodarstvu, kjer je sicer tudi treba poznati osnove računstva. Dolgoročno pa sta obljuba in stisk roke tista, ki odločata o uspehu, ugledu in verodostojnosti vodstva, in statistika, na kateri se gradi zaupanje sodelavcev in poslovnih partnerjev. Prelomljena beseda pa je med partnerji v gospodarstvu zmeraj slaba popotnica. Še zmeraj verjamem, da tudi v politiki za dosego cilja ne more biti vse sprejemljivo. Če želimo ponovno pridobiti zaupanje državljank in državljanov v politične institucije in vse nas, ki na političnem parketu delujemo ter s svojimi ravnanji odločamo o njihovi prihodnosti, potem moramo najprej sami postati vzor. Če želimo prebivalke in prebivalce spodbujati k etiki in morali, jo moramo najprej znati sami pokazati in dokazati. Na včerajšnjem srečanju s članicami in članic stranke Pozitivna Slovenija sem dejal, da prva odgovornost naših poslank in poslancev ni stranka, še manj predsednik stranke. Njihova prva odgovornost so zmeraj in pri vsaki odločitvi le državljanke in državljani, volivke in volivci, ki so vsakemu od njih zaupali in jim v upanju na boljšo prihodnost namenili svoj glas. Zato, spoštovane kolegice poslanke in spoštovani kolegi poslanci, vas prosim, da pred današnjim glasovanjem o mandatarju predstavljene programske zaveze primerjati s svojimi volilnimi programi in predvsem s svojimi predvolilnimi obljubami ter na osnovi tega presodite, ali bo Vlada, za katero zagotavljam, da bo pod mojim vodstvom dosledno spoštovala usklajeno in parafirano koalicijsko zavezo, izpolnjevala tudi vaše obljube. Če je odgovor da – in poznavajoč vaše programe, si upam trditi, da v veliki večini je –, tedaj vas prosim im predlagam, da mi zaupate vaš glas kot tistemu mandatarju, ki ga je predlagal predsednik republike. Glasujte tako, da boste zadostili svoji vesti in svojemu srcu. V nasprotnem primeru bom razumel, da ni nič narobe ne z vsebino zaveze ne s programskimi sorodnostmi, ampak je očitno v očeh nekaterih nekaj hudo narobe z mano –, predsednikom stranke, ki je zmagala na lanskih volitvah. Zato, spoštovane poslanke in poslanci, ko boste sami s sabo za glasovalno zaveso, pomislite na našo zavezo, na njeno sporazumno izpogajano vsebino, oblikovano v dobro Slovenije. Prepričan sem, da lahko skupaj oblikujemo preudarno in udarno vlado, katere delo bo temeljilo na strokovnih odločitvah za hiter razvoj, za dobrobit državljank in državljanov ter za uspešen preboj Slovenije med najuspešnejše evropske države, kar je tudi zaveza za uspešno prihodnost Združenja Manager. Temeljna kriterija pri oblikovanju ekipe sem večkrat javno predstavil in pri njiju vztrajam še danes. Od članov vladne ekipe pričakujem visoko raven strokovnosti in sposobnost timskega sodelovanja, ki bo prispevalo k uglašenosti celotne ekipe. Ker verjamem v skupno dobro delo, se tudi v koalicijski ponudbi nismo omejili z razrezom na osnovi odstotkovnega računa pridobljenih glasov, ampak smo partnerjem že na začetku pogovorov ponudili več ministrskih mest. V Vladi namreč ne nameravamo šteti strankarskih izkaznic, ampak dosežene rezultate, z željo po čim večjih uspehih v dobro vseh. Pri oblikovanju koalicije nismo in ne zapiramo vrat nikomur. Veselilo nas bo, če bosta s koalicijskim programom soglašala in se nam pri sestavi vlade državotvorno pridružila predstavnika italijanske in madžarske narodnosti. Tudi s strankami, ki so se odločile drugače in sodelovanje v naši koaliciji javno izključile, si želimo konstruktivno sodelovati. Pogovori, ki smo jih opravili s Slovensko ljudsko stranko, Novo Slovenijo in Slovensko demokratsko stranko so bili korektni in spoštljivi, pri nekaterih programskih vprašanjih tudi zelo konkretni. Vse skupaj iskreno vabim, da pri projektih, ki so ključni za učinkovito premagovanje krize in bodo pomenili pomembno spodbudo za prihodnji razvoj države, sklenemo dogovor o sodelovanju in podpori, ki ga imenujem Zavezništvo za Slovenijo. Z mislijo na obljube, ki smo jih vsi skupaj izrekli pred volitvami, ter z njimi in za njih zastavili svoja imena, sem prepričan, da se bomo lažje odločili za delovanje z roko v roki, v korist vseh državljank in državljanov. Če mi boste pripravljeni zaupati mandat in bomo uspešno oblikovali koalicijo, bo Zavezništvo za Slovenijo temeljilo na projektih pokojninske, zdravstvene reforme, reforme trga dela, ustvarjanja novih delovnih mest, svoje moči bomo družno usmerili v znižanje stroškov državne in poenostavitev administrativnih postopkov, skupaj bomo sprejeli odločitve, potrebne za rešitev gospodarstva iz kreditnega krča, in poskrbeli za konsolidacijo javnih financ. Oboje je možno. Slovenija je to dokazala vsakič, kadar je bila na zgodovinskih prelomnicah. Še več, pogosto je bila zgled in upanje drugim, a zato moramo znati stopiti skupaj. Skupno dobro ne nastaja tako, da si le boljši od drugih. Moraš biti tudi dober do drugih. Potem smo vsi skupaj lahko najboljši, potem ustvarjamo dobrobit za vse skupaj in za vsakogar posebej. Vlada, ki jo bom vodil, če boste tako odločili, bo programske usmeritve, h kateri smo se zavezali, izvajala skladno s temeljnimi usmeritvami našega delovanja. Aktivnosti za konkurenčno gospodarstvo bomo uravnotežili z odgovorno skrbjo za družbeno solidarnost. Če rečem drugače, sledili bomo cilju ""delati bolje in živeti lepše"". In takšna, cenjeni državni zbor, drage državljanke in državljani, je Slovenija, kakor jo vidim. Dobra do vsakogar, najboljša za vse nas. Slovenija, ki tudi v najtežji gospodarski družbeni krizi nikomur ne bo odrekla pravice do brezplačnega šolanja, zdravljenja in uživanja zaslužene starosti. Slovenija, ki za višjo stopnjo gospodarske rasti ne bo žrtvovala svojih ljudi in ne svoje narave, temveč bo uspešno našla pravo ravnovesje med gospodarskim, okoljskim in družbenim razvojem. Slovenija, kjer bo pravosodni sistem zagotavljal pravice in ne bo vzrok krivic, zaostankov in zamud. Slovenija, v kateri bodo najmočnejšo vez tvorili zaupanje, medsebojno spoštovanje in sodelovanje. Slovenija, ki je in bo ponosen del evropske družine, saj se zaveda, da je v družbi močnejših tudi sama močna. Obenem pa bo prav zaradi svojega zgodovinskega spomina, državne mladosti in državniške modrosti znala pomagati novim članicam in spodbujati prihodnje. Slovenija, ki bo konstruktivna in odprta sogovornica ter zanesljiv partner drugim državam, obenem pa bo vedno najprej in najbolj zvesta sama sebi in svojim državljankam in državljanom. Vlada, ki jo bom vodil, bo storila vse, kar je v naši moči, da s stabilno javnofinančno politiko prispevamo k stabilnosti evra, kot veznega tkiva evropskega gospodarstva in kazalnika evropske gospodarske moči. O Evropski uniji nisem veliko govoril, saj je to naše dano dejstvo, ki je in mora ostati. Pravila naj veljajo za vse enako, tudi za Slovenijo. Dosledno jih bomo spoštovali, ob tem pa ohranili svojo pokončnost in samozavest. Pri reševanju krize ne bomo pozabili, da nas enako močno kot valuta vežejo tudi temeljne evropske vrednote, kot so nedotakljivost svobode posameznika, enakopravnost vseh državljank in državljanov ter spoštovanje človekovih pravic. Da – svoboda, enakost, solidarnost. Pri tem bi rad prav posebej poudaril obe narodni skupnosti – italijansko in madžarsko. V imenu vseh treh koalicijskih partneric, Socialnih demokratov, DeSUSa in Pozitivne Slovenije, bi rad izrazil polno pripravljenost za vključitev konkretnih vsebin, ki sta mi jih poslanca narodnih skupnosti danes posredovala. S to pomembno vsebino koalicijske zaveze je tudi njuno sporočilo njunim volivkam in volivcem jasno in glasno. S tem, ko znamo prisluhniti vsakemu posameznemu glasu, najbolj upravičimo odgovornost, ki nam je bila zaupana. In s tem največ naredimo za bogastvo cele skupnosti. Zato iskreno upam, da bodo naša skupna prizadevanja v prihodnje vredna tudi njunega zaupanja in glasu. Vlada je najvišji izvršni organ neke države. Lahko je vir jeze, lahko pa je tudi zgled in obet. Težji ko so časi, bliže je na prvi pogled jeza in dlje je veselje. A, prepričan sem, da se prav v najtežjih preizkušnjah pokaže, koliko dejansko zmoremo kot posamezniki, kot vlada, kot politični razred, kot družba in kot država. Odgovornost je na plečih vsakogar med nami. V obdobju, ki smo mu priča, je to zgodovinska odgovornost. Spoštovani! Zdaj je priložnost, da vsi skupaj pokažemo, koliko in kako daleč zmoremo, koliko smo bili resni v dosedanjih obljubah, koliko smo se naučili iz naših preteklih izkušenj in tudi napak, predvsem pa, koliko resnično razumemo zahtevnost časa in sveta, v katerem živimo. Če bomo vse to delali po najboljši vesti – in mislim na skupno dobro –, tedaj se nimamo česa bati. V izjemno osebno čast in ponos mi bo, če mi boste na predlog predsednika republike zaupali odgovorno nalogo – sestavo prihodnje slovenske vlade. Obljubljam, da se bom po svojih najboljših močeh prizadeval, da bomo vaše zaupanje skupaj z izbrano ekipo sodelavk in sodelavcev opravičili, če ne celo presegli. V svojem imenu zagotavljam, da bomo delali dobro, v dobro Slovenije in v dobro vseh državljank in državljanov. Hvala lepa. /aplavz/"
0,ParlaMint-SI_2002-12-11-SDZ3-Izredna-24.u4,OTHER,0.8935546875,2002-12-11,0.24526344239711761,"Gospod predsednik, poslanke in poslanci, državljanke in državljani! V čast mi je, da vam lahko kot kandidat za predsednika vlade predstavim programska izhodišča vlade, ki jo bom vodil, če bom za njeno vodenje dobil ustrezno podporo v državnem zboru. Dovolite mi, da se pred predstavitvijo napovedanih programskih izhodišč zahvalim dosedanjemu predsedniku vlade, dr. Janezu Drnovšku za dolgoletno uspešno vodenje vlade Republike Slovenije. V času njegovega vodenja vlade se je Slovenija uveljavila kot samostojna in mednarodno priznana država. Dosegla je primerno raven socialne in siceršnje varnosti, gospodarsko razvitost in ekonomsko trdnost ter opravila vse potrebno za vstop v družbo članic Evropske unije in Nata. Za nami, poslanke in poslanci, je obdobje pomembnih dosežkov. Državljani in državljanke smo si oblikovali sedanjost, ki nam jo v mnogih drugih državah lahko zavidajo. Slovenija se je v mednarodnem merilu uveljavila kot uspešna, gospodarsko razvita in urejena, socialno občutljiva in politično stabilna država. Po oceni komisije Evropske unije sodi med najbolje pripravljene kandidatke za članstvo v Uniji. Te dni se približujemo zaključku pogajanj za vstop v Evropsko unijo. Prepričan sem, da bodo naši pogajalci uspešni in da bodo tudi v zadnjih dneh še izboljšali prvotno ponudbo Evropske unije glede finančnega okvira Slovenije. Vstop v Evropsko unijo je nedvomno zgodovinski korak za Slovenijo. Korak, ki na dolgi rok pomeni, da bo Slovenija prevzela standarde in kakovost delovanja najrazvitejših evropskih držav. Slovenija bo tako v naslednjih dveh letih postala enakopraven del jutrišnje Evrope in pridobila možnost, da skupaj z drugimi evropskimi državami sooblikuje usodo sveta. Evropska unija je danes na razpotju pri iskanju svojega ustroja. Sooča se z ekonomskimi in institucionalnimi problemi in tudi s tako imenovanim demokratičnim deficitom, ki se kaže v povečani kritičnosti oziroma nezaupanju in nezainteresiranosti državljanov. Zato se Slovenija po vstopu v Evropsko unijo ne sme usmeriti le v zagovarjanje lastnih interesov, pač pa mora prispevati svoj delež pri ustvarjanju uspešne evropske integracije, ki bo ekonomsko konkurenčna na svetovnih tržiščih in obenem dejavnik politične stabilnosti v Evropi in svetu. V ospredje stopa razmišljanje o tem, kako območje stabilnosti razširiti na ostalo Evropo in preiti iz procesa stabilizacije v proces integracije. Slovenija se bo morala vključiti v te procese, pa tudi v dejavnosti Evropske unije pri zagotavljanju pomoči tretjim državam in pri varstvu človekovih pravic v svetu. Zaradi dobrega poznavanja jugovzhodne Evrope je naša odgovornost še toliko večja. Slovenija je bila povabljena, da vstopi v Nato, in ima s tem vse možnosti, da zagotovi svojim državljanom najvišjo možno raven nacionalne varnosti. Prepričan sem, da bomo to tudi storili. Naše članstvo v Natu je pomemben izziv, ki zahteva poglobljen razmislek. Ni namreč daleč čas, ko smo poslušali, ponavljali in verjeli, da nikoli več ne bo vojne,in vendar smo jih v prejšnjem desetletju v našem širšem geografskem prostoru doživeli več kot kdajkoli prej. Nihče danes ne more napovedati, kakšna bo podoba oziroma usoda tega prostora čez deset ali petnajst let. Povabila v Nato ne bi bilo, če Slovenija ne bi vsestransko napredovala, če ne bi na nek način izvažala miru in stabilnosti v vso regijo. V Nato smo bili povabljeni, ker nas Nato potrebuje in ker ga potrebujemo tudi mi. Želimo si, da bi se proces širitve Nata nadaljeval in bi njegova vrata ostala odprta za vse, ki si vanj želijo. Z vstopom v Nato se bomo lažje odrekli splošni vojaški obveznosti in jo nadomestili s poklicnimi vojaki ter prostovoljnimi rezervisti. Majhna država na robu velikega nestabilnega območja si sama ne more zagotoviti celovitein zadostne obrambne varnosti. Varnost in kolektivna obramba znotraj Nata bosta cenejši in zanesljivejši. Z mnogimi državljani in strokovnjaki pri nas, pa tudi v Evropi, delim mnenje, da se bo moral v bodoče spreminjati tudi Nato. Novi varnostni izzivi zahtevajo premislek o načinih in vsebini delovanja te zveze. Pri tem mislim zlasti na nujno preusmerjanje pozornosti od klasičnih obrambnih nalog na zagotavljanje varnosti z različnimi instrumenti preprečevanja kriznih situacij, terorističnih napadov in podobno. Slovenija mora vlagati v svoj obrambni sistem brez vstopa v Nato vsaj toliko, kot če bi postala njegova članica. Vendar pa je stopnja nacionalne varnosti ob vstopu v zvezo Nato neprimerljivo višja. S takšno držo in s prepričljivimi argumenti se bo nova vlada zavzemala za vstop Republike Slovenije v Nato. Končna odločitev o vstopu v Nato bo na referendumu pripadla državljankam in državljanom in njihovo voljo bo vlada dosledno spoštovala. Mednarodni odnosi in zunanja politika po eni strani postaja za Slovenijo vse pomembnejša. Po drugi strani pa se bodo zmanjšale razdalje in razlike med domovino in tujino. S članstvom v Evropski uniji in v Natu bo meja vse manj, možnosti za Slovenijo in Slovence bo vedno več. Slovenci bodo poslej, tudi kadar bodo potovali ali živeli daleč od doma, ostajali znotraj povezanega in celo enotnega sistema. Da bi lahko zunaj Slovenije govorili z enim glasom, moramo izboljšati sodelovanje in koordinacijo doma. V sodelovanju z državnim zborom, s predsednikom republike in z drugimi ustanovami sistema si bo vlada prizadevala za čim bolj racionalno, koordinirano in skladno delo. V zunanji politiki si ne želimo podvajanja, ampak delitev dela. Ne želimo si prestižnega boja, ampak medsebojnega razumevanja in pomoči. Državne ustanove si morajo pomagati. Diplomacija mora pomagati gospodarstvu. Znanost in šolstvo morata pomagati obrambi in diplomaciji. V majhni Sloveniji ni možnosti za skrivanje informacij, ampak jih je potrebno deliti in izmenjavati. Naj izpostavim le nekaj nalog iz zunanje politike. Ohraniti moramo dobre sosedske odnose ter partnersko sodelovanje s sosednjimi državami, ob sočasni skrbi za slovenske manjšine v teh državah. Ohraniti je treba aktivno politiko do jugovzhodne Evrope ter ji nuditi vso pomoč pri približevanjuk evroatlantskim integracijam, saj je stabilnost jugovzhodne Evrope vitalnega pomena za Slovenijo. Pomoč jugovzhodnim sosedom, da bi čimprej postali člani Evropske unije in Nata, ni fraza, ampak slovenski nacionalni interes. Slovenija lahko znotraj Evropske unije in Nata odigra vlogo enega od ključnih poznavalcev razmer in procesov v jugovzhodni Evropi. Potrebno je utrditi status Slovenije kot srednjeevropske in tudi sredozemske države. To naj se odraža v bilateralnih odnosih in povezovanjih z državami v tem prostoru. Potrebna je prilagoditev diplomatsko-konzularne mreže novim razmeram ter dodatna okrepitev ekonomske diplomacije in podpore gospodarstvu v tujini. Med cilje koalicijskega sporazuma o sodelovanju v Vladi Republike Slovenije, ki so ga dosedanje vladne stranke sklenile pred dvema letoma, smo na prvo mesto zapisali strpnost in več povezovanja v Sloveniji, upoštevanja svobode izbire, uveljavljanja novih idej in nevsiljevanja starih ideologij, prihodnost brez travm preteklosti. Seveda ne trdimo, dasmo vse to že dosegli, saj gre za načelne cilje, ki so bolj ideal, h kateremu je treba stremeti, kot pa nekaj, kar je mogoče doseči enkrat za vselej. Toda dejstvo, da Slovenija v očeh tujih opazovalcev velja za politično stabilno državo, pravzaprav za tovrstno izjemo v regiji, po svoje kaže, da smo na dobri poti. Tudi sami želimo hoditi po taki poti. Spoštovani! Osnova delovanja nove vlade bodo vizije, strategije, programi in naloge, opredeljeni v koalicijskem sporazumu o sodelovanju v vladi Republike Slovenije, ki so ga sklenile Liberalna demokracija Slovenije, Združena lista socialnih demokratov, Slovenska ljudska stranka in Demokratična stranka upokojencev, v strategiji gospodarskega razvoja Slovenije, v predpristopnem ekonomskem programu in državnem razvojnem programu, v dopolnitvah koalicijskega sporazuma, v katerih bomo opredelili prioritete za prihodnje obdobje. Upoštevali bomo tudi vse domišljene predloge opozicije in še posebej pozorno se odzvali na predloge državljank in državljanov. Slovenija je v zadnjem desetletju prehodila uspešno pot gospodarskega razvoja. Na začetku novega tisočletja je ena redkih tranzicijskih držav, ki so presegle predtranzicijsko raven gospodarske aktivnosti. V tem času vseskozi dosega višjo gospodarsko rast kot države članice Evropske unije. V letu 1996 je tako Slovenija dosegla 64% povprečnega bruto proizvoda na prebivalca po kupni moči Evropske unije, v letu 2001 pa že 70%. V tem obdobju smo uspeli zagotoviti razmeroma visok delež investicij v bruto domačem proizvodu,ki je vse od leta 1994 že višji kot v Evropski uniji. Spremljata ga tudi visoka stopnja varčevanja in odprtost gospodarstva, ki se kaže v visokem deležu uvoza in izvoza v bruto domačem proizvodu. Kljub še vedno prehitremu naraščanju plač v javnem sektorjuv zadnjih letih vendarle beležimo umirjeno rast plač, ki rastejo počasneje od produktivnosti dela. Tudi zahvaljujoč razumnim dogovorom in delujočemu socialnemu partnerstvu smo znižali brezposelnost na raven, ki je med nižjimi v Evropi. V tem obdobju smo uspeli ohraniti relativno stabilnost slovenskih javnih financ. Izpolnjujemo oba maastrichtska fiskalna kriterija, tako glede deleža javnega dolga kot tudi javnofinančnega deficita v bruto domačem proizvodu. In ne nazadnje, ocena kreditnega tveganja za Slovenijo se je pri vseh neodvisnih mednarodnih agencijah izboljšala do ravni nekaterih članic Evropske unije in je najbolj ugodna med vsemi kandidatkami za vstop v Evropsko unijo. Stanje na področju socialnega razvoja se izboljšuje. Pri tem ima veliko zaslug aktivna socialna politika polpreteklega obdobja. Vrednost indeksa človekovega razvoja kot skupnega kazalca družbenega razvoja je visoka. Primerjava dohodkovne neenakosti in stopnje tveganja revščine s povprečjem v Evropski uniji kaže, da sta obe pri nas precej manjši. Na področju izobraževanja se Slovenija po razvitosti uvršča v zgornjo polovico Evropske unije. S programom varstva starejših, ki ga vlada izvaja v zadnjih petih letih, se je začel izboljševati odnos družbe do starejših, zagotovljenih je več oblik socialnovarstvenih storitev, razširile so se tudi izvajalske mreže, regionalni pristop do razpoložljivih kapacitet pa je enakomernejši. Na podlagi nacionalnega stanovanjskega programa je vnovič oživela gradnja socialnih in neprofitnih stanovanj. Pomembno vlogo pri tem bodo v bodoče morale odigrati tudi občine, še zlasti pri pridobivanju stavbnih zemljišč. V zadnjih dveh letih sta se dostop in uporaba interneta povečala z 20% gospodinjstev na 37%. Za razliko od nekaterih drugih tranzicijskih držav, je Slovenija ohranila tudi razmeroma stabilen sistem zagotavljanja javnega interesa na področju kulture. Ob tem je rasla kakovost umetniške produkcije, ki se kaže tudi z vse opaznejšim uveljavljanjem slovenske kulture v Evropi in v svetu. V zadnjem času denimo pri filmski produkciji. Spoštovani! V preteklem obdobju smo torej dosegli veliko, in to praktično na vseh področjih našega življenja. Lahko bi rekli, da smo že zgradili hišo, sedaj si jo moramo še urediti tako, da bomo v njej čimbolj udobno živeli. Naše možnosti in ambicije so velike. Želimo postati aktiven del razvitega, demokratičnega sveta. Želimo si, da bi bile naše državljanke in državljani deležni vseh dobrobiti svetovnega razvoja. Zato pa moramo sprostiti in spodbuditi vse razvojne potenciale, ki so nam na voljo in ki jih ni malo. V minulem desetletju smo izvedli postopno in razmeroma uspešno tranzicijo na mnogih področjih našega življenja. Za zagotavljanje kakovostnega in stabilnega razvoja države in gospodarstva pred in po vključitvi v Evropsko unijo pa nujno potrebujemo dodaten, kakovosten premik v razvojni in ekonomski politiki, ki naj nadgradi dosedanje tranzicijske reforme, pa tudi oblikovanje institucionalnega okvira tržnega gospodarstva, ki bo skladen s pravili Evropske unije in osredotočen na makroekonomsko stabilizacijo. Pospešeno moramo delati pri dokončanju preostalih tranzicijskih nalog in optimalno kombinirati ekonomske in strukturne politike na poti v Evropsko unijo, da bomo organizacijsko in kadrovsko in vsebinsko pripravljeni na nove pogoje delovanja države in gospodarstva v Evropski uniji, ERM2 in EMU. Potrebujemo program izvedbe strategije pospešenega spodbujanja razvoja, gospodarskih, človeških in okoljskih razvojnih dejavnikov. In ne nazadnje, potrebujemo moderno, fleksibilno, strokovno vlado, javno upravo in javne storitve. Potrebno bo izgraditi sisteme, ki bodo sposobni učinkovitega, strokovnega in hitrega odločanja in ki bodo ob obrambi naših nacionalnih interesov spodbujali tudi komunitarni način delovanja Unije. Ti sistemi pa ne morejo biti omejeni le na delovanje izvršilne oblasti oziroma političnih struktur, pač pa bodo morali vključiti gospodarske subjekte, sindikate, nevladne organizacije, se pravi vso civilno družbo. Spoštovane poslanke in poslanci! Dovolite mi, da v nadaljevanju pojasnim nekatere od najpomembnejših nalog v naslednjem obdobju. Potrebno bo dokončati uskladitev slovenskega pravnega reda s pravnim redom Evropske unije. Če je bil v preteklih letih poudarek na izpeljavi ključnih reform in vzpostavitvi novih sistemov, pa bo v obdobju do vstopa na zakonodajnem področju poudarek na tistih končnih prilagoditvah, ki so potrebne zaradi dejanskega vstopa Slovenije v Evropsko unijo, zaradi sprememb, ki jih prinaša pravni red Evropske unije, sprejet v zadnjem obdobju. Na politični ravni je najpomembnejša naloga izvedba nujnih sprememb ustave, ki so potrebne za vstop v Evropsko unijo, in seveda izvedba referenduma o vstopu Slovenije v Evropsko unijo ter ratifikacija pogodbe o pristopu. Vlada bo slovenski javnosti tudi v prihodnje celovito predstavljala okoliščine in posledice vstopa v Evropsko unijo oziroma razloge, zaradi katerih je vredno izkoristiti to enkratno zgodovinsko priložnost. S končanjem predpristopnih pogajanj z Evropsko unijo in določitvijo datuma vstopa novih članic v Evropsko unijo je določen tudi časovni okvir dokončne prilagoditve naše ekonomske politike, jasni pa so tudi problemi, ki jih moramo v tem času rešiti. Prvi med njimi je nedvomno inflacija, ki je previsoka in bi bila takšna ob vstopu v Evropsko unijo, ERMZ, gospodarsko nevzdržna. Uspešna vključitev v Evropsko unijo ni mogoča brez znižanja stopnje inflacije na evropsko raven. Zato bo v naslednjih dveh letih nujno potrebno, ob polnem sodelovanju z Banko Slovenije, ustrezno kombinirati restriktivno monetarno in stabilno fiskalno politiko z omejevalno politiko reguliranih cen in umirjeno dohodkovno politiko, zlasti v javnem sektorju. Učinkovito, transparentno upravljanje in zagotavljanje stabilnih javnih financ bo ena izmed prioritetnih nalog tudi nove vlade. Uvedba dveletnega proračuna in izkaz izravnalnega proračunskega deficita za leto 2002 pomembno prispevata k večji transparentnosti slovenskih javnih financ in k bolj preglednemu in selektivnemu sprejemanju novih javnofinančnih obveznosti. Osnovni cilji javnofinančne politike v naslednjih dveh letih so: aktivno prilagajanje odhodkov države razpoložljivim prihodkom, s čimer bo doseženo postopno zniževanje javno finančnega primanjkljaja, določanje ciljnega strukturnega primanjkljaja ob možni uporabi vnaprej določenega in omejenega cikličnega primanjkljaja proračuna v neugodnih gospodarskih razmerah, s čimer bo v omejenem obsegu možno samodejno izravnavanje cikličnih gibanj in s tem tudi vodenje proticiklične gospodarske politike, in zmanjševanje stroškov financiranja javnega dolga, upoštevajoč merila likvidnosti, varnosti in donosnosti. Predloga proračuna za leti 2003 in 2004 jasno kažeta na odločenost vlade Republike Slovenije, da tako zastavljene cilje tudi dosežemo. Ob na novo ocenjeni gospodarski rasti za 2003 in 2004 je predvidena realna rast proračunskih izdatkov za ti dve leti manjša od rasti bruto domačega proizvoda, kar pomeni, da se bo v naslednjih dveh letih delež javnofinančnih odhodkov v bruto domačem proizvodu zmanjšal, prav tako pa se bo v naslednjih dveh letih zmanjševal tudi delež proračunskega in javnofinančnega primanjkljaja ter javnega dolga v bruto domačem proizvodu, s čimer se bodo zmanjšali tudi stroški financiranja javnega dolga in sprostila nujno potrebna sredstva zaambicioznejše financiranje proračunskih razvojnih prioritet. V naslednjih dveh letih bomo v skladu s projektom racionalizacije nabave blaga in storitev za potrebe posrednih in neposrednih uporabnikov širšega sektorja države natančno preverili in racionalizirali javnofinančne izdatke za blago in storitve, s ciljem, da jih znižamo vsaj za 10 odstotkov. Pomembno racionalizacijo in s tem povečanje sredstev, namenjenih za razvojne cilje, bomo v naslednjih dveh letih dosegli tudi na področju plačil obresti. Temeljna instrumenta za nižja plačila obresti bosta optimalna uporaba kupnine iz naslova privatizacije za zmanjšanje javnega dolga in prestrukturiranje javnega dolga oziroma zamenjava dragih, državnih obveznic s cenejšimi. Kljub preteklim intenzivnim tranzicijskim procesom, ostajajo nekateri pomembni in ključni strukturni problemi, ki jih bo potrebno v naslednjem obdobju aktivno razreševati. Gre za prestrukturiranje podjetniškega sektorja, zlasti v tistem delu gospodarstva, kjer je nujno potrebno dodatno spodbuditi dvig konkurenčnosti, tehnološkega razvoja, dodane vrednosti in inovativnosti. Še zlasti to velja za nekatere delovno intenzivne dejavnosti. Drugič. Gre za prestrukturiranje finančnega sektorja, ki zajema dvig njegove konkurenčnosti in mednarodne primerljivosti. V tem okviru sta posebej pomembna priprava in izpeljava drugega finančnega stebra okrog Nove kreditne banke Maribor in dokončna izvedba zakona o lastninskem preoblikovanju zavarovalnic. Sestavni del prestrukturiranja finančnega sektorja mora biti tudi zagotovitev sistemskega poenotenja nadzora nad poslovanjem bank, zavarovalnic, investicijskih skladov in trga kapitala. In tretjič. Gre za liberalizacijo in demonopolizacijo tako imenovanega nemenjalnega sektorja. Zlasti na področju telekomunikacij, energetike in komunalnih storitev. Spoštovani. Na področju socialnega razvoja Slovenije se je potrebno še bolj preusmeriti od tako imenovanih pasivnih oblik pomoči k aktivnim oblikam. Predvsem k tistim, ki odpravljajo vzroke revščine, med katerimi pa so najpomembnejši prenizka izobrazbena raven in neustrezna poklicna usposobljenost ter s tem povezano težje iskanje zaposlitve. Izrednega pomena za dosego ciljev socialne vključenosti pa je tudi zagotovitev možnosti dostopa do stanovanj, ki bodo ljudem omogočila dostojno bivanje in hkrati sistem pomoči pri plačilu najemnin. Z vidika zagotavljanja vključenosti v družbo in s tem zniževanja osebnega tveganja so pred slovensko vlado in njeno politiko posebej pomembne naslednje naloge: dvigovanje izobrazbene ravni, zmanjševanje brezposelnosti, na področju invalidskega varstva povečanje obsega zaposlitvene rehabilitacije in vpeljava novih oblik zaščitnega in podpornega zaposlovanja ter kvotnega sistema zaposlovanja invalidov ter povečanje števila socialnih stanovanj in vpeljava novega sistema subvencioniranja najemnin. Še naprej moramo koordinirano voditi politike, ki bodo znižale stopnjo tveganja revščine pri najbolj ogroženih skupinah, kot so brezposelni, enočlanska gospodinjstva, še zlasti ženske, starejši pari brez otrok, enostarševske družine in družine z vsaj tremi vzdrževanimi otroki. Povečanje zaposljivosti bo vsekakor ena ključnih prioritet vlade Republike Slovenije v naslednjem obdobju. V naslednjih letih se bo treba usmeriti predvsem k naslednjim ciljem: zvišati stopnjo zaposlenosti, zmanjšati bo treba delo na črno, spodbujati mobilnost delovne sile in se še posebej posvetiti regijskim razlikam na področju zaposlovanja; izboljšati kvaliteto dela, ki je pogoj za povečanje zaposlovanja in produktivnosti dela. Za izboljšanje kvalitete dela je izrednega pomena dialog med socialnimi partnerji in dogovarjanje o kolektivnih pogodbah. Zmanjšati razlike pri dostopnosti do trga dela, glede na socioekonomske faktorje in regionalno raven. Zaposlitev je glavni dejavnik socialne kohezije in vključenosti. S stavkom ""Slovenija, družba znanja"", država, v kateri poznamo številne, vsakomur odprte poti in priložnosti za pridobitev ustrezne izobrazbe, je mogoče strnjeno povzeti enega najboljših načinov uresničevanja ustavnega določila o Sloveniji kot socialni državi. Že nekaj časa je očitno, da družbe sodobnosti varne prihodnosti svojih državljanom ne morejo zagotoviti z neomejenim zagotavljanjem različnih vrst dobrin. Prizadevanja mnogih držav so zato usmerjena v zagotavljanje bolj ali manj neomejenih priložnosti za doseganje čim višje stopnje izobrazbe čim večjemu številu ljudi. Za to se je odločila tudi Slovenija, saj lahko tekmujemo z večjimi državami, predvsem z višjo izobraženostjo in usposobljenostjo vsega prebivalstva. Poseben izziv v obdobju, ki je pred nami, predstavlja ponudba dodatnih priložnosti za izobraževanje odraslih. Omogočiti uspeh, je geslo koncepta razvoja človeških virov, ki si ga za svoj cilj zastavlja tudi Republika Slovenija. Da bi uspeh tudi dejansko omogočili, pa potrebujemo priložnosti za tiste, ki so na to pripravljeni in zmorejo doseči najmanj štiriletno relativno splošno izobrazbo, za vse, da pridobijo vsaj prvi poklic, da nadaljujejo izobraževanje v razvejanem posrednem izobraževanju, zaizobraževanje odraslih, ki želijo in potrebujejo izobrazbo, ki je višja od njihove obstoječe, izobraževanje za tretje življenjsko obdobje in z uporabo informacijsko-komunikacijske tehnologije s strani vseh generacij. Slovenija potrebuje tudi korak naprej na področju znanosti, za začetek na področju večje finančne avtonomije. Ob nujno potrebni finančni avtonomiji univerze je treba vzpostaviti tudi od politike čim bolj neodvisen sistem financiranja raziskovalne dejavnosti. Raziskovalni inštituti in univerza bodo tako dobili razvidno odgovornost za lasten razvoj. Povečala se bo njihova odgovornost za iskanje tesnejše povezanosti, posebej aplikativnega dela raziskav in praktično usmerjenega študija z gospodarstvom in drugim družbenim okoljem ter prehodnost znanstvenikov med univerzo in inštituti. Očitno je tudi, da bodo potrebna dodatna vlaganja, tako države kot gospodarstva v znanje, raziskave in razvoj tehnologij. Temeljna vodila politike na področju zdravstvenega varstva bodo povečana solidarnost, povečana odzivnost na potrebe državljanov, povečana odgovornost vseh uporabnikov in izvajalcev zdravstvenega varstva, pravična in učinkovita delitev sredstev, povečana dostopnost vseh državljanov do zdravstvenih storitev, izboljšano varovanje pravic bolnikov, stalna rast kakovosti zdravstvenih storitev in povečana soudeležba državljanov pri odločanju. Za spremljanje uresničevanja take politike bo potrebno dograditi sistem za spremljanje in analizo zdravja državljanov in stopnjo njihovega zadovoljstva s sistemom zdravstvenega varstva. Temeljno načelo sistema zdravstvenega varstva mora biti usmerjenost v državljana oziroma v skupine državljanov s podobnimi zdravstvenimi tveganji. Na podlagi teh vodil bomo pripravili dopolnjeni nacionalni program zdravstvenega varstva, ki bo dal večji poudarek področju javnega zdravja. Cilj je državljan, ki že v mladosti pridobi dovolj znanja in vrednot, ki ga usmerjajo v zdrav način življenja. Predvidena reforma bo pomenila družbeni dogovor o razmerju med potrebami in pričakovanji državljanov glede zdravja in zdravstvenega varstva na eni strani ter količino vložkov, ki so jih državljani pripravljeni investirati za to. Ta dva dela sta ključnega pomena, zato njuna izpeljava ni možna brez poprejšnjega soglasja med socialnimi partnerji. Skladnejši regionalni razvoj in regionalizacija bosta med najpomembnejšimi prioritetami nove vlade. Temeljni strateški cilj regionalne politike bodo podpora, spodbujanje in kreiranje regionalnih razvojnih potencialov, usmerjenih v enakomernejše povečevanje blaginje prebivalcev vseh slovenskih regij. Najpomembnejši mehanizmi, s katerimi bomo udejanili skladnejši regionalni razvoj, so: krepitev regionalnih središč nacionalnega pomena z načrtno in koordinirano državno in lokalno razvojno politiko: aktivno vključevanje, oblikovanje in izvajanje evropske regionalne politike z usposobitvijo za polno pridobivanje sredstev, strukturne in kohezijske politike Evropske unije in predvsem za njihovo učinkovito porabo; krepitev vloge prostorskega planiranja, dokončna izpeljava reforme kmetijske politike, zlasti v funkciji razvoja podeželja in uveljavljanje lokalne samouprave ter oblikovanje pokrajin. Pokrajine bodo pomembno orodje decentralizacije oblasti ter bolj poudarjenega policentričnega razvoja in nujnega odpravljanja prevelikih razlik v razvitosti med regijami. Uveljavitev pokrajin pa ne sme povečati relativnih stroškov upravljanja celotne družbe, zato bo temeljila na doslednem spoštovanju načela sorazmernega prenosa pristojnosti in virov financiranja. Kultura je pomemben dejavnik gospodarstva in družbenega razvoja. Kulturna dediščina, kultivirana krajina in festivali pomenijo enega ključnih dejavnikov turističnega gospodarstva. Kulturna ustvarjalnost prispeva k ustvarjalnosti in inovativnosti človeških virov tudi na drugih področjih. V prihodnjem obdobju je potrebno sprejeti in pričeti izvajati nacionalni program za kulturo. Določitev strateških ciljev na področju kulture in kulturnega razvoja Slovenije za dolgoročno obdobje je ena od prioritet vlade, še zlasti z vidika ohranjanja kulturne identitete slovenskega naroda v množici narodov v Evropski uniji. Pospeševanje procesov informatizacije in nastajanje informacijske družbe je bila in ostaja ena od prioritet vlade Republike Slovenije. Še zlasti je pomembno ustvarjanje stabilnih pravnih okvirjev in varnostnih politik, ki bodo pospeševale razmah elektronskega poslovanja v gospodarstvu, pri čemer bomo posebno pozornost namenili elektronskemu poslovanju malih in srednjih podjetij. Z ukrepi računalniškega internetnega opismenjevanja je treba zmanjšati tako imenovano digitalno ločnico. V tem okviru naj omenim samo medresorski projekt računalniškega izobraževanja brezposelnih, kar bo povečalo njihove možnosti na trgu dela. Najpomembnejši nalogi na področju pravosodja sta modernizacija pravosodja in priprava ustrezne zakonodaje, implementacije slovenske in evropske pravosodne politike. Čeprav s sodnimi zaostanki srečuje večina sodišč po svetu, to ne more biti naš izgovor. Število sodnih zaostankov bo potrebno močno zmanjšati in tako zagotoviti predpostavke pravne države, predvsem pravico do sojenja v razumnem roku. Vlada bo še naprej skrbela za pogoje, ki bodo omogočali tekoče delovanje sodstva. Projekt elektronskega vodenja zemljiške knjige bo potrebno nadaljevati in dokončati. Po njegovem dokončanju bo potrebno omogočiti ustrezen javni dostop do podatkov zemljiške knjige v elektronski obliki, enako tudi do podatkov sodnega registra. Obe javni knjigi bo potrebno dokončno povezati tudi z informacijskim sistemom za podporo dela sodišč in z drugimi registri in evidencami podatkov, kar bo omogočilo tekoče izmenjavanje in dopolnjevanje podatkov v najsodobnejših oblikah ter olajšalo poslovanje strank in organov. Vlada si bo še naprej prizadevala za čimprejšnje dokončanje postopkov denacionalizacije. Pripravila bo enoten nacionalni načrt zaključka denacionalizacije, na podlagi katerega bo opredeljen tudi časovni okvir. Osrednja naloga na področju notranje varnosti bo še naprej zmanjševanje varnostnih tveganj vseh vrst in zagotavljanje notranje varnosti po najzahtevnejših evropskih standardih. Za to bo poskrbel z evropskim usklajen pravni red, tako pri varovanju bodoče zunanje meje Evropske unije kot tudi pri zatiranju vseh oblik kriminalitete ter zagotavljanju javnega reda in miru. Uveljavljanje zahtevnih schengenskih standardov nadzora bodoče zunanje meje je eden od najpomembnejših in finančno najzahtevnejših nacionalnih projektov. V prihodnje bo osrednja pozornost vlade namenjena nadaljnji izgradnji infrastrukture, razvoju kadrov in tehnični posodobitvi. Za izvedbo projektov si bomo prizadevali pridobiti dodatna finančna sredstva iz skladov Evropske unije in uveljaviti pravilo delitve bremen med vsemi državami članicami. Izhodišče za to je resolucija evropskega parlamenta iz leta 1998, ki določa, da so za učinkovit nadzor zunanjih meja Evropske unije odgovorne vse države članice. Na področju izvajanja nacionalnega programa izgradnje avtocest pospešeno potekajo vse potrebne aktivnosti. V osnovnem planskem aktu s področja avtocest je za upravljanje, vzdrževanje in gradnjo avtocest predvidenih v letu 2003 34 odstotkov več finančnih sredstev kot v letošnjem letu. Za samo gradnjo pa je predvidenih dobrih 38 odstotkov več sredstev kot letos. Razvojni program izgradnje avtocest do leta 2005 je pripravljen s ciljem prioritetne izgradnje avtocestnih povezav v smereh, ki so trenutno najbolj prometno obremenjene. Ob tem pa je potrebno proučiti tudi možnost vključevanja dodatnih izvenproračunskih virov na področju gradnje, upravljanja, vzdrževanja cestne infrastrukture, predvsem avtocestnega omrežja. Na segmentu ostalih državnih cest, to je glavnih in regionalnih cest, bo osnovni cilj dolgoročnega razvoja izboljšati razmere na državnih cestah ter ob njih in s tem prispevati k trajnemu razvoju države. Strateški cilj razvojnega programa glavnih in regionalnih cest bo omogočiti primerne pogoje dostopnosti glede na geografski položaj ter učinkovito in gospodarno notranjo povezavo na celotnem področju Slovenije z upoštevanjem demografsko ogroženih obmejnih in turističnih območij. Investicije v mrežo glavnih in regionalnih cest bodo usmerjene v odpravo tistih ozkih grl v obstoječi cestni infrastrukturi, ki že ali bi v bližnji prihodnosti predstavljala omejitveni faktor gospodarskega in družbenega razvoja, pri čemer pri načrtovanju ukrepov ne bo pozabljeno načelo skladnega regionalnega razvoja. Večji poudarek pa bo v prihodnje dan tudi varstvu glavnih in regionalnih cest ter varstvu prometa na njih. Ključna naloga na področju prostora je sprejetje strategije prostorskega razvoja in prostorskega reda. Ta dva dokumenta oziroma prostorska akta bosta nadomestila sedanji državni prostorski plan iz leta 1986, ki že zdavnaj ni več prilagojen razvojnim zahtevam Slovenije. Ob nacionalnem programu boja zoper kriminaliteto, ki ga bo vlada predložila v obravnavo državnemu zboru v prihodnjem letu, ter že sprejetem nacionalnem programu varnosti cestnega prometa izpostavljam naslednje prioritete: učinkovito preprečevanje in preiskovanje vseh oblik organizirane kriminalitete s poudarkom na boju zoper trgovino z drogami in prepovedanimi substancami ter trgovino z ljudmi, preprečevanje in učinkovito zoperstavljanje vsem oblikam nasilja, predvsem nasilju v družini in nasilju nad otroki, preiskovanje novih oblik gospodarskega kriminala v povezavi s trgom kapitala in mednarodnimi finančnimi transakcijami, zagotavljanje večje varnosti v cestnem prometu in zmanjšanje števila žrtev v prometnih nesrečah za 50% do leta 2005 v primerjavi z letom 1995. Vlada bo nadaljevala s procesom poenostavljanja organiziranosti državnih organov. Pri tem bo izhajala tudi iz evropskih izkušenj, saj mora biti slovenska država organizirana tako, da bo kakovosten in učinkovit sogovornik ustreznim evropskim institucijam. Nadaljeval se bo proces deregulacije ravnanj do državljank in državljanov ter pravnih subjektov, da bi odpravili pretirano normiranost njihovega obnašanja oziroma ravnanja. Preverili bomo vse predpise, in sicer z vidika smotrnosti, nujnosti, potrebnosti in racionalnosti posameznih postopkov v različnih fazah izvajanja in pridobivanja upravnih storitev. Slovenija je majhna država in naš vpliv v Evropi bo odvisen predvsem od naše kreativnosti in sposobnosti doseganja notranjega soglasja o ciljih in prioritetah. Vključvanje vseh generacij v proces oblikovanja družbenih odločitev je za to ključnega pomena. Med mladimi je treba krepiti vrednote sodobne demokratične družbe, kot so svoboda, enakopravne možnosti, odgovornosti, podjetniški duh, etika individualnega prizadevanja, strpnost in solidarnost. Povečati je treba njihovo participacijo v družbi ter spodbujati osebno avtonomijo in socialno integracijo, še zlasti z zviševanjem izobrazbe in ustvarjanjem priložnosti za zaposlitev ter lažjim dostopom do stanovanj. Mladim želimo zagotovitimladost kot obdobje produktivnega življenja, iskanja in eksperimentiranja. Skozi mladinsko politiko bomo zagotovili možnosti in pravico izbire, iskanja in izražanja ter udejanjanja lastnih zamisli, stališč in pogledov. Spoštovani! Pred nami je obdobje novih priložnosti in preizkušenj. Prepričan sem, da bomo preizkušnje prestali in priložnosti izkoristili. Upam, da bomo pri tem opravili vsak svoj del naloge in dobili vsak svoj del priložnosti. Želim si, da bi tako koalicijske kot opozicijske stranke še naprej odgovorno ravnale, tako kot so ravnale v preteklih letih. Tudi nova vlada bo pri tem zavzeto prevzela nase svoj del odgovornosti. Za Slovenijo se z vstopom v največje mednarodne integracije tako rekoč začenja drugi polčas. Menim, da lahko dvignjenih glav vstopimo vanj. Hvala lepa."
0,ParlaMint-SI_2004-12-03-SDZ4-Izredna-04.u30,OTHER,0.84228515625,2004-12-03,0.9357277750968933,"Gospod predsedujoči, gospod predsednik vlade, kandidatka za ministrico in kandidati za ministre, kolegice in kolegi! Slovenska ljudska stranka je že pred volitvami jasno nakazala, da želi po volitvah sodelovati s podobno mislečimi strankami desne sredine, strankami, ki tudi aktivno sodelujejo v evropski ljudski stranki. Tudi po volitvah smo ves čas delovali v tej smeri. Slovenska ljudska stranka je šla na volitve z dobro izdelanim programom, programom, ki je zajemal vsa področja, pomembna za razvoj države Slovenije. Po volitvah smo aktivno sodelovali pri pripravi in usklajevanju skupnega programa v koalicijski pogodbi. V pripravo koalicijske pogodbe smo vložili veliko volje, truda in znanja, aktivirali smo posamezne programske skupine, ki so se s programskimi skupinami ostalih koalicijskih strank prizadevale za usklajen program, ki bo osnova za takšno delovanje koalicije, tako na nivoju vlade kot državnega zbora, ki bo zagotavljal nadaljnji razvoj države Slovenije kot članice Evropske unije. Zadovoljni smo, da je marsikatera naša usmeritev vnesena v ta program. Z vsemi našimi ministri in poslanci v državnem zboru si bomo prizadevali za izvrševanje tega programa iz koalicijske pogodbe, seveda ne samo v tistih resorjih, ki jih bomo pokrivali in za katere bomo še posebej odgovorni, pač pa celotnega programa, seveda v okviru realno možnega in prioritet. Že ves čas smo si še posebno prizadevali in si bomo tudi pri delovanju vlade za celovito in usklajeno decentralizacijo države in zmanjševanje razlik v razvojni stopnji posameznih slovenskih regij, za zagotovitev varnega, prijaznega in zdravega življenjskega okolja v okviru trajnostnega naravnega prostorskega razvoja, za takšno družinsko politiko, ki bo zagotavljala človeka vredno življenje v osnovni družinski skupnosti, tudi s ciljem za stimulativni odnos do večje rodnosti oziroma izboljšanje demografskih trendov, za takšen sistem vzgoje in izobraževanja, v katerem bomo uresničili sanje o prihodnosti naših otrok in mladostnikom zagotovili odličnost na vseh ravneh izobraževalne poti, s takšno kmetijsko politiko, ki bo zagotavljala prihodnost slovenskega kmetijstva in podeželja v povezavi z ohranjanjem, varovanjem narave in pridelovanjem ter predelovanjem zdrave hrane, kmetijstva kot steber trajnostnega razvoja podeželja. Slovenija kot država z ugodnim srednje-evropskim položajem, kot država z dobrimi naravnimi in drugimi danostmi za razvoj številnih gospodarskih panog, kot država z dokazano delovnimi in sposobnimi ljudmi ima vse možnosti in pogoje za hitrejši in vsestransko uspešen razvoj, če bomo odpravili temeljno oviro, zaradi katere tudi sposobni in inovativni gospodarstveniki, obrtniki in podjetniki, svojemu delu zvesti kmetje in delavci v prihodnosti in k novim spoznanjem usmerjeni zdravniki, znanstveniki, učitelji, moški in ženske, mladi in starejši ne morejo doseči s svojim prizadevanjem ustreznih rezultatov, večje dodane vrednosti evropsko primerljivih plač. Kolegice in kolegi! Ministri, tako kot poslanci Slovenske ljudske stranke želimo biti aktivni soustvarjalci slovenske prihodnosti. Za to imamo ustrezno znanje in voljo. Naši ministri v vladi Republike Slovenije bodo temu dali ustrezni doprinos. Zagotavljamo, da delovanje ministrov SLS v vladi Republike Slovenije ne bo podobno najšibkejšemu členu in se bodo aktivno prizadevali za izvajanje zavez iz koalicijske pogodbe in za enotno in usklajeno delovanje vlade. Ne bomo razdiralci koalicije, kot želijo nekateri prikazati, pač pa aktivni soustvarjalci njene politike. Spoštovani! Poslanci poslanske skupine SLS bomo predlagano vlado Republike Slovenije podprli. Hvala lepa."
0,ParlaMint-SI_2021-10-26-SDZ8-Izredna-85.u24,OTHER,-1.0,2021-10-26,0.005410865880548954,"Hvala in lep pozdrav! Ja, kje sploh danes začeti, to je tisto prvo vprašanje, ki se človeku postavi ob današnji seji. Ali začeti z naštevanjem vseh afer, ki jih dnevno proizvedete vladajoči. Težko bi izbrali katera je bolj omembe vredna in kakšna je teža posamezne izmed njih. So to tiste o sumih korupcije, morda tiste, ko ljudem zapoveduješ nošnjo mask in jih kaznuješ, če jih nimajo. Med tem pa se seveda kot vladajoči postaviš nad svoj predpis in ga brez sankcij kršiš. Ali so to tiste, ko zapreš gostilne za vse, seveda, sam pa se nonšalantno odpraviš na prleški sendvič? So to tiste o Twitter obračunavanju tako doma, kot preko naših meja? Res, v kupici vseh afer se človek težko spomni vseh. Glupi davki, Trump je zmagal, ljudje so drhal, naj živijo koprive, mi bomo pač igrali golf. Prišli smo tako daleč, da se nam nekatere afere zdijo celo bizarne. Prihajamo do točke, ko ob resnici, ob neki veliki aferi, ki bi morala imeti tudi velike posledice, zgolj še zamahnemo z roko in rečemo, ah še ena, in gremo dalje. Nekoč huda kršitev je danes zgolj še ena izmed novic ob jutranjem prebiranju časopisa ter zgolj še ena povsem rutinska zadeva, ki zapolni čas med eno in drugo afero. Zadnjič je nekdo zapisal, kako smešno se je spomniti, zakaj vse so morali odstopati ljudje v Vladi Marjana Šarca, za sendvič, zaradi enega klica. V LMŠ še vedno menimo, da bi morali biti standardi v politiki postavljeni zelo visoko. Priznanje in sprejetje odgovornosti nikoli nismo tretirali kot šibkost, temveč za častno dejanje in prispevek k uveljavljanju visokih standardov, ki bi morali biti norma v sodobni politiki. Pred našimi očmi pa se je v letu in pol zgodila totalna razgradnja pojma prevzemanje odgovornosti. In to je nevarno za prihodnost. Ko padejo vse norme, ko se standardi sprejemljivega dvignejo v nebo in ko praktično nobeno dejanje, izjava, nič več ni razlog za prevzem politične odgovornosti s strani nosilcev javnih funkcij, pridemo do zelo nevarne situacije, v kateri je enostavno dovoljeno vse, samo če si na strani vladajočega. Se podporniki obstoja te vlade sploh kdaj vprašate, kakšne bodo posledice vaše ignorance za prihodnost? Se res kot predstavniki ljudstva nikoli ne preizprašujete in se nekako nagibate zgolj k lastnemu preživetju, brez sposobnosti uvida neke širše slike in pogleda nad dogajanji? V politiki je namreč zaželeno, celo nujno je, da imamo različna mnenja in da jih soočamo. Seveda imamo različen pogled na to, kako naj bi bila oblikovana na primer dohodninska lestvica, je gradnja nuklearke prava pot za prihodnost, vlagati v orožja ali znanost, stanovanja za trg ali najemna stanovanja za mlade, javno ali zasebno zdravstvo in šolstvo, vse to so legitimna polja za soočanje mnenj in iskanje konsenza. Je pa eno dejstvo, okoli katerega ne bi smelo biti niti kančka dvoma, in to je naša skupna odgovornost do spoštovanja pravnih pravil. Slednje nam namreč omogoča, da lahko ne glede na različne vrednote normalno sobivamo. Država, ki temelji na pravnem redu, lahko deluje, če tako oblast kot ljudstvo upoštevata in zaupata vladavini prava. Kaj ostane državi, ko se oblast odloči, da za njih ni nič več pravno zavezujoče? Na čelu pravosodnega ministrstva ste postavili človeka, ki je v postopku zaradi suma utaje davkov in ponarejanja listin. Ko to človek pove na glas, ne ve več, ali je to sploh mogoče. Meje sprejemljivega ste pripeljali do takega absurda, da bi si težko privoščili večje dno od dna. Se sploh zavedate, da je pravna država že skoraj klinično mrtva? Vlada je mimo zakonske podlage sprejemala in vladala z odloki. S tem se je sesula delitev oblasti na zakonodajno in izvršno. Se zavedate, da je Državni zbor sprejel Zakon o financiranju STA, ki ga vlada enostavno ignorira in pač ne izvršuje? Se zavedate, da vlada ne spoštuje sodb sodišč, ko na primer ne imenuje delegiranih tožilcev? In dragi kolegi in kolegice, podporniki te vlade, se zavedate, da ste dopustili kastracijo hrama demokracije in vladi dopustili, da so zakoni za njo samopostrežna trgovina, v kateri lahko nekako samovoljno izbira, kaj bo upoštevala in kaj pač ne. In to slednje je zelo nevarno. Kako potem od ljudi terjati spoštovanje zakonov in vladnih odlokov, kako pričakovati, da bojo ljudje zaupali v pravni red, ko pa vidijo, da ga enostavno prvorazredni ne. V vseh teh letih smo se naposlušali bajk o globoki državi in teh povestih o stricih. Z njegovo tretjo vlado pa je postalo jasno, kdo je globoka država in kdo je razpredal niti naokoli ter si ustvaril strice in tete. Ko je javno udrihal po njih, je v ozadju sklepal posle in se družil z njimi. Medtem ko so njegovi vojščaki kao so se borili proti korupciji v zdravstvu, je on prostodušno na drugem koncu sveta z njimi ciljal golf luknje. Medtem ko so njegovi ustvarjali dimne zavese kvazi boja proti tajkunom, so drugi njegovi vodili dogovore o tem, kako izpeljati prevzeme. In danes je ta modus operandi vlade pod vodstvom SDS, ki omogočata Nova Slovenija in SMC, še vedno prisoten. V bistvu še več, celo ne skrivajo ga več. Matej Tonin in Zdravko Počivalšek sta enako, če ne celo bolj, odgovorna za stanje državi kot je sam Janez Janša. Politiki bi se morali zavedati, kako zelo pomembna je skupnost, in to tista grajena na solidarnosti. Še več, ljudi res nebi smeli podcenjevati. In ravno epidemija je bila tipična situacija, ko se je še bolj odrazil pomen skupnosti. Vlada je izbrala pač pot razgradnje skupnosti, polarizacije, pod-komunikacije, ki je temeljila na grožnjah, podcenjujočem odnosu do ljudi, ko ji pač enostavno ni treba nič pojasnjevati, še manj argumentirati - enostavno pač ljudem zgolj zapoveš in zaukažeš. Izbrala je pot, kjer bo neposlušnost kaznovana, in pot, kjer se bo vsakega, ki si bo drznil podvomiti v posamezen ukrep, enostavno napadlo in diskreditiralo. Pot, v kateri neodvisne institucije ne bodo igrale vloge nekoga, ki bo s svojimi opozorili slišan, temveč bo zgolj napadan s strani najvišjih funkcionarjev. Predlogi in pomisleki posameznik strokovnjakov ne bodo obravnavani kot morebiten prispevek k izboljšanju stanja, temveč zavrženi in poteptani. Nerazumevanje, da so ljudje ključ do rešitve, ter da je spoštljiva in pravilna komunikacija nujen predpogoj za uspeh, je pač rak rana neuspeha z epidemijo. Dvig teoretikov zarote je v tem primeru zgolj simptom. In ja, kako se lahko razmahu teoretikov zarote čudimo, ko pa imamo na samem vrhu države nekoga, ki je praktično celo svojo politično kariero gradil na teorijah zarote proti samem sebi? Umanjkanje minimalne samorefleksije delovanja te vlade se kaže praktično na vseh nivojih. Ob posamezni reakciji ljudi bi se politik moral samoizpraševati o razlogih za nastalo situacijo. Namesto tega smo priča iskanju krivca povsod zunaj kroga vladajočih. Zakaj ljudje protestirajo? Res verjamete, da je to del širše zarote? Res mislite, da gre celo za lutke, ki jih nekdo pošilja na ulice? Ali res ne razmišljate o razlogih, zakaj so ljudje tam? Res verjamete, da se ljudje podajajo na ulice celo zato, ker naj bi jim bilo dolgčas? Ste pomislili, morda pomislili, da so protesti odraz neke stiske, vrenja med ljudmi, ki imajo dovolj, da jih nekdo tretira kot nebodigatreba? Namesto da bi si politika postavila ogledalo, naredila samorefleksijo, gre pač nad lastne ljudi s silo. V LMŠ se zavedamo, kako pomembno je, da ljudje zaupajo policiji. Vemo tudi to, da je marsikateremu policistu bilo težko ob dejstvu, da je moral na ukaz nad ljudi s silo. Še več, v LMŠ se zavedamo, da bo po mandatu te vlade nujno storiti vse, da se policiji ponovno vrne ugled ter da se organom pregona zagotovi pogoje za preiskovanje vseh dejanj te vlade. In ja, politika je tukaj zaradi ljudi. In zato, da prepoznava probleme, si postavlja prava vprašanja, išče odgovore ter formira rešitve, s katerimi naslavlja družbene izzive. In prava vprašanja vseh nas skupaj bi morala biti, kako mladim zagotoviti dostojna stanovanja po normalni ceni, kako starejšim zagotoviti dostojno starost, kako se soočiti s podnebnimi spremembami, kako izboljšati zdravstveni sistem, kako se soočiti s porastom duševnih stisk, kaj storiti za ustvarjanje višje dodane vrednosti, s katero lahko financiramo javne storitve. Seznam je dolg in neskončen. Je pa žalostno, res žalostno, da smo zašli v situacijo, ko se moramo politiki nove generacije namesto naslavljanja teh problemov ukvarjati z branjenjem temeljev te države. Ko se moramo ukvarjati s tem, kako bomo povrnili zaupanje v delovanje države, kako bomo ponovno dali veljavo neodvisnim inštitucijam, ko se moramo boriti, da bi se sprejeti zakoni, sprejeti zakoni, veljavni zakoni, spoštovali. Kolegice in kolegi! Žalostno je, da so nas Janez Janša, Matej Tonin in Zdravko Počivalšek pripeljali v situacijo, ko se moramo boriti za normalnost, da bi lahko ponovno razmišljali o napredku naše družbe in po vsem povedanem, seveda, Vlada ne vidi razlogov za odstop, poslanci podporniki te Vlade, ne vidite razlogov za odstop. Kako torej iz te situacije? V LMŠ še vedno verjamemo v ljudi. Edina rešitev za spremembe za normalizacijo je aktivno državljanstvo vsakega od nas, ker zadnje, kar si lahko v teh časih privoščimo, je biti tiho in se vdati v usodo. In še nekaj, v LMŠ nikakor ne pristajamo na tezo, ah, vsi ste isti. Nismo. V LMŠ smo že dokazali, da oblast razumemo kot veliko odgovornost, do države, do vseh prebivalk in prebivalcev Slovenije in neko poligon za uresničevanje lastnih interesov in napadanja drugače mislečih. Oblast nismo in jo še vedno ne razumemo, kot brezmejno last, znotraj katere lahko brez omejitev počneš, kar te je volja. Ljudi ne razumemo kot orodje, s katerim manipuliraš na odvratne načine, medtem, ko se okoriščaš in kadruješ. Še več, za razliko od, na žalost, zadostnega števila oportunistov, ki sedite v tem hramu demokracije, v LMŠ verjamemo v to, da politik ne bi smel nikoli razmišljati o tem, kje bo on čez eno leto ali po mandatu, ampak enostavno samo o tem, kako bodo živeli ljudje in kakšna bo naša skupna država."
0,ParlaMint-SI_2003-10-28-SDZ3-Redna-30.u76,OTHER,-1.0,2003-10-28,0.07172136008739471,"Spoštovani prisotni! Jaz se v temu trenutku sprašujem, če naj vas naslovim spoštovani. Zagovarjanje slovenstva je očitno iz nastopa nekaterih poslanskih skupin postalo in očitno se bo tudi nadaljevalo v obliki zbujanja nestrpnosti. V tem državnem zboru se je začelo govoriti, da tisti, ki zagovarjajo, da v Sloveniji ne smemo imeti 300.000 ljudi, ki živijo pod stopnjo, pod pragom revščine to pomeni nestrpnost. V tem državnem zboru za to govornico je predstavnik ravnokar povedal, da če zbujamo skrb za 40.000 novih brezposelnih, ki bodo nastopili s trenutkom vstopa v EU zaradi nekonkurenčnosti brezposelnih Slovencev inSlovenk, ta zbuja nestrpnost. In da samo tisti, ki zagovarja pravice tistih, ki so izdali to našo domovino v obdobju osamosvajanja, če zagovarja njihove pravice, da potem ni nestrpen. Da samo tisti razume svoje poslanstvo, poslanstvo države, poslanstvo funkcije. V Slovenski nacionalni stranki smo prepričani in nihče nas ne bo prepričal v nasprotno, da svoje poslanstvo razume, če govorimo o poslancih, tisti, ki bo poskušal s svojim delom slovenskemu narodu omogočiti čim kvalitetnejše, čim boljše življenje, vzpostaviti tiste norme, ki mu bodo omogočale takšno življenje, kot bi si ga slovenski narod zaslužil. Pred nekaj trenutki ste dobili eno razlago dogodkov, kakor so se odvijali, po naši oceni seveda polresnično, zavajajočo, z ozkim političnim interesom. Po drugi strani pa moramo vedeti, da je zelo enostavno zakon o državljanstvu že v tistem obdobju, ko so nastopali tako imenovani oziroma samoimenovani izbrisani, jasno govoril: slovensko državljanstvo lahko dobi vsak, le zaprositi mora zanj in izpolnjevatien sam pogoj, ki je bil, da taka oseba na dan plebiscita, 23. decembra 1990, stalno prebiva na območju Republike Slovenije. To možnost je izkoristilo 5.000 ljudi. Zaradi tega, ker ostali zaradi špekulativne narave ali pa namigov te možnosti niso izkoristili, naj danes trpijo vsi Slovenci?! Vlada Republike Slovenije enostavno pravi: ""Ne vemo za finančne posledice, to nam je tudi čisto vseeno. Ne vemo, kakšna bo pravna praksa, vemo samo, da bomo morali na novo zaposliti nekaj sodnikov, ker bo to tako masovensodniški poseg."" In se s tem sprijazni. Vlada Republike Slovenije priznava, sedem vlog je na sodišču. Noče pa pomisliti niti, od kod bo Slovenija s takim deficitom, kot ga imamo, s tem številom brezposelnih, z naraščajočo inflacijo, ta finančna sredstva pridobila. Toda, seveda, finance niso najpomembnejše. Najpomembnejše, kar v tem trenutku počnete, kolegice in kolegi, je to, da spreminjate slovensko osamosvojitev, da razvrednotite vse temelje, na podlagi katerih se je Slovenija odločila za samostojno državo, in da niste pripravljeni poslušati in pripomoči k bivanju tistih slovenskih državljank in državljanov, ki to pomoč z naše strani potrebujejo v obliki zaposlitve, v obliki manjše inflacije - ne, za tiste vam je čisto vseeno. Ampak naenkrat na podlagi tako imenovane ustavne odločbe, ob želji gospoda Krivica, da se to nemudoma razreši, vam je to prioriteta številka ena v državi. Gospe in gospodje, naj vas opozorim. Mislim, da nam je zakonodajno-pravna služba v okviru državnega zbora vse skupaj 10.7.2003 dala pregled zakonov, ki jih je na podlagi odločbe ustavnega sodišča treba uskladiti z ustavo. Tam je 16 zakonov, ki bi jih morali že zdavnaj uskladiti z zakonodajo oziroma jim pripisati ustrezen akt. Toda nikogar ne zanima, če je to 16 zakonov, ker delate selekcijo. Med njimi so tudi zakoni, ki bi se odražali v kvalitetnejšem bivanju, pa lahko gremo po starosti, najmlajših, srednje generacije ali pa starejše generacije. Ne, zaradi tega, ker gre za slovenski narod. V odločbi iz tega leta, ki pa narekuje spremembo zakonodaje, razveljavitev osamosvojitvenega akta in finančne posledice, pa ste naenkrat v slovenski vladi in v tistem delu, - v slovenski parlamentarni stranki podpirate, seveda, vlado - takoj za to, da se to stori. Slišano je bilo, da nas Evropa poziva k velikodušnosti in seveda, naivni Slovenci bomo ta poziv, apel Evrope, naj bomo Slovenci velikodušni, z veseljem sprejeli, ker nas bodo pač v Evropi mogoče še malo raje imeli, kljub temu da pozabljamo, da avtor zakona v nadaljevanju ureditev v ostalih evropskih državah navaja, da take prakse v Evropi ni. Ampak seveda, kaj je lažje kot neki instituciji v okviru Evropske unije reči: ""Slovenci, bodite velikodušni!"" In jih ne zanima, od kod naj bo Slovenija velikodušna in kaj bo za Slovenijo to pomenilo. Ocena stanja in razlogi za sprejem zakona po naši oceni izvirajo iz napačne predpostavke, in sicer iz predpostavke, da moramo v Sloveniji rešiti vprašanje krivice. Krivica je bila storjena - komu? Po prepričanju Nacionalne stranke je bila krivica storjena državi Sloveniji, ko je bila napadena, ni bila krivica storjena tistim, ki so to državo zapustili zaradi teh ali drugačnih razlogov. Če se bomo pogovarjali o krivici, potem bi bilo prav, da se v teh trenutkih spomnimo tudi na vse tiste, ki bi radi izpolnili svojo željo pravico do dela. Ampak, ker ravno ta vlada Republike Slovenije ne omogoča, da bi to pravico do dela uporabili, ker jim nismo sposobni zagotoviti dela, sposobni smo pa zagotoviti statuse, popravke za nazaj tistim, še enkrat poudarjam, ki so se zaradi špekulativne narave, namenov izognili udobju mlade Slovenije. Rečeno je bilo: krepili bomo pravno državo - poleg tistega, da nas Evropa poziva po velikodušnosti. Pravna državo bi krepili, v kolikor bi po eni strani upoštevali vse odločbe ustavnega sodišča, ampak ravno prej smo ugotovili, da ste upoštevali samo eno šestnajstino odločb ustavnega sodišča. Pravno državo bi krepili, če bi bilo slovensko sodstvo v redu, vsi vemo, da ni, da redkokatera institucija v tej državi lahko pomaha terminu pravne države v pozdrav. Žal, ampak to nikogar več ne moti, motijo vas samo tako imenovani izbrisani. Torej, nikakor se ne moremo strinjati s predlogom zakona, ki že v oceni stanja izhaja iz določb oziroma izhaja iz vsebine, da je nekdo utrpel krivico. Krivico je utrpel kvečjemu slovenski narod! In dokler si pač tega ne bomo razjasnili oziroma dokler si tega ne boste razjasnili, toliko časa boste pač prejemali take zakone, s takimi finančnimi posledicami, ki so v takih številkah, da jih niti zapisati ne upate Ampak, povedal sem že - finančne posledice niti niso najpomembnejše; najpomembnejše je to, da se sramujete svoje lastne zgodovine, da se sramujete tistega obdobja, na katerega smo še ne dolgo nazaj bili vsi tako zelo ponosni, danes pa pod željo nekega Krivica uzakonjamo tovrstne zadeve. Na željo človeka, ki je sodeloval pri pripravi tovrstne zakonodaje, ki je bil plačan za to delo in pozneje, nekaj let zatem, preko ustavnega sodišča izpodbija svoje sorodno delo, mi pa mu sledimo. V Slovenski nacionalni stranki smo prepričani, da je ustavno sodišče prekoračil svoja pooblastila s tem, ko je točno vsebino naložilo izvršilni veji oblasti in pa zakonodajni veji oblasti. Po naši oceni je tudi ustavno sodišče zamešalo osnovno materijo delitve oblasti na sodno, izvršilno in zakonodajno vejo oblasti. Ko smo se pozneje v Slovenski nacionalni stranki skušali obrniti na ustavno sodišče, smo dobili odgovor, da ne izkazujemo pravnega interesa in da pravni interes za vprašanje izbrisanih izkazujejo samo tako imenovani obrisani oziroma izbrisani. Nihče drug. Prepričani smo da - kar se tiče same vsebine zakona, za katero smo na začetku sicer mislili, da je ni vredno komentirati, in svoje nestrinjanje s tovrstno idejo in pa zakonom prikazati samo z glasovanjem ""proti"", pa bi se vseeno rad dotaknil nekaj členov. V področju kriterijev dejanskega življenja v Republiki Sloveniji predlagatelj oziroma avtor zakona navaja, da kljub različnim razlogom za odsotnost tujca iz Republike Slovenije se šteje, kot da je ta živel v naši državi, navkljub različnim razlogom. V 3. členu pa govori: ""Tujec lahko pridobi dovoljenje za stalno prebivanje, če zanj zaprosi in dokaže, da dejansko živi v Republiki Sloveniji."" Torej, po eni strani imamo dejanski dokaz za življenje v Republiki Sloveniji,po drugi strani pa seveda vlada, velikodušna kot je, verjetno na željo izbrisanih in pa - malo prej smo ugotovili - Evropske unije ugotavlja, da lahko nastopajo različni razlogi, ker da ni prihajalo do nemotenega bivanja. Vlada Republike Slovenije je celovelikodušna v nadaljevanju 4. člena, in govori, da tudi bivanje ni potrebno, da je nekdo bival tukaj leto dni, v kolikor izpolnjuje določene kriterije; in ti kriteriji zavzemajo od A do Ž - torej vse možne variante. Tako prosto napisanega zakona v Slovenski nacionalni stranki sploh ne poznamo. Zakaj niste enostavno napisali ali pa - še mogoče boljše - niste rekli, saj zakona sploh v nobenem pogledu ne rabimo, ampak naj dobijo tisto, za kar oni mislijo, da jim je bila storjena krivica, kar nazaj. Zakaj se ukvarjati, po vašem mnenju, sploh z zakonom, če jim v zakonu dovoljujete čisto vse? Prav zanimiv je 5. člen - zavrnitev izdaje dovoljenja, ki pravi, da se zavrne dovoljenje tistemu, nad katerim visi meč genocida, vojnega hudodelstva ali hudodelstva zoper človečnost. In védenje ob temu, da seveda vlada Republike Slovenije celo predlaga zakonsko normo, v kateri bo napisano: toliko in toliko let tisti ni smel presedeti v zaporu. Vsi pa vemo, kakšni so sodni postopki, sodna praksa v deželah nekdanje Jugoslavije V Slovenijo bomo privabili oziroma ste privabili veliko kriminalcev, in kar je seveda ob tem mogoče še nek posladek, jih finančno nagradili. O višini finančne nagrade ne upate govoriti, ker je ta previsoka, in osebno verjamem, da nihče več od slovenskih državljanov vas ne bi pogledal, če bi vedel oziroma če bo izvedel, kakšna bo sodna praksa. In samo naivni lahko verjame, da se vlada Republike Slovenije pri tako pomembni zadevi ni vnaprej pozanimala o možni sodni praksi, ampak da se reče: pač, ne poznamo jo. 7. člen - pristojni organ in rok za vložitev vloge. Odkar se zgodba ponavlja, odkar jo Združena lista in pa gospod Krivic napihujeta pod, seveda, pretvezo velikega človeka z dobrim srcem, vsi ostali smo pa ne vem kaj, se pojavlja termin, da je to ""nujno potrebno urediti"". Po drugi strani pa predlagatelj zakona sam pravi, ""tujec lahko vloži vlogo za dovoljenje za stalno bivanje v roku 5 let od uveljavitve zakona"". 5 let! Ali je potem res tako nujno? Verjel bi nujnosti, če bi tu pisalo ""v 30 dneh"". Potem bi tudi izkazali tako imenovani izbrisani neko nujo. Ampak 5 let jim dajete možnost, da bodo uveljavljali podarjene pravice. Tretje poglavje, postopkovna pravila. ""Izpolnjevanje pogojev dejanskega življenja za polnoletnega tujca v Republiki Sloveniji lahko dokazuje predvsem z naslednjimi dokazi."" Eno izmed njih je o zdravljenju v Republiki Sloveniji. Torej, nekdo bo pridobil pravice iz tega naslova zaradi tega, ker bo dokazal, da se je zdravil v Republiki Sloveniji. Ja, lepo vas prosim, kam pa gremo?! Kaj obsega to potrdilo? Da je bil nekdo v toplicah in bo zaradi tega dobil status! Nadalje, ""o udeležbi v postopkih pred upravnimi in drugimi državnimi organi v Republiki Sloveniji ter organi lokalnih skupnosti."" Torej, če je slovensko sodišče nekoga od teh zaslišalo, mu bo že to zaslišanje omogočilo, da je bival tu, kot dokaz. Nadalje, ""o strokovnem usposabljanju."" Verjetno se ne zavedate, ampak izobraževanja so doma in v tujini. In tako kot jih poznamo v Sloveniji, poznajo ta izobraževanja in pa izmenjave različnih kadrov tudi v državah nekdanje Jugoslavije. In pa seveda, da se ne bi cvetke nehale že pri 9. členu, je tu 11. člen, ""zaslišanje tujca"". ""Kadar predloženi in izvedbeni dokazi ne izkazujejo z gotovostjo, da tujec dejansko živi v Republiki Sloveniji,"" in potem se začne, ""je pristojni organ dolžan pred odločitvijo o izdaji dovoljenja stalnega prebivališča o tem zaslišati tujca."" Nalagamo celo upravnim delavcem, kaj so dolžni, če tisti, ki predlagajo vloge, ne dajo popolne vloge! Kaj se zgodi, če Slovenec v določenem sporu ne da popolne vloge? Mu bo tako kot v tem primeru na pomoč priskočil celoten državni aparat z za to posebej najetimi sodniki? Ne! Po naši oceni ne. Po naši oceni, v kolikor bi poskušali narediti normalen zakon, bi pisalo: ""Kadar predloženi izvedeni dokazi ne izkazujejo z gotovostjo, da tujec dejansko živi v Republiki Sloveniji, se postopek prekine."" Konec. Naj si poiščejo dokumente, izvedbene dokaze, ki bodo dokazovali, da so bili tu. Zakon je po naši oceni politično pisan. Zakon je pisan, da se ne bom ponavljal, zato ker je pač očitno danes na oblasti tista struktura, ki hoče spremeniti osamosvojitvene vrednote. Zakon je napisan zato, da se bomo pred Evropo lahko pohvalili, kako humana družba smo. Kako je Slovenija pripravljena, najsi bo finančno, bivanjsko pomagati vsakomur, ki le izkaže najmanjši interes za to željo. A večji del vas politiki pozabljate, da imamo mnogo nerešenih vprašanj v naši državi. Jaz osebno verjamem in prepričan sem, da bi morala biti naloga vseh poslancev in poslank, predstavnikov vlade, da omogočimo kvalitetnejše bivanje v prvotni fazi Slovenkam in Slovencem. Da bi se vsaj kdaj na tej seji ukvarjali z zakoni, ki bi imeli pozitivno rešitev - ne zaradi tega, ker jo Evropska unija zaradi uskladitve terja od nas, ampak zaradi tega, ker bi se vprašali, kako lahko s tem zakonom pomagamo našim ljudem. Takega pristopa ta državni zbor - jaz sem v tem državnem zboru štiri leta - ni imel niti enkrat, kadar je prihajalo s strani vlade. Nekajkrat se je zakon začel s to normo, kadar je prihajal s strani predlagatelja Slovenske nacionalne stranke. Ampak, seveda vse tiste zakone, ki najsi ščitijo ljudi ali podjetja v Sloveniji, za vas, veliko večino, veliko politiko v niso bili sprejemljivi. V Nacionalni stranki bomo seveda predlogu zakona nasprotovali in upamo, da bo dovolj poslancev imelo željo, da nadaljuje z zgodovino, kot je bila, tudi v bodoče in da predloga zakona ne bodo podprli."
0,ParlaMint-SI_2018-08-23-SDZ8-Izredna-05.u2,OTHER,-1.0,2018-08-23,0.003980814013630152,"Hvala za besedo, predsedujoči. Me ne preseneča, sem pa kljub temu razočaran, da vi, gospod Tonin, kot začasni predsednik Državnega zbora z današnjim dnem v odhodu izkoriščate ta zadnji dan za ideološko obračunavanje s svojimi idejnopolitičnimi nasprotniki. Ostro protestiram proti temu, da se emancipatorične ideje delavskega razreda, ki so nam priborile osemurni delavnik, ki so nam priborile pravico do javnega izobraževanja, do zdravstvene oskrbe za slehernika, izenačujejo z rasističnim terorjem ideologij fašizma in nacizma. Tudi na našem področju, navsezadnje, so bili socialisti tisti, ki so pregnali okupatorja in ki so popeljali slovenski narod skupaj z drugimi jugoslovanskimi narodi v svetlo bodočnost, v kateri smo dobili industrijsko bazo, ki je prej ni bilo, v kateri smo dobili zunanjepolitično suverenost, skratka vse pridobitve, ki se jih slovenski politični razred v zadnjih 25 letih na vse kriplje prizadeva zminirati. Ampak vsi vemo, da je to morda diskusija, polemika o preteklosti, ki pa meri na sedanjost, da se ubije emancipatoričen potencial delavskega gibanja tukaj in zdaj, da se njegovo orožje, idejnopolitično orodje, ki je ideja socializma, diskreditira, postavi v kot in odene v isti plašč z zločini nacizma in fašizma. To je nekaj, na kar v Levici nikakor ne moremo pristati. Hvala."
1,ParlaMint-SI_2021-05-14-SDZ8-Izredna-73.u124,SDS,0.6904296875,2021-05-14,0.135432630777359,"Spoštovani podpredsednik, hvala za besedo. Lep pozdrav vsem prisotnim in vsem, ki nas spremljajo. Spoštovani! Pred nami je predlog spremembe Zakona o državni upravi. Prva sprememba se nanaša na število državnih sekretarjev na Ministrstvu za zdravje. Vsi se zavedamo in tudi upam, da se strinjamo, da je mandat od te vlade zaznamovan z zdravstveno situacijo. Državljani in zdravstveno osebje že več let pričakujejo urejeno zdravstveno politiko. Ta vlada je v svojem prvem letu pokazala, da je sposobna podpreti zdravstveno osebje. V soočanju z epidemijo covida-19 je bilo zdravstvenemu osebju omogočeno, da dela. Ne samo ministrstvo, vsa Vlada je poskrbela, da je zdravstveno osebje imelo dovolj zaščitne opreme, tehnične opreme, primerne prostore in tudi finančno primerno nadomestilo za delo. Hitro je bilo ugotovljeno, da je potrebno imeti za soočanje s tem tim. V 17. členu veljavnega Zakona o državni upravi, osnovne različice iz leta 2002, je določeno, da se v ministrstvu lahko imenuje največ dva državna sekretarja oziroma največ štiri na Ministrstvu za finance. To je bilo urejeno potem leta 2014. V času epidemije se je obstoječa ekipa državnih sekretarjev izkazala za premalo številčno, da bi lahko učinkovito opravljala svoje naloge. Zato se predlaga povečanje število državnih sekretarjev na Ministrstvu za zdravje z do sedaj največ dva na največ tri. Ministrstvo za zdravje je že dlje časa kadrovsko podhranjeno. V postopku je reorganizacija ministrstva, ustanovljena sta bila dva nova direktorata, in sicer Direktorat za zdravstveno ekonomiko in Direktorat za razvoj zdravstvenega sistema, ki sta organizacijska podlaga za uresničevanje ciljev opisanih reform, katere del je tudi možnost dodatnega državnega sekretarja, saj brez krepitve vodstva naštetih reform prizadevanja ne bo mogoče izpeljati. Močna vloga in krepitev ministrstva, pristojnega za zdravje, je nujna tudi zaradi strukturnih reform. Ureditev sistema financiranja zdravstva, bistvene pospešitve digitalizacije v zdravstvu, več nujnih zakonodajnih sprememb zaradi reform, ki jih zahteva tudi Evropska unija, covid-19 in določenih ukrepov za vzpostavitev večje odpornosti zdravstvenega sistema proti izrednim dogodkom in prihodnjim – upajmo, da ne – epidemijam. Napovedane prenove sistema plač v zdravstvu, ki kot take pomenijo trajne spremembe, zato je tudi potreba po dodatnem državnem sekretarju trajne narave. Druga sprememba se nanaša na upravljanja s podatki. Potem ko je Ministrstvo za javno upravo prevzelo v upravljanje informacijsko-komunikacijske sisteme državne uprave, se je pokazalo, da interni informacijski sistem Ministrstva za notranje zadeve zaradi zagotavljanja ustrezne visoke stopnje varnosti ni primeren za upravljanje na daljavo in prenos na skupno informacijsko infrastrukturo, ki jo upravlja Ministrstvo za javno upravo. Že leta 2014 je bila ta sprememba. Zaradi procesne in podatkovne prepletenosti internih informacijskih sistemov Ministrstva za notranje zadeve in policije, ni mogoče izvesti ločenih sistemov na interni informacijski sistem Ministrstva za notranje zadeve z nižjo stopnjo varnosti in na ta informacijski sistem policije. Zato se predlaga, da se interni informacijski sistem ministrstva, pristojnega za notranje zadeve, izloči iz centralizacije informatike v državni upravi, tudi zaradi zagotavljanja varnosti naših in vaših podatkov. V Slovenski demokratski stranki bomo vse omenjene spremembe podprli soglasno. Hvala lepa."
1,ParlaMint-SI_2015-04-22-SDZ7-Redna-07.u20,SDS,0.646484375,2015-04-22,0.10098577290773392,"Hvala, spoštovani gospod predsednik. Moram najprej povedati, da v situaciji, v kakršni je naš zdravstveni sistem, sem osebno zelo vesel vsakih rešitev, ki so znotraj tega sistema in pridejo na mizo v državni zbor ter izboljšujejo stanje na tem področju. Mislim, da je zakon, ki je danes v obravnavi, eden izmed zakonov, ki gredo v pravo smer. In danes, če sem dobro poslušal stališča poslanskih skupin, je pozitivno, pripravili ste zakon, ki mu praktično kaj dosti ni dodati. In mislim, da je prav, da dobre rešitve, ki jih predlaga Vlada, ne glede na to, ali smo v koaliciji ali opoziciji, tudi podpremo. In jaz bom seveda ta zakon podprl iz dveh razlogov. Prvi je ta, da ta zakon zagotavlja pravno podlago za elektronsko poslovanje na nacionalni ravni in na enovit način. Drugič, odpravlja administrativne ovire. To se mi zdi še toliko bolj pomembno, ker če pogledamo naše sisteme in podsisteme, imamo izjemno veliko administrativnih ovir in prav zaradi tega potem nastopajo posledice, ki sicer ne bi, če bi zadeva normalno potekala, po nekih točno določenih tirnicah. Prepričan sem, da bomo s tem zakonom te administrativne ovire zmanjšali in s tem zagotovili, da bodo osebje, ki dela v zdravstvenem sistemu, in tudi pacienti bolj zadovoljni. In če gremo v to smer, mislim, da je prav, da takšne predloge zakonov tudi podpiramo. Seveda bom ta predlog zakona podprl."
1,ParlaMint-SI_2008-06-26-SDZ4-Redna-40.u219,SDS,0.595703125,2008-06-26,0.018948040902614594,"Hvala lepa za besedo. Spoštovana gospa ministrica s sodelavci in sodelavko! Dovolite mi, da vam uvodoma, tako vam kot vašim sodelavcem iskreno čestitam za ta obsežen dokument, ki je bil deležen velikega truda. Kar nekaj časa ste ta dokument pripravljali, usklajevali in sedaj imamo tukaj izdelek, za katerega mislim, da kaže prave smernice našega razvoja na področju zdravstva. Sam naslov oziroma slogan, ki ste ga tukaj navedli v tej vaši brošuri ""Zadovoljni uporabniki in izvajalci zdravstvenih storitev"" - mislim, da je to nek povsem nov, sodoben pristop, ki združuje tako tiste, ki zdravstvene storitve potrebujemo in nenazadnje tudi tiste, ki jih nudijo oziroma izvajajo. In ravno sodelovanje tega lahko da sinergijo, večjo kvaliteto, nižje stroške in seveda tudi doseganja tega ključnega cilja oziroma ciljev, ki ste jih tudi tukaj notri povsem jasno navedli. Ključni cilji resolucije so: zdravi prebivalci Republike Slovenije, zadovoljni uporabniki in izvajalci zdravstvenih storitev. Prepričan sem, da bodo ti cilji z zasledovanjem vseh teh izhodišč tudi doseženi. Ta dokument, ki ga sedaj obravnavamo je praktično sedaj po letu 2000 prvi dokument, ki na novo postavlja smernice, kot sem že omenil, iz področja zdravstva. Očitki nekaterih razpravljavcev, ki so sicer predstavljali stališča poslanskih skupin, so bili velikokrat netočni, zavajajoči, kažejo nepoznavanje tega področja. Nekateri izmed njih, sem prepričan, resolucije niso niti prebrali, ampak so po dolgem in počez neupravičeno kritizirali in skušali predstavljati področja zdravstva v Sloveniji kot slabo. To prav gotovo ne drži. Očitek, da ni bilo javne predstavitve mnenj. Res je, v Državnem zboru je nismo imeli, ker je, mislim, da ne bi potrebovali, ker ne bi v ničemer prispevalo k neki boljši vsebini, kajti tako dolgo časa kot ste jo imeli javno objavljeno, kjer so vsi, ki so bili zainteresirani, strokovna javnost potem tudi zainteresirane posamezne skupine, so se lahko na kakršenkoli način povezali s pripravljavci tega gradiva in te pripombe ste tudi upoštevali vsaj tako je bilo tudi že predstavljeno. Da imam prav kaže naslednji podatek in tudi takrat smo to zadevo zagovarjali, da se lahko dovolj splošna razprava opravi tudi na samem Odboru za zdravstvo, kjer smo o tej resoluciji na dolgo in široko razpravljali. Predsednik odbora je v tistem seznamu vabljenih navedel oziroma je bilo navedeno, tudi vabil jih je, zelo širok spekter zainteresirane javnosti, strokovne javnosti, kdorkoli se je želel udeležiti, pa vendar je bilo teh zelo malo. Očitno niso imeli interes, pa bi ravno tako tam imeli možnost o tem razpravljati. Lahko bi se tudi njihove predloge, če bi bili konstruktivni, če ne bi spreminjali koncepta, bi se jih tudi upoštevalo. Tudi vseh poslanskih skupin ali pa poslancev, ki danes tako vehementno razpravljajo ni bilo tam, da bi o teh zadevah lahko konstruktivno razpravljali. Tako, da je bil namen povsem jasen, s to resolucijo zavlačevati in vse čas potem tudi očitati, da v Sloveniji še nimamo nekega dokumenta, ki bi začrtal pot na področju zdravstva. To je dokument, ki se mu načrtuje nekje petletno projekcijo v prihodnje in to je dokument, ki lahko daje samo neke smernice, ne more pa tak dokument vsebovati konkretnim zaključkom oziroma nekih, če temu rečemo, akcijskih načrtov in tudi ukrepov, ki se bodo pa morali striktno tudi uveljavljati oziroma tudi sprejemati, da bomo te cilje zasledovali. Kajti področje zdravstva je tako hitro se spreminjajoče področje, da bi verjetno marsikakšen konkreten predlog ali pa aktivnost, ki bi jo zapisali v to resolucijo, morali čez leto ali dve zaradi nekih novih pristopov izboljšav tudi spreminjati. Deležni smo bili tudi očitkov, da v tej resoluciji ni nekih konkretnih analiz in podatkov na podlagi katerih bi potem lahko sprejemali neke zaključke. Jaz sam ne vidim tega dokumenta ali pa potrebe v tem dokumentu, da se vse tiste stvari, ki so javno dostopne, sedaj zopet na dolgo in široko zapisuje, da imamo potem nekaj sto strani obsežen dokument, ki ga ne bo niti nobeden uspel brati. Je bila danes zopet izpostavljena ravno dilema, da ne vemo, kaj prinaša v Sloveniji področje koncesionarjev oziroma nekateri temu skušajo celo pripisovati, da je to neko zasebno zdravstvo. Ta podatek je že več ali manj vsem dobro poznan. Številne ankete, ki so bile javno objavljene, ki so bile opravljene pri naših uporabnikih, povsem jasno kažejo, da se 66% ljudi, ki se zdravijo pri koncesionarjih, bolj zadovoljnih s storitvami, kot pa so bili pred odločitvijo, da se zdravijo pri koncesionarjih. 32% je takih, ki ne čutijo razlik in samo 2% je takih, ki so ocenili, da je nivo storitev, ki jih nudi koncesionar slabši. Mislim, da je to dovolj zgovoren podatek, za katerega mislim, da ni potrebno, da se ga zapisuje tudi v resolucijo. O čakalnih dobah. Mislim, da je Ministrstvo za zdravje, tudi v preteklih mesecih smo imeli številne razprave, je bilo z vsemi številkami dokazano na katerih področjih so se čakalne dobe tudi skrajšale in bila so praktično vsa področja, izključno na področju ortopedije, pa tudi vemo zakaj se tam ni uspelo skrajšati toliko, kolikor bi si želeli, drugje pa so bile te stvari več ali manj bistveno, bistveno krajše. Potem, da ne govorimo o času bolnišničnega zdravljenja. Vsi ti podatki, ki so potrebni, da se nek dokument pripravlja za naprej so bili objavljeni v številnih dokumentih, so dostopnih tudi na straneh ministrstva in kdor si jih želi pogledati jih lahko tudi pogleda in potem tudi ugotavlja, ali te smernice, ki jih ta naša resolucija daje, zasleduje te cilje. Kot sem omenil je zdravstvo zagotovo področje, ki je deležno številnih sprememb predvsem z novimi metodi, načini zdravljenja, z novimi zdravili in to je zagotovo tisto, kar bo v prihodnosti lahko večalo kvaliteto zdravja oziroma zdravljenja, večjo ozdravljivost, ne nazadnje lahko se tudi nižajo stroški z bolj učinkovitimi metodami, predvsem pa je potrebno na tem področju uvesti neko novo filozofijo vsakega izmed nas in ta resolucija to tudi zasleduje. Skrb za zdravje, mislim, da je odgovornost vsakega posameznika, kajti če v svojem načinu življenja ne skrbimo za to, da bomo zdravo živeli, da ne bo toliko možnosti, da obolimo, nam nobena kurativa oziroma nobeno zdravljenje ne more tega v enaki meri ali pa povsem povrniti zdravje, če zaradi nezdravega načina življenja tudi dobimo dejansko neko bolezen. Tako, da je to prav gotovo poudarek, ki ga moramo tako v Sloveniji in tudi v Evropi začeti uvajati, da se bomo vsi tega zavedali in mislim, da bomo s tem pridobili predvsem sami. Bilo je tukaj tudi nekaj očitkov, da se v tem dokumentu zmanjšuje oziroma da se kaže projekcija zmanjševanja sredstev za zdravje. Tudi to ne drži. Je pa v resoluciji zapisano in to je tudi ministrica že večkrat povedala, da so na področju zdravstva tolikšne rezerve, s katerimi se da veliko privarčevati, vendar ne na račun kvalitete in tudi dostopnosti zdravstva. Ampak z novimi metodami, z boljšimi organizacijskimi prijemi, tudi s cenami zdravil, ki so tukaj v resoluciji lepo navedene, se bo veliko lahko privarčevalo in ta privarčevan denar namenilo za nove metode zdravljenja, za nove programe in seveda tudi za širjenje zdravstvene mreže. Da je temu tako, je bil nedavno tega predstavljen podatek, da se lahko na področju zdravljenja raka na debelem črevesu s presejalnimi metodami, ki se jih je ravno sedaj v Sloveniji s pomočjo ministrstva tudi začelo izvajati, privarčuje oziroma prihrani do trikrat več oziroma trikrat manj sredstev porabi za uspešno zdravljenje, ker je to nov pristop, zgodnje odkrivanje, in tudi bolj uspešno zdravljenje in ta denar se bo namenjal lahko za druge namene. Takšni pavšalni očitki niso na mestu in so tudi zavajajoči. Tukaj je v tej resoluciji moč razbrati in povsem jasno je zapisano, da je ključni poudarek na javnem zdravju oziroma na zagotavljanju javnega zdravstva. Saj koncesionar je nenazadnje v mreži javnega zdravstva in to je tudi prav, da skušamo tudi vnaprej vsem našim državljankam in državljanom zagotavljati dostopne zdravstvene storitve, predvsem pa tudi v čim večji meri brezplačne. In ravno za tiste ljudi, ki pa so socialno najšibkejši, je Vlada že tudi obravnavala predlog Zakona o zdravstvenem varstvu in zdravstvenem zavarovanju, s katerim se bo tudi ljudem, ki so socialno šibkejši, lahko plačevalo za tiste dodatne zdravstvene storitve, ki jih sicer do sedaj niso imeli. Pomeni, da so cilji in tudi ukrepi, pa tega v resoluciji ni zapisano, vendar vsaka odgovorna vlada, tako ta kot tudi naslednja sem prepričan, se bo zavedala te odgovornosti in bo tudi tako skušala delovati. Naš zdravstveni sistem tudi temelji naprej, vsaj tako je v resoluciji zapisano, na solidarnosti, pomeni da se bo tukaj tudi ohranjal dosedanji način in vse to so takšne kvalitete, ki v Sloveniji zagotavljajo enak oziroma višji nivo zdravstvenih storitev, kot smo ga imeli in ga bomo seveda tako tudi ohranjali. Sama resolucija, mislim, je odlično izhodišče za vse nove zakone, za vse nove ukrepe, ki jih bo še ta vlada pa tudi potem naslednja še naprej sprejemala in tudi zagotavljala čim višji nivo zdravstvenih storitev vsem državljankam in državljanom naše države Slovenije. Samo resolucijo bom seveda z veseljem podprl. Hvala lepa."
1,ParlaMint-SI_2016-01-27-SDZ7-Redna-15.u80,SDS,-1.0,2016-01-27,0.007322343531996012,"Gospod Zorman je izrekel kar nekaj hudih obtožb. Sicer že dalj časa ugotavljamo, da je Stranka modernega centra bolna na obdobje 2004–2008, vse vzporednice vleče s tem obdobjem, kot da prej ni bilo slovenske vlade, pa potem je ni bilo. Gospod Zorman, če ste izrekli hude obtožbe, kot je ta, da so bile koncesije podeljene mimo razpisov, tudi dvom o prijateljskih vezeh, tudi za nedoločen čas, mimo zakona – jaz vam predlagam, da podate ovadbo na podlagi vsega tega, kar veste. Če torej veste, da so bile v nekem obdobju podeljene koncesije mimo zakona, da govorite tudi o prijateljskih vezeh, brez javnih razpisov podeljene koncesije, vas prosim, da podate ovadbo. Ker kar tako povprek v Državnem zboru govoriti o nekih domnevah je neodgovorno s strani poslanca. In da omenjate samo enega ministra in kako je ta minister moral iti zaradi tega, ker je privatiziral javno zdravstvo; to je nedopustno. Gospod Zorman, še enkrat vas pozivam, da javno poveste, katere koncesije so bile podeljene mimo zakona, na podlagi prijateljskih vezi, za nedoločen čas, brez javnih izpisov. Če to veste, ste dolžni to prijaviti določenim organom. In se ni treba nič zdaj delati neumnega, kot da nič ne slišite, me ne vidite, ker pravim, da so to hude obtožbe. Ampak govorili ste samo o enem obdobju, hvalili ste se pa hkrati tudi, da vaša vlada v letu in pol ni podelila ene koncesije, ker zato ni potrebe. Vemo pa, da nekateri nekoncesionarji, ampak določena okolja nujno potrebujejo določene zdravnike, ki jih javno zdravstvo ne more dati, in želijo koncesijo; vendar ne. Vi niti po veljavni zakonodaji tega ne želite narediti. Torej, da je določen čas koncesija, z javnim razpisom, kar se strinjam, če v zakonu tako piše, tudi tako mora biti. In še enkrat vas pozivam, povejte, kdo je dobil koncesijo s strani takratnega ministra na takšen način, kot ste vi omenili. Brez javnega razpisa, čez noč in na podlagi prijateljskih vezi. To je ena zadeva, ko govorite, da je takratna vlada želela privatizirati zdravstvo; koncesija ni privatizacija, saj ste sami povedali. Koncesija je v okviru javnega zdravstva. Kje je zdaj tu privatizacija. Sami ste povedali, da naj ne mešamo jabolk in hrušk ter naj ne govorimo, da je koncesija privatna zadeva; in da sta koncesionar in zdravstveni dom v istem položaju. Nista! Koncesionar sam vlaga v osnovna sredstva. V javnem zavodu, zdravstvenem domu pa vso opremo financira država, če želite. Lokalna skupnost daje v investicije, država da iz proračuna. Zasebnik sam investira, je pa res, to je isto kot pri zasebnih šolah. Zasebne šole morajo same zagotoviti osnovna sredstva, materialna sredstva; program pa je financiran iz proračuna države. Enako je v zdravstvu. In vi zdaj govorite, da so vsi enaki. Niso, to sem že prej rekla. Ko smo stopili v Evropsko unijo, smo z Zakonom o javno-zasebnem partnerstvu določili, kako se koncesija podeljuje, ker to je zahtevala od nas tudi Evropska unija. Določili smo obseg, določen čas, na katerem področju bodo koncesionarji delali, za kateri program. Zdravstvenim domovom tega še zdaj nismo določili. In nista v enakem položaju. S to novo novelo zakona, če bo ostala takšna, kot je, bomo koncesionarje postavili še bolj v neenak položaj, kot je zdravstveni dom, ker mu bomo omejili 15 let, ker to piše zdaj v noveli. Jaz govorim glede na osnutek. In točno to ste povedali, kar sem jaz prej povedala kot stališče oziroma kot predlagatelj – 15 let, ko se oprema amortizira. Halo, kaj pa vmes?! Kdo bo pa dal v izobraževanje tistih, ki so zaposleni tam, v kader, kdo bo opremo obnavljal in tako naprej? Ne bo tega delala država, koncesionar dela to sam, vlaga sam. In mene zanima, kje je to varno okolje, ki ga zagotavlja država za teh 15 let? Država mora zagotavljati varno okolje privatnim, bom rekla tudi gospodarskim družbam; ampak danes smo slišali s strani poslanke SMC, da vi tega ne mislite zagotavljati ne na področju zdravstva, ne drugje. Vi ne nameravate gospodarstvu zagotavljati varnega okolja za delovanje, ker vam je čisto vseeno. Po 15 letih, ko bo zdravnik vložil v kader, v opremo; potem bomo pa videli, kaj bo, nas itak več ne bo tukaj. Vi kot vlada, kot koalicija morate zagotavljati varno okolje za delovanje vseh institucij, vseh. Gospodarstvu, javnemu zavodu, zdravstvu, šolstvu morate zagotavljati varno okolje, za razvoj vseh teh segmentov naše družbe. Vi pa pravite, kdo bo pa to zagotavljal. Vlada in država z ukrepi. Ne se delati neumne, da vam je čisto vseeno, če gre Peko v stečaj, ker vi pač ne boste zagotavljali varnega okolja. Kdo pa pravi gospodarstvu, da bo lahko še čez eno leto nekaj delal. To je govorila vaša gospa kolegica iz SMC. Potem govorite, da na področju družinskih zdravnikov ni nobenega problema. Po modri knjigi bi torej na enega družinskega zdravnika bilo 1500 bolnikov, zdaj imamo 2200; torej potrebujemo še 300 novih družinskih zdravnikov. Vi spet govorite samo o javni mreži družinskih zdravnikov, to smo slišali že ne vem kolikokrat, da ta je mreža urejena in da je vse okej. Tristo novih potrebujemo. To o varnem okolju sem že govorila in teh 15 let se mi zdi vedno bolj smiselno, jaz ne verjamem, težko verjamem, da bo karkoli. Ampak sem rekla, okej, dajmo, saj po Zakonu o javno-zasebnem partnerstvu piše, da se koncesije podelijo za določen čas. V redu. Ampak vsi 15 let. Kakšen je ta kriterij 15 let. Zdaj smo slišali – amortizacija. Potem pa ni več nobenih meril, tudi ta starostna omejitev 85 ali koliko let je govoril gospod Zorman, tega jaz nikjer ne vidim, da kaj piše v tem zakonu za narediti. Ohraniti je treba, vsekakor, javno zdravstvo, definitivno. Jaz mislim, da danes v državnem zboru ni nikogar, ki o tem ne bi tako razmišljal. Ampak mi nič oziroma vlada nič ne naredi na tem, da bi se stanje v javnem zdravstvu, zdravstvenih domovih, bolnišnicah, ki so nekoncesionarske, karkoli izboljšalo. Nič. Ministrica samo govori, da potrebuje več denarja, če pa že zdaj denar leti skozi okno ven. Že zdaj nam govorijo, da je treba narediti racionalizacijo stanja oziroma financ. Ne, vlada se je odločila, da bo koncesionarje pribila. To, še enkrat, kar je gospod Zorman govoril o teh prijateljskih vezeh, podeljevanje koncesij brez razpisov, naj pove, kdo je to, in naj poda prijavo določenim institucijam, ki bodo to ugotovile. Pa če je bila to ena koncesija, ki je bila kar dedovana ali kako je bila neka zadeva pred leti; in zdaj zato, ker se je en primer zgodil, bomo kar vse koncesionarje lepo privili; namesto da bi tiste, ki so kršili zakonodajo, prijavili določenim institucijam in se to ugotovi. Gospod Zorman govori pavšalno vsepovprek, seveda pa je omejen na eno obdobje 2004–2008, to je edino obdobje, ki ga v Stranki modernega centra poznajo. Na zdravstvu, kar sem jaz na odborih, se samo to obdobje nenehno vrti okoli in okoli. Prej ni bilo vlade, pa kasneje ne, zdaj pa je itak super, vse fajn, lepo in prav; čeprav nam vse razpada, po šivih poka, zahteve za odstop ministrice z vseh strani, pa vse še vedno v najlepšem redu. Še enkrat, pozivam vlado, da odgovori na vprašanja, kako so koncesionarji in javni zavodi v enakem položaju po sedanjem zakonu, kako bodo potem v enakem položaju, kakšno varno okolje zagotavljajo koncesionarjem za tisto obdobje določen čas, kot smo slišali zadnjič na odboru, to je lahko 10, 15 ali 20 let. Prosila bi za te odgovore s strani vlade, ker nekaj časa nam je še ostalo, pa da ne bom že spet eno in isto ponavljala, ti dvomi se ne bodo pojavljali; bi prosila za odgovor. Z Zdravniško zbornico ste imeli 10 ali ne vem koliko sestankov, z drugimi strokovnimi skupinami ste imeli sestanke, po moje verjetno imate nek že osnutek, da nam lahko podate danes odgovore. Prosim vlado, da končno nekaj da od sebe in nekaj pove. Hvala."
1,ParlaMint-SI_2005-07-28-SDZ4-Izredna-11.u2,SDS,-1.0,2005-07-28,0.9516315460205078,"Lep pozdrav, spoštovani poslanci in poslanke! Rad bi v teh nekaj uvodnih besedah v teh nekaj minutah predstavil spremembe zakona novele o zdravstvenem varstvu in zdravstvenem zavarovanju. V bistvu gre za ureditev dopolnilnega zdravstvenega zavarovanja in uvedbo izravnalnih shem na tem področju. Stanje na področju dopolnilnega prostovoljnega zavarovanja je danes za potrošnika, za zavarovanca, pa tudi za zdravstveno politiko popolnoma nepregledno. Je deloma tudi nestabilno in v nekaterih točkah tudi neobvladljivo, učinkovit nadzor nad njim pa je otežen in onemogočen. To je posledica pomanjkljive, nedosledne in tudi nekonsistentne zakonske ureditve iz preteklega obdobja, tam z začetkom v letih 1999. Dopolnilno zavarovanje tržijo v Sloveniji trenutno tri zavarovalnice. Vse sklenjene zavarovalne pogodbe krijejo enako vsebino, to je razliko med celotno vrednostjo zdravstvenih storitev, ki so po vsebini, obsegu in standardu pravica iz obveznega zdravstvenega zavarovanja, in delom te vrednosti, ki gre v breme obveznega zdravstvenega zavarovanja. Vendar pa se te pogodbe razlikujejo v bistvenih elementih, kot so trajanje zavarovanja, stopnja diferenciacije, višine premije itn., da ne bi našteval vseh teh razlik. Pri zavarovalnicah v obliki družbe za vzajemno zavarovanje pa pomeni sklenjeno dopolnilno zavarovanje hkrati pridobitev statusa člana zavarovalne družbe, s čimer pripadajo temu članu tudi lastniške pravice in obveznosti. Agencija za zavarovalni nadzor je imela zaradi nejasno zapisanih zakonskih določb v prejšnjem zakonu ter neusklajenosti teh določb z drugimi določbami pri izvajanju nadzora nad zavarovalnicami, ki izdajajo to zavarovanje, v preteklosti relativno omejene možnosti in tudi obilo težav. Potreben pogoj za izvedbo izravnalnih shem v prihodnje pa bomo lahko dosegli s poenotenim izvajanjem dopolnilnega zavarovanja. Zavarovanci dopolnilnega zavarovanja v Sloveniji, teh je okoli milijon 300 tisoč, v precejšnji meri sovpadajo tudi z volilnim telesom v državi. Upoštevaje obsežna sredstva v tem zavarovanju je finančno breme doplačil oziroma premij dopolnilnega zavarovanja za državljane - je seveda možen vpliv tega zavarovanja na socialno politiko v državi, zakonska neurejenost s področja, je razumljiva posebna vloga zavarovalnic, ki izvaja dopolnilno zavarovanje. Javni interes je tudi izražen in prav zato je zelo pomembno, da v teh spremembah zakona predlagamo nekatere rešitve. Gre za načelo medgeneracijske vzajemnosti in opredeljevanje dejanskega javnega interesa države v dopolnilnem zavarovanju ter za uresničevanje tega interesa. Želimo v predlogu zakona tudi nadalje uvesti zahtevo enakosti višine premije za vse zavarovance iste zavarovalnice v istem trenutku, v dopolnilnem zavarovanju pa se skladno z novo ureditvijo ne oblikujejo niti matematične rezervacije niti rezervacije za starost. Predlog zakona ureja tudi možnost odstopa od zavarovalne pogodbe s strani zavarovalca. To je bistvena razlika od sedanjega zakona, kjer praktično zavarovanec teh možnosti sploh ni imel. Bile so dane neke možnosti, vendar so bile te možnosti težko izvedljive. Predlog zakona tudi predvideva vračanje ustvarjenih matematičnih rezervacij in rezervacij za starost, ki so bile ustvarjene v času zadnjih štirih let. V zakonu smo se morali omejiti na vračanje teh rezervacij na tiste zavarovance, ki so te rezervacije tudi realno in dejansko ustvarili. Namreč, glede na to, da so bile te pogodbe podpisane, so zavezujoče in pomenijo potrebo po vračanju tem zavarovancem, ki so si te rezervacije ustvarili. Glede predloga zakona - naj zaključim, ker imam samo še pol minute časa - povem, da smo želeli s tem zakonom predvsem urediti razmere na ""tem tržišču"" - če v narekovaju tako rečem - in istočasno tudi zaščititi zavarovance pred nepotrebnimi spremembami in podražitvami in po drugi strani izenačiti delovanje zavarovalnic na enakopravni ravni, ne glede na starost in spol zavarovancev v posamezni zavarovalnici. Hvala lepa."
1,ParlaMint-SI_2019-12-19-SDZ8-Redna-14.u24,SDS,-1.0,2019-12-19,0.006638802122324705,"Lep pozdrav! Že od vložitve zakona v proceduro v Državnem zboru je ves čas bilo vprašanje, zakaj v bistvu tako na hitro in s takim zakonom v Državni zbor. Jaz mislim, da je danes pri stališčih poslanskih skupin več kot jasno, zakaj. Eni zato, ker se je že dolgo govorilo, že 16 let se govori, da mi bomo pa to naredili, pa ne glede na to, kaj s tem zakonom v bistvu povzročamo. Pri drugih pa to, da na populistični način razlagajo, kako imajo zavarovalnice velike dobičke, kako je treba to v bistvu ukiniti, kako se ne sme služiti na račun davkoplačevalcev, kako se ne krasti na račun davkoplačevalcev in zato ukinjamo dopolnilno zdravstveno zavarovanje, seveda ne ukinjate, to je narobe beseda, ki jo je uporabil tudi minister, ampak prenašate dopolnilno zavarovanje v monopolno zavarovalnico ZZZS, kjer vam pa tudi kradejo, kjer vam pa kradejo preko nabav in tako naprej. Ampak tam pa ni problem, ne. Zavarovalnice, ki so gospodarske družbe, kradejo davkoplačevalski denar in je treba zdaj to ukiniti. Danes smo dobili odgovor, zakaj takšen zakon v Državnem zboru, ki v bistvu pomeni, če sem jaz dobro poslušala ministra, saj je zelo dobro povedal, ni nobenih varovalk, šlo bo za novo obvezno dajatev, ki jo bomo vplačevali vsi enako, ne glede na socialni status, da ne gre za nadzorovano in odgovorno spremembo in, kot je bilo rečeno, ni dovolj varovalk za nemoteno vzdržno delovanje zdravstvenega sistema v Sloveniji. Danes se v zdravstvenem sistemu v Sloveniji srečujemo z več problemi, ki jih je treba rešiti prej, preden bomo reševali ukinitev dopolnilnega zavarovanja oziroma prenos. V Slovenski demokratski stranki se strinjamo, da je treba dodatno dopolnilno zavarovanje preoblikovati, vendar hkrati s tem preoblikovati tudi način zavarovalništva, sprejeti določene spremembe, ne bom jih zdaj tu razlagala, ker je premalo časa, ki so potrebne v zdravstvenem sistemu, da bi stvar v bistvu funkcionirala. Eden izmed ključnih vzrokov za nered v zdravstvenem sistemu danes je monopolni zavarovalni sistem. Imamo eno zavarovalnico – Zavod za zdravstveno zavarovanje Republike Slovenije in hkrati preobsežno košarico pravic. ZZZS kot plačnik zdravstvenih storitev sam določa pogoje za plačevanje storitev, imajo vzpostavljen monopol in tudi prostovoljno dodatno zavarovanje je pod taktirko ZZZS. Da je zdravstveni sistem v Sloveniji precej centraliziran, nas v zadnjih analizah opozarja tudi OECD. Vladajoča koalicija se je na krilih predloga Levice odločila, da bo te zadeve podprla, da jih bo novelirala, in to predvsem na podlagi populističnih izjav, da je treba ukiniti velik dobiček zavarovalnic, v katere se plačuje prostovoljno zdravstveno zavarovanje. Na samem odboru je bil torej sprejet predlog koalicije, kjer predvideva po novem vplačilo obveznega zdravstvenega zavarovanja še plačilo mesečnega pavšala v višini 29 evrov. Sledili so določeni amandmaji. Tudi danes amandmaje, ki so na mizi, mene zanima, koliko poslancev jih sploh razume in zna prebrati, glede na to kako so napisani. Ta člen spreminja ta odstavek v onem členu ne vem katere točke. Ne veš, če ne narediš čistopisa. In potem se je kmalu ali pa zelo pozno oglasila tudi ZZZS, ki je opozorila, da je pavšalni znesek 29 evrov prenizek. Opozarjajo, da je sprememba zakona nesistemska, nejasna, strokovno ni argumentirana in tako naprej. Še nekaj, slovensko prebivalstvo se hitro stara, povečali se bodo stroški za zdravljenje, ker so ocene za 29 evrov narejene na leto 2018 in ne bodo več vzdržne v letu 2021, ko bi naj zakon začel veljati. Tako bi prišlo nekje do 70 milijonov izpada. Vam pa povem, da bo prišlo do več izpada, ker s 1. 1. naslednjega leta bodo mladi nehali plačevati obvezno zavarovanje, ker jim ni treba, ker tistih uslug, ki so plačane iz obveznega zavarovanja, ne plačujejo. 1 evro plačaš zdravniku namesto 35, to je čisto enostavno. Raje dam 1 evro za eno storitev kot pa 350 evrov letno. Tako bo imela zavarovalnica izpad nekje 150 milijonov v naslednjem letu, in to že kar kmalu, v marcu. Torej imamo pred sabo eno veliko solato, kjer sploh ne vemo v bistvu, kaj notri piše, kaj to pomeni. Definitivno pa pomeni, da bo sprejetje tega zakona tisti zadnji klin, ki bo razrušili zdravstveni sistem v Sloveniji. Še to. Nimamo dolgotrajne oskrbe, še ta prispevek bo potreben in kaj kmalu bomo prišli do pavšala 40 evrov letno dodatno zraven. Kaj se bo spremenilo za bolnike? Nič. V Slovenski demokratski stranki ne bomo grobarji slovenskega javnega zdravstvenega sistema, zato zakona ne bomo podprli."
1,ParlaMint-SI_2016-10-18-SDZ7-Redna-23.u10,SD,0.8115234375,2016-10-18,0.11399848014116287,"Hvala, predsednik Državnega zbora za besedo. Spoštovani predsednik Vlade, ministrski zbor, spoštovana posebej ministrica za zdravje, kolegice in kolegi! Socialni demokrati se zavzemamo za učinkovit, kakovosten, odziven in vzdržen sistem zdravstvenega varstva za vse naše državljane, ki bo temeljil na solidarnosti, vzajemnosti in pravičnosti, zdravstveni sistem, ki bo usmerjen v preprečevanje in zgodnje odkrivanje bolezni ter učinkovito zdravljenje. Takšen zdravstveni sistem je za nas eden izmed temeljev socialne države. Spoštovani! Danes interpelirate ministrico za zdravje, ki zagotavlja zgoraj vse našteto. Interpelirate jo, ker pravite, da nič ne dela. Sila nenavadno je, da je toliko nestrinjanj, toliko nasprotovanj, toliko neodvisnih študij, ki govorijo v prid nasprotnikom omenjenih vrednot, za katere se zavzema ministrica za zdravje. Slovenci smo v 70. letih prejšnjega stoletja dosegli, da je zdravstveno varstvo postalo univerzalno in vsem dostopno. Leta 1992 smo namesto proračunskega financiranja prešli na financiranje obveznega zdravstvenega zavarovanja, ki pa skoraj nobene zdravstvene storitve ne pokriva v celoti, razen otrokom, ampak pri vseh terja naša zasebna doplačila. Ta sprememba je porušila univerzalnost in bistveno zmanjšala solidarnost. Danes s prispevki zberemo iz obveznega zdravstvenega zavarovanja 68 % vsega denarja, 15 % iz dopolnilnega zdravstvenega zavarovanja ter 13 % neposredno s plačili iz žepov posameznikov, ki storitve potrebujejo. Zaskrbljujoč je podatek, da je okrog 40 tisoč prebivalcev iz različnih razlogov začasno ali trajno brez obveznega zdravstvenega zavarovanja. Približno 100 tisoč prebivalcev nima dopolnilnega zdravstvenega zavarovanja, kar pomeni, da jim brez visokih doplačil ni dostopna nobena zdravstvena storitev iz osnovnega zdravstvenega zavarovanja. Okoli 170 tisoč prebivalcev je z najnižjimi dohodki, kar pomeni, da je premija dopolnilnega zdravstvenega zavarovanja nesorazmerno visok strošek. To ni v skladu z določili slovenske ustave, da temeljne pravice in svoboščine, med katere sodi tudi pravica do zdravstvenega varstva, ne morejo in ne smejo biti odvisne od gmotnega stanja, kar je identično z evropskim načelom enakosti v zdravstvu. Iz države z univerzalnim zdravstvenim varstvom in visoko stopnjo solidarnosti pri zagotavljanju sredstev za zdravstveno varstvo smo postali ena izmed najmanj solidarnih v Evropskih uniji. Slovenski zdravstveni sistem je v zadnjih 20 letih doživel nekatere stranpoti, tako pri financiranju kot pri organiziranju zdravstvene dejavnosti. Na strani financiranja imamo socialno nepravično dopolnilno zdravstveno zavarovanje, ki zavarovalnicam kljub splošnemu pomanjkanju sredstev, namenjenih za zdravstvo, prinaša lahek dobiček; slednji se je z varčevalnimi ukrepi v najbolj kriznem času celo povečal. Na strani organizacije zdravstvene dejavnosti smo dopustili nenadzorovano mešanje javne in zasebne zdravstvene dejavnosti, posebej v obliki nesmotrnega podeljevanja koncesij ter odsotnosti učinkovitega nadzora nad podeljevanjem koncesij. Hkrati pa se je dopustilo, da se vse preveč zanemarja nadaljnji razvoj primarne ravni zdravstvenega varstva, ki navkljub vsem težavam še vedno daje solidne rezultate, kar je verjetno posledica učinkovite dispanzerske metode obravnave pacienta, ki jo v večji ali manjši meri še vedno zagotavljajo zdravstveni domovi. Delež javnih sredstev, namenjenih za zdravstveno varstvo, se vrsto let konstantno niža. In učinki so zdaj tu. Ni zanemarljiv podatek, da je zdravstvena blagajna v času krize izgubila 400 milijonov. Zato ne moremo biti začudeni, da smo priča eroziji temeljnih vrednot javnega zdravstvenega sistema. 400 milijonov! Danes smo tu in se sprenevedamo, se čudimo, da zdravstveni sistem ne funkcionira. Žal, tudi noben motor ne dela na hlape. Težave v zdravstvu so, absolutno. Premalo zdravnikov, predolge čakalne vrste, korupcija, pritiski po komercializaciji in privatizaciji naraščajo, teh je vse več. A ne pozabimo, naša temeljna naloga bi morala biti ohraniti dostop do zdravstvenih storitev za vse sloje ljudi v naši družbi, ne glede na njihov gmotni položaj. Ampak ne. Če omenimo nekoč državnega sekretarja na Ministrstvu za zdravje, tudi zdravnika, ki je nedavno dejal, da so se specializacije omejevale oziroma se niso nadomeščali zdravniki, ker se je predvidevalo, da se bo to uredilo samo od sebe. Ali res? Vsi problemi so nastali pred obdobjem nastopa funkcije te ministrice. Pomanjkanje kadra, dolge čakalne dobe, zasebništvo, tudi napake v zdravstvu so rezultat nasprotovanja politikam reševanja problemov ter spodbujanja k politikam, ki niso načrtovale ustreznih ukrepov za njihovo izboljšavo pred nastopom krize. Takrat je bil pravi čas za to. Ustvarjanje profitov, ki se ne vračajo v zdravstveni sitem, povečuje stroške zdravstvenega sistema ali pa, še bolj boleče, zmanjšuje zdravstvene pravice, saj se nikjer v svetu to ni izkazalo, da je ustrezno, da bi komercializacija ali privatizacija pomenila zdravstveno varstvo ali povečala njegovo kakovost. Ena hujših anomalij, ki se dogaja in daje potuho odgovornim, je tudi zavračanje operacij, ker zavarovalnica ne želi plačati. Zavarovalnica, poudarjam, ne ministrstvo. Mogoče so te zavrnitve tako pogoste tudi zato, ker smo Slovenci zelo solidarni, tovariški. Vsaka stiska sproži plaz odziva dobrih ljudi, ki jim ni vseeno. Ampak – ali si resnično želimo sistema, ki bo temeljil na pravici do zdravstvenih storitev na temelju zbiranja zamaškov, ker zavarovalnice kot po tekočem traku zavračajo posege in jih delajo samoplačniške? Ali se res lahko sprijaznimo z dejstvom, da je precej ceneje odrezati nogo devetletnemu otroku, kot pa izkoristiti vse možne načine zdravljenja tako doma kot v tujini in nogo rešiti. In mi to dopuščamo. Dopuščamo, da naš denar dajejo v svoje rezerve, zapravljajo za svoje potrebe. Naš denar. In potem nam ti isti želijo prodati neodvisne študije, ki favorizirajo zasebno kot suho zlato. Ali ste vedeli, da ena izmed takih neodvisnih študij predvideva tudi plačljive porode? Ali smo res prišli na točko, kjer bo nekritično favoriziranje zasebnega, ki pa se seveda nič ne brani javnega napajalnika, pripeljalo naš dostop do zdravstvenih storitev na prag nemogočega? Ali hočemo to katastrofo? Socialni demokrati to odločno zavračamo. Upam si trditi, da več zasebnega ne bo skrajševalo čakalnih vrst, ne bo bolj dostopno in ne bo učinkovitejše. Morebiti obratno. Privatizacija zdravstvenega sistema in izenačevanje javnega in zasebnega vodita k neenakopravni in neenaki obravnavi bolnikov. To pa pomeni različno kakovost glede na bolnike, bolnikov socialni položaj in neenakopravno dostopnost. Zato trdimo, treba je zmanjševati spet tisti delež zasebnih sredstev za zdravstveno varstvo, ki postopoma ustvarja dva zdravstvena sistema in ločuje državljane na dve skupini. Na take, ki jim premoženjsko stanje omogoča, da si potrebne storitve lahko kupijo, in na take, ki tega ne morejo, zato do njih ne pridejo ali pa nanje čakajo tako dolgo, da to škoduje njihovemu zdravju. Še enkrat, vsi prebivalci morajo imeti možnost, da neodvisno od svojega gmotnega stanja uresničijo svoje potrebe po kakovostnih in pravočasnih zdravstvenih storitvah. To jim lahko omogoča javni zdravstveni sistem. Treba je obrniti trend, ki v javni zdravstveni sistem uvaja obravnavo zdravstvenih storitev kot tržno blago, s katerim je mogoče ali celo zaželeno ustvarjati profit. V javnem sistemu in za javna sredstva bo mogoče storitve, ki so potrebne za ohranjanje in obnavljanje zdravja, opravljati samo na neprofiten način, presežki se morajo vračati v zdravstveni sistem. Zdravstveni sistem v Sloveniji je zaradi spremljajočih se demografskih sprememb nujno potreben prenove. Pri prenovi zdravstvene reforme in paketa zakonov je za Socialne demokrate ključno, da vsebina jasno določa cilje zakona, med katerimi mora biti na prvem mestu ohranitev javnega zdravstva. Socialni demokrati smo vztrajali in bomo vztrajali, da se potegne jasna ločnica med javnim in zasebnim izvajanjem zdravstvene dejavnosti, saj se mora končati prelivanje denarja in bogatenje dvoživk, torej tako imenovanih zasebnikov, ki bogatijo na račun javnega denarja. Nasprotujemo privatizaciji in komercializaciji zdravstva, ki ne temeljita na javnem interesu, slabita javno zdravstvo, dražita in ogrožata zdravstveno varnost ljudi, zmanjšujeta solidarnost in pravičnost zdravstvenega sistema, zmanjšujeta dostopnost do zdravstvenih storitev, povečujeta nepravične razlike v zdravju ljudi, povzročata pritiske na povišanje javnih sredstev za zdravstveno varstvo oziroma na znižanje pravic prebivalk in prebivalcev iz javnih sredstev, slabo vplivata tudi na zdravje ljudi in zmanjšujeta učinkovitost porabe sredstev za njihovo zdravljenje. Socialni demokrati pojem reforme razumemo kot spremembe, ki predstavljajo presek z nekaterimi obstoječimi rešitvami in trendi. Zavedati se moramo, da ohranjanje statusa quo pomeni nevarnost razpada zdravstvenega javnega sistema. Zakaj po našem mnenju potrebujemo spremembe? Na strani financiranja imamo socialno in nepravično dopolnilno zdravstveno zavarovanje, ki zavarovalnicam kljub splošnemu pomanjkanju sredstev za zdravstvo prinaša lahek dobiček. Na strani organizacije zdravstvene dejavnosti smo dopustili nenadzorovano mešanje javne in zasebne zdravstvene dejavnosti, posebej v obliki nesmotrnega podeljevanja koncesij. Do korupcije v zdravstvu moramo vzpostaviti ničelno toleranco tudi tako, da se poveča nadzor in izboljša transparentnost tako nad postopki nabav in kadrovanja kot tudi na področju izdaje dovoljenj in podeljevanja koncesij. Poudariti je treba, da so bile prednosti in slabosti koncesij napisane leta 1993, ko še nismo imeli nikakršnih izkušenj s koncesijami na področju zdravstvene dejavnosti. V praksi pa so se v zvezi s podeljevanjem in izvajanjem koncesij v zdravstveni dejavnosti pokazale tudi negativne izkušnje, kot je manjša dostopnost pacientov do nekaterih storitev, ki jih koncesionar sam ne izvaja, in preusmerjanje bolnikov v samoplačniško oziroma zasebno dejavnost. Kot kažejo nekatere raziskave, se pojavlja segmentiranje prebivalstva na način, da h koncesionarjem posebej na sekundarnem nivoju pogosto gravitirajo premožnejši sloji, socialno šibkejši pa se preusmerjajo k javnim izvajalcem. Ker je število zdravnikov omejeno, se je tudi pokazalo, da podeljevanje koncesij ne pomeni večjega števila zdravnikov in s tem večjega obsega izvedenih programov, temveč pomeni v večini primerov zgolj prehod zaposlenih iz javnega zavoda v status koncesionarja. Bistveno vprašanje, ki si ga moramo zastaviti ob pogovorih za spremembe zakona o zdravstveni dejavnosti, je, ali bo s podeljevanjem koncesij zagotovljen večji obseg in boljše opravljanje javnih zdravstvenih storitev. Področje koncesij v zdravstvu je v tem trenutku pomanjkljivo urejeno, kar je pripeljalo do različnih praks pri podeljevanju koncesij občine, države. Sedanji sistem prinaša tudi izrazita korupcijska tveganja, saj ni nobenih meril kdaj in pod kakšnimi pogoji se koncesija lahko podeli. Zato se pogosto dogaja, da se koncesije podeljujejo na podlagi prijateljskih in drugih povezav in ne dejanskih potreb zdravstvenega sistema. Tudi če pogledamo, koliko koncesij je podelil posamezen minister, številke zelo nihajo. Potrebe po zdravstvu pa so bistveno bolj stabilne oziroma trajne. Do sedaj smo dopuščali, da se prepletata javno in zasebno izvajanje storitev. Isti izvajalec ob različnem času dela v javnem in zasebnem sistemu, ali ob istem času in na istem mestu opravlja javne in zasebne storitve. Državljan pa lahko prehaja iz javnega v zasebni sistem in nazaj. Posledica je netransparentnost financiranja, ki na strani izvajalcev omogoča dvojno zaračunavanje storitev in ponudbo nepotrebnih storitev, na strani bolnikov pa kupovanje žal tudi skrajševanja čakalnih dob za določeno zdravstveno storitev. Zdravstveni domovi so s prehajanjem zdravnikov med koncesionarje izgubili del osebja, pri čemer so izgubili kadre, programe in finančna sredstva. Ostale so jim pa pretekle obveznosti, tehnološki viški. Nekateri zdravstveni domovi zdaj ne morejo več opravljati vseh funkcij, ki jih predvideva zakon. Organizacijske posledice se kažejo tudi v težavah pri zagotavljanju 24-urne službe in pri nadomeščanju v času odsotnosti, vsebinske pa pri opuščanju dejavnosti, ki so vezane na timsko delo, kot so na primer preventivne dejavnosti. Vse to pa pomeni zmanjšanje dostopnosti do zdravstvenih storitev in slabšo kakovost primarnega zdravstvenega varstva. Tovrsten proces pa se ni ustavil le pri osnovnem zdravstvenem varstvu, temveč se je začel tudi v bolnišnicah, kjer specialisti dobivajo koncesije in odhajajo iz oddelkov. Pri odgovoru na vprašanje katere so glavne slabosti slovenskega zdravstva, prebivalci na prvo mesto postavljajo čakalne dobe. Del razlogov tiči v omejenih sredstvih in človeških virih, vendar prav uspehi pričajo, da sredstva pri tem niso vselej glavni dejavnik. Boljšo in pravičnejšo dostopnost Slovenije ovirajo tudi visoka doplačila in premije dopolnilnega zdravstvenega zavarovanja ter geografsko neenakomerna mreža osnovnega zdravstvenega varstva. Zdravstveni sistem je namenjen ohranjanju, izboljšanju in obnavljanju zdravja. Javni zdravstveni sistem ta cilj še presega, in sicer tako da vsakomur nudi zdravstveno pomoč in varnost v času bolezni ter da daje tudi zdravim varnost in zagotovilo, da bodo deležni pomoči, če jo bodo potrebovali. Javni zdravstveni sistem je najboljši primer uresničene ideje o povezanosti družbe. Zato zdravstvene storitve, ki so pomembne za zdravje ljudi, ne smejo biti tržno blago. To je izhodišče socialnega modela zdravstvenega varstva, ki ga Socialni demokrati zagovarjamo in branimo. Z enako dostopnostjo do zdravstvenih storitev za vse, ki jih potrebujejo, se uresničuje ustavna pravica do socialne varnosti, ki mora biti zagotovljena vsakomur brez raziskovanja glede na osebne okoliščine, med katere tudi služi gmotno stanje. Zavračamo pobude, da naj bi javni sistem zagotavljal osnovno zdravstveno varnost manj premožnim in deprivilegiranim slojem prebivalstva, vzporedni zasebni sistem pa bi zagotavljal boljše možnosti premožnejšim skupinam. Javnozdravstveno varstvo mora biti univerzalno in ob enakih potrebah enako dostopno. Zagotoviti je treba zadostno financiranje javnega zdravstvenega varstva. Naš cilj je, da bi se obseg financiranja zdravstvenega varstva v deležu bruto domačega proizvoda povečal za toliko, da bodo izpolnjeni cilji o boljši dostopnosti in kakovosti zdravstvenega varstva. S socialnimi partnerji je treba na novo definirati košarico storitev, ki bo v celoti krita iz javnih sredstev, prispevna stopnja in proračunski viri. Na novo je treba opredeliti storitve v košarici, ki bodo pokrile ključne zdravstvene potrebe prebivalstva. Izboljšati je treba dostopnost do zdravstvenega varstva. Vsem najpomembnejšim zdravstvenim storitvam je treba predvideti najdaljšo, še sprejemljivo čakalno dobo. Čakalne dobe so problem, to je dejstvo. Imamo preko 250 tisoč čakajočih na eno od zdravstvenih storitev v zdravstveni službi. Za vse čakajoče žal sploh ne vemo, ker ne spremljamo vseh čakalnih dob in števila čakajočih za vse storitve, kar je žal pokazatelj nedelovanja sistema. Še bolj zaskrbljeni pa smo, če poznamo proces obravnave pacienta, saj je treba čakalne dobe in število čakajočih sešteti. Skupaj lahko teoretično pacient čaka tudi do 4 leta. Čim prej je treba najti rešitev za zaposlovanje mladih zdravnikov, ker je njihovo šolanje predrago, da bi odhajali na delo v tujino, zato mora imeti pristojnost določanja vrste in števila specializacij za zdravnike ministrstvo in ne več Zdravniška zbornica. V zadnjih 15 letih si je vsakokratna vlada postavila za cilj reformo zdravstva. Reforma pomeni zavestno odločitev za spremembe. Spremembe pa nujno povzročijo konflikte. Reforme ni mogoče speljati na način, da ne bi bilo nikogar in nikogar nič zmotilo. Posamezne skupine udeležencev v zdravstvu se močno oklepajo svojih pridobljenih privilegijev, zato skupine izražajo potrebo po reformi, vendar le, dokler le-ta ne doseže njih. V zadnjih 15 letih se je vedno našel kdo, katera od skupin, ki je nasprotovala temeljnim postavkam reforme, še preden se je karkoli zgodilo v smeri izboljšav in razvoja zdravstvenega sistema. In tudi tokrat ni nič drugače. Nujno je treba preveriti ustreznost financiranja zdravstvenih storitev, jasno razmejiti in okrepiti sodelovanje med Ministrstvom za zdravje in zdravstveno blagajno. Prispevke za zdravstveno blagajno je treba razširiti na vse oblike dela, iz obveznega zdravstvenega zavarovanja pa črtati določene stvari, kot so na primer znanstvenoraziskovalno delo in izobraževanje specializantov, bistveni del investicij v zdravstvo, saj mora to prevzeti državna blagajna. Okrepiti je treba tudi notranji in zunanji nadzor v zdravstvu in vzpostaviti mehanizem za spremljanje kakovosti v zdravstvu na nacionalni ravni. Urediti in razvijati področje čezmejne zdravstvene dejavnosti. Vseh navedenih izzivov v zdravstvu se seveda zaveda tudi sedanja vlada, ki si je tako kot predhodne vlade zadala cilj reformo zdravstvenega sistema. Žal gre tudi tokrat tej vladi zdravstvena reforma počasi od rok. Učinkovita in prožna organiziranost javnih zdravstvenih zavodov, stimulativno nagrajevanje po dosežkih zaposlenih, profesionalen in odgovoren menedžment v zdravstvu z ustreznimi menedžerskimi orodji ter ustrezen sistem financiranja, ki bo temeljil na ustrezni zdravstveni mreži in razmejenimi viri financiranja, so ključni izzivi reforme zdravstva v državi. Ti izzivi pa so nujni za resnično zmanjševanje čakalnih vrst in s tem dostopnost zdravstvenih storitev vsem prebivalkam in prebivalcem, ki so poleg kakovosti in varnosti glavni pokazatelj dobrega zdravstva v državi. Na vladi in resornem ministrstvu za zdravje je, da čim prej zagrizejo v kislo jabolko izzivov in pospešeno pripravi in spelje ustrezno zakonodajo za ureditev pisanih razmer v zdravstvu. Vsem nasprotovanjem vseh možnih interesov navkljub. Spoštovani! Socialni demokrati te interpelacije, ki, še enkrat poudarjamo, želi rušiti javno pri zasebnemu, ne bomo podprli. Pričakujemo pa, da se bo ministrstvo v prihodnjih mesecih soočilo z akutnimi in kroničnimi problemi našega zdravstva, ki niso problemi samo iz tega mandata, nemalo teh problemov je nastalo v času preteklih vlad. Hvala lepa."
1,ParlaMint-SI_2016-03-29-SDZ7-Redna-17.u194,SD,0.62060546875,2016-03-29,0.04367781803011894,"Spoštovana gospa podpredsednica, spoštovana ministrica, ponovno pozdravljeni kolegice in kolegi! Predlog resolucije predstavlja podlago za razvoj zdravstva ter pripravo in sprejem ustreznih zakonodajnih rešitev s področja zdravstvenega varstva in zdravstvene dejavnosti v naslednjih 10 letih. Dokument naslavlja ključne probleme zdravja in sistema zdravstvenega varstva, neenakosti v zdravju, povezanimi s specifičnimi potrebami in možnostmi zdravstvenega varstva ranljivih skupin prebivalstva, daje podlage za razvoj dejavnosti javnega zdravja in zdravstvenih dejavnosti ter podlage za nadaljnji razvoj zdravstvenega zavarovanja. Za Socialne demokrate je sistem, ki temelji na solidarnosti, vzajemnosti in pravičnosti, eden izmed temeljev socialne države, zato je za nas še posebej pomembno, da resolucija ohranja načelo vsesplošne dostopnosti, kakovostnih zdravstvenih storitev ter pravičnega, solidarnega financiranja zdravstvenega varstva, ki skupaj tvorijo temelj zdravstvenega sistema, ki pa mora, in to je naš temeljni pogoj, ostati javen, splošno dostopen in čim bolj zaščiten pred praksami, ki so v nasprotju s temi načeli, ki jih je mogoče najti in prepoznati tudi v slovenski ustavi. Strinjamo se, da slovenski zdravstveni sistem potrebuje spremembe in prilagoditve sistema, saj podobnih posodobitev, ki so potrebne, ni bilo izvedenih že vsaj dve desetletji. Trdimo pa, da mnoge, tudi današnje intenzivne kritike javnega sistema niso v funkciji tega, da se ga izboljša, kar je seveda temeljna naloga vsake kritike, ampak so pogosto sporočilo, da naš javni sistem potrebuje izziv, ki ga lahko prinese samo zasebni interes. Takšne pobude po privatizaciji in komercializaciji slovenskega zdravstvenega sistema pa Socialni demokrati odločno zavračamo. Predlogi, da naj bi javni sistem zagotavljal osnovno zdravstveno varnost manj premožnim in deprivilegiranim slojem prebivalstva, vzporedni zasebni sistem pa bi zagotavljal boljše možnosti premožnejšim skupinam, so nesprejemljivi, lahko rečem, celo zavržni. Javno zdravstveno varstvo mora biti univerzalno in ob enakih potrebah enako dostopno vsem, ne glede na materialni status. Zdravstvene storitve, ki so pomembne za zdravje ljudi, pa, to je treba poudariti, ne smejo biti razumljene kot tržno blago. V javnem sistemu in za javna sredstva morajo torej biti mogoče storitve, ki so potrebne za ohranjanje in obnavljanje zdravja, opravljane samo na neprofiten način, presežki se morajo vračati v vsem dostopen in kvaliteten javni zdravstveni sistem. To, da komercialne zavarovalnice na račun premije dopolnilnega zdravstvenega zavarovanja, ki je v svojem bistvu obvezno, kujejo dobičke, je ob zavedanju, da je okoli 40 tisoč oseb iz različnih razlogov začasno ali trajno brez obveznega zdravstvenega zavarovanja, da približno 100 tisoč ljudi nima dopolnilnega zdravstvenega zavarovanja, kar pomeni, da jim brez visokih doplačil ni dostopna nobena zdravstvena storitev iz naslova obveznega zavarovanja, nedopustno. Če k temu dodamo še podatek, da okoli 170 tisoč ljudem z najnižjimi dohodki pomeni premija dopolnilnega zdravstvenega zavarovanja nesorazmerno velik strošek, je sprememba sistema dopolnilnega zdravstvenega zavarovanja neizbežna, nujna. Zavzemamo se za financiranje zdravstva glede na premoženjske sposobnosti posameznikov v družbi ter za porazdelitev zdravstvenih storitev glede na zdravstvene potrebe ljudi, ob hkratni zagotovitvi, da imajo vsi prebivalci možnost, da neodvisno od svojega gmotnega stanja uresničijo svoje potrebe po kakovostni in pravočasni zdravstveni oskrbi. Pri pripravi prenove zakonodaje bo torej za nas Socialne demokrate ključno, da vsebina jasno določa cilje zakona in zakonov, med katerimi mora biti na prvem mestu ohranitev javnega zdravja. Socialni demokrati vztrajamo, da se potegne jasno ločnico med javnim in zasebnim izvajanjem zdravstvene dejavnosti. Podpiramo ureditev področja podeljevanja koncesij na način, da jih bomo podeljevali na podlagi razpisov za določen čas zgolj tam, kjer javni zdravstveni zavodi ne zmorejo zagotoviti predvidenega obsega storitev. Menimo, da predvideni ukrepi v resoluciji sledijo načelom ohranitve javnega zdravja in ohranjanja univerzalne dostopnosti za vse, zato bomo predlog resolucije podprli. Hvala lepa."
1,ParlaMint-SI_2010-06-17-SDZ5-Redna-18.u152,SD,0.57080078125,2010-06-17,0.0055093914270401,"Hvala lepa za besedo, gospod predsedujoči. Spoštovane poslanke in spoštovani poslanci, spoštovana gospa ministrica! Strinjam se z večino predhodnih razpravljavcev, tistih, ki so predlagali spremembe zakona. Vesela bi bila, če bi v Državni zbor dobivali bolj premišljene zakone, kot je ta, ki ga danes obravnavamo. Ta zakon bi bil namreč predvsem v korist skupine izbrancev, ki bo upravljala, vodila in nadzirala po novem komercialno organizacijo RTV Slovenija, ki ji bo z zakonom zagotovljena finančna varnost tako, da bo prebivalstvo prisiljeno plačevati prispevke zanjo, skupina izbrancev pa si bo lahko večala zasebne zaslužke s komercialno dejavnostjo družbe, ki bo v izvoru omogočena z našimi, to je, z javnimi sredstvi. To pa ni tisto, kar smo pričakovali od zakona. Spoštovani, pričakovala sem zakon, s katerim bi se zagotovila uredniška avtonomija in poskrbelo za strokovno avtonomijo novinarjev. To pa lahko zagotavlja le varnost zaposlitve teh ljudi in nemožnost odpuščanja ključnih kadrov, urednikov, na osnovi političnih razlogov. Tega v zakonu niste zagotovili. Izločitev novinarjev iz javnega sektorja možnost avtonomnega dela celo zmanjšuje. Pričakovala sem tudi, da se bo z zakonom zagotovilo varovanje javnega interesa, da bodo podrobneje določene naloge javnega zavoda RTV. To v zakonu ni storjeno v zadostni meri. Pričakovala sem tudi bolj opredeljeno odgovornost upravljavcev državnega premoženja, ureditev, ki omogoča okrepljen nadzor in večjo transparentnost poslovanja. Pričakovala sem večji vpliv uporabnikov teh storitev. Tudi ta pričakovanja se niso izpolnila. Spoštovani! Sedanja ureditev javnega zavoda RTV Slovenija ni dobra. To vemo, da so potrebne spremembe, namreč zaradi tega, ker omogoča politično nastavljanje kadrov in je slabša od tiste, ki je bila pred njo. Prav tako pa je slaba ureditev v predlaganem zakonu. Predlaga se namreč še uzakonitev finančne avtonomije RTV Slovenije, ki bi jo izvajala skupina izbrancev, ki bi imeli to srečo ali pa politične in druge zveze, da bi lahko postali člani nadzornega sveta, ali sveta zavoda, ali uprave nove RTV Slovenije. Zakon bi tej skupini privilegiranih omogočil z javnimi sredstvi izvajati komercialno dejavnost za lastni žep. Ne le za izvajanje javne službe, temveč za večanje zasebnih zaslužkov z izvajanjem komercialne dejavnosti v zavodu, ki smo ga ustanovili zato, da bi ta deloval le v javnem interesu. Zakon namreč predvideva, da se iz komercialne dejavnosti RTV Slovenije plačujejo nagrade in večajo dohodki članov nadzornih svetov, uprav, svetov in zaposlenih. Uzakonja torej zgrešeno odločitev vlad, ki so z uredbami omogočili tiho komercializacijo javnih zavodov. Zaradi pohlepa po večjih zaslužkih, ki je običajno sopotnik komercializacije, bi se s tem zakonom razvodenila javna RTV kot nepridobitna institucija, ki je ustanovljena in bi morala delovati le zaradi javne in ne zaradi zasebnih koristi. Vsak dodaten zaslužen evro z dejavnostjo, ki ne sodi v sklop dejavnosti javnega pomena, bi se zato moral v tej instituciji, tako kot to velja za nepridobitne institucije v svetu, porabiti le za izvajanje javne službe. Plače in nagrade pa bi morale biti odvisne od kakovosti javne službe in ne od komercialne dejavnosti, kot je to predlagano v predlogu zakona o RTV Slovenija. Javni zavodi že dolgo časa vzbujajo apetite mnogih lobijev in kapitala. Imena nekaterih promoterjev komercializacije in privatizacije javnega sektorja, ki jim nekatera ministrstva slepo sledijo, so znana. Ti želijo spremeniti javne zavode v šolstvu, v zdravstvu in drugod v komercialne gospodarske družbe, tipa sui generis in jih nato tudi olastniniti. Ta zakon ni prvi tak primer. Spomnimo se predloga zakona o zdravstveni dejavnosti, s katerim je bivši minister za zdravje Borut Miklavčič prav tako nameraval iz javnih zdravstvenih zavodov ustvariti komercialna podjetja, prav tako finančno samostojna in praktično brez vpliva uporabnikov zdravstvenih storitev. Ta zakon je bil sprejet brez konsenza s sindikati in julija ga bomo obravnavali v Državnem zboru. Tudi o tem zakon bi bilo uporabnikom zapovedano le obvezno plačevanje dejavnosti teh novih komercialnih podjetij, finančno samostojni zavodi pa bi postali tržno usmerjena podjetja. Novi menedžerji, nadzorniki, upravljavci in tudi zaposleni teh komercialnih podjetij bi si delili zaslužke iz komercialne dejavnosti, ustvarjene z javnimi sredstvi, celo v času, namenjenem javni službi, in na pacientih, za katere bi morali sicer poskrbeti v okviru redne plače iz javnega zdravstva. Kako hitro se lahko v tako organiziranem podjetju sui generis, kot je predlagano z zakonom o RTV Slovenije, pozabi na javni interes, kadar so v igri zasebni zaslužki, kažejo primeri lekarn. Od tem prihajajo opozorila farmacevtov, da so za večje dobičke danes prisiljeni prodajati zdravila, ki so v škodo zdravja uporabnikov, zato da si ustanovitelji uprave in zaposleni lahko delijo denar iz tržne dejavnosti. Pa tudi v aktih lekarn in v zakonu o lekarniški dejavnosti ne manjka lepih besed o javnem interesu in o večji učinkovitosti. Toliko o lepih besedah in o dobrih namenih, ki jih je tudi pri zakonu o RTV Slovenija polno s strani predlagateljev in podpornikov zakona, ki pa so vsebinsko prazne in brez stvarne podlage. Predlog o tako imenovanem komercialnem podjetju sui generis je eksperiment, ki mu v svetu ni enakega, takšne oblike ni nikjer v primerljivih državah, takšne pravne oblike tudi ni v naši zakonodaji. Sprejetje tega zakona bi imelo dolgoročno slabe posledice za izvajanje javnega interesa na področju javne RTV. Opogumilo bi tudi promotorje komercializacije in privatizacije v zdravstvu, šolstvu in drugih delih javnega sektorja, omogočilo bi ravnanje v neskladju z javnim interesom in bi vodilo k razkroju socialne države na področjih, kjer so izvajalci javni zavodi. Zato takšnega zakona ne morem podpreti. Ker pa bo verjetno sprejet, lahko upam in upam, da se bodo stvari, na katere danes opozarjamo v tej razpravi, še bistveno spremenile. Hvala lepa."
1,ParlaMint-SI_2019-01-28-SDZ8-Redna-04.u342,SD,-0.99951171875,2019-01-28,0.007951348088681698,"Spoštovani minister in spoštovana preostala ministra, dober večer! V zadnjem času sem se sam nekoliko poglobil v sistem zagotavljanja zdravljenja redkih bolezni v Sloveniji. Ko sem se poglobil v ta sistem, sem naletel na številna odprta vprašanja in ogromno nejasnosti. Naj povem, da je v Evropi redka bolezen definira kot bolezen, ki se pojavlja pri manj kot enemu na 2 tisoč prebivalcev. Ko sem pogledal ta sistem, me je pretreslo dejstvo, da nihče ne ve, koliko je teh bolnikov z redkimi boleznimi v Sloveniji, saj se ti podatki za zdaj sistematično ne zbirajo. Bolj kot je neka bolezen redka, večje težave ima bolnik že takoj na začetku zdravljenja. Težava je namreč, ker pogosto tudi zdravniki ne vedo, za kakšno obolenje gre, in takega bolnika pošiljajo od enega specialista do drugega, običajno pa to traja dolgo, predolgo in posledično pride bolnik do pozne diagnoze, če do diagnoze sploh pride. Če k temu dodamo še pomanjkanje strokovnjakov posameznih medicinskih področij in pomanjkanje diagnostičnih postopkov, potem se neredko ti bolniki znajdejo v situaciji, ko so prepuščeni sami sebi, saj nimajo dovolj informacij o tem, kje bodo dobili najboljšo in celovito oskrbo. Gospod minister, preseneča me tudi dejstvo, kljub temu da je na Evropski agenciji za zdravila posamezno zdravilo že odobreno za klinično uporabo, se dogaja, da takšno zdravilo v Republiki Sloveniji ni dostopno. V tem primeru bolnikom ne preostane nič drugega, kot da sami kupijo zdravilo v tujini. Dejstvo je, da redke bolezni v našem zdravstvenem sistemu nimajo posebnega mesta. Pri redkih boleznih je to še posebej opazno, ker je bolnikov malo in ni takšnega javnega pritiska, vemo pa, da – izgleda – v tej državi samo preko javnega pritiska pridemo do realizacije. Zato vas sprašujem: Koliko je po vaših podatkih pri nas redkih bolezni in bolnikov glede na dejstvo, da še nimamo nacionalnega registra redkih bolezni? Med leti 2012 in 2013 so bili poskusi po ureditvi tega področja s pripravo pravilnika o sistemski ureditvi redkih bolezni pri nas. Pravilnik naj bi celo že obravnavali člani in članice Zdravstvenega sveta. Zanima me: V kakšni fazi se ta sedaj nahaja? Kako bo sistemsko urejeno to področje, da bodo taki bolniki celostno obravnavani in ustrezno zdravljeni preko zdravstvenega sistema in ne z zbiranjem finančnih sredstev na dobrodelnih koncertih? Dejstvo je, da nekatera zdravila niso dostopna v Sloveniji: Kako boste uredili sistem, da bi se zdravila za zdravljenje redkih bolezni razvrstila na listi zdravil pri ZZZS? Kdaj lahko pričakujemo ureditev sistema redkih bolezni v Republiki Sloveniji? Hvala."
1,ParlaMint-SI_2013-10-25-SDZ6-Redna-18.u88,SD,-1.0,2013-10-25,0.009050223045051098,"Hvala lepa. Naj uvodoma ugotovim, zelo težko se je z argumenti boriti proti demagogiji, zelo, zelo težko. Moram celo reči brezupno. Da začnemo pri Adamu, kot temu rečemo – študirajoča mladina. Tudi če govorimo o bolonji, prva bolonja se konča pri triindvajsetem letu, druga bolonja pri 25.letu. Do 26.leta vsi, ki redno študirajo, morajo doštudirati. To se pravi, problem, ki ga vi tukaj odpirate, je dejansko problem fiktivnih vpisov in morebiti nekaterih izjem, ko nekatere kategorije niso mogle začeti študirati takoj po srednji šoli. Ampak načeloma je to vprašanje fiktivnih vpisov. Dajmo si natočiti čistega vina. Redno študirajoča mladina, tista, ki mora delati tako, da bo pravzaprav študij končala v zakonitem roku, bo to do 26. leta storila. Drugič. Še enkrat prosim ministrstvo, da pojasni, kakšne so pravice brezposelnih oseb. Kot jaz vem, morajo biti prijavljene kot aktivni iskalci zaposlitve na zavodu za zaposlovanje in če nimajo lastnik virov prihodkov za njih obvezno zdravstveno zavarovanje pokrije občina. Se pravi, da niso prav v ničemer na slabšem. Ampak to pokriva občina. O kom in o čem pravzaprav danes govorimo? In še enkrat. Pravičnost sistema pomeni, da obremenjujemo približno vse kategorije zavarovancev za enak obseg pravic. To je pravičnost. In mi smo daleč od te pravičnosti. Že ko smo naredili prvi korak, imamo take probleme, da se s tem sprijaznimo. Kaj šele, ko bomo šli v celovito spremembo zakona, saj lahko samo dvignemo roke in rečemo, brezupno, ker bo spet demagogija, koliko koga obremenjujemo, premagala. Jaz vas resnično prosim, pogovarjajmo se o dejstvih, pogovarjajmo se o tem, kar moramo pravzaprav storiti. Za mene bolj pomemben argument od tega, da je treba stvari v zdravstveni blagajni sanirati – in seveda sem prva, ki zagovarja, da je treba narediti celovito prenovo zdravstvenega sistema, ampak ga na žalost v 20 letih noben minister ni naredil in zdaj ne more ta minister plačati ceho za vse skupaj – je za mene, ali smo nastavke naredili pravilne in ali bomo v sistemskem zakonu sledili temu, kar mora pravzaprav sistemski zakon zagotavljati. To pa je pravičnost zdravstvenega sistema. Hvala."
1,ParlaMint-SI_2021-12-14-SDZ8-Redna-28.u259,SD,-1.0,2021-12-14,0.9458044171333313,"Se vračam nazaj. Govorim, zakaj je 20 milijonov, ki jih tukaj izgubljamo, gospod podpredsednik, enostavno denar, ki nam bo manjkal v proračunu. Mene je, gospod podpredsednik, tudi zaradi te aktivnosti izrazito strah, kako bomo naslednje leto zagotavljali iz državnega proračuna vsaj 300, verjetno bomo potrebovali 500 milijonov integralnega denarja, da bomo, kar je naša dolžnost kot države, politike, parlamenta, vlade, katerakoli bo, zagotovili zdravstvene storitve za bolne ljudi. To iz prispevne stopnje zaradi rasti stroškov, zlasti mase plač ne bo šlo. In če ta člen in podobne sprejemamo, še bolj ne bo šlo. In jaz vam sedaj povem, samo na tej postavki nam bo primanjkovalo 300 do 500 milijonov evrov. Zato vam, spoštovane poslanke in poslanci, predlagam, da ta predlog vsi skupaj podpremo. Ne more biti oprostitve plačevanja dohodnine tistih, ki dobivajo najvišje plače. Kakor je bilo že povedano, učinek bo imelo na 4 tisoč in nekaj najbogatejših, tudi s tem, ko se pogovarjamo o tem členu pa zavrnemo zakon, ki ustvarja dodatno 800-milijonsko luknjo v času, ko je državni proračun že razrušen [[…]]"
1,ParlaMint-SI_2013-10-25-SDZ6-Redna-18.u96,OTHER,0.8583984375,2013-10-25,0.07525649666786194,"Hvala lepa za besedo. Lep pozdrav vsem prisotnim! Ja, vsi si želimo in večkrat je bilo to tudi v razpravi danes, pa tudi sicer poudarjeno, da želimo živeti v pravičnejši, enakopravnejši in solidarni državi. Na splošno lahko povem, da podpiram zakon, saj zakon, ki ga danes sprejemamo, gre v to smer, poskuša vsaj približno izenačiti prispevne stopnje za vse udeležence na trgu dela, kar pomeni, da naj bi vsi, ki koristijo zdravstvene storitve, v tako imenovano zdravstveno blagajno prispevali zneske, ki so bolj enakopravni oziroma bolj solidarno razporejeni. Vsi – tudi študentje. Ti so do sedaj plačevali 14 evrov. Kot rečeno, naj bi po koalicijskem usklajevanju v zakonu ta znesek sedaj bil 22,72 evrov. Kar pa se tiče mladih brezposelnih, naj povem, da za njih prispevke plačuje občina. To plačuje sedaj in to bo tudi v bodoče. Ko bodo prispevki enakomerno razporejeni, pa to ne pomeni, da bodo imeli pacienti manj pravic. Ne, pravice pacientov ostajajo nespremenjene. To je treba poudariti, saj se zakon ne spušča v tako imenovano košarico zdravstvenih storitev in jih torej ne spreminja. Težava je samo to, da bi bilo ta zakon treba sprejeti že včeraj, če lahko tako rečem. Naj povem še, da je bilo na odboru vloženih kar nekaj amandmajev opozicije, ki so bili podobni koalicijskim, tako da se mi zdi, da si vi želimo podobno in stvari vidimo dosti podobno. Zato pozdravljam tudi sklep, ki smo ga sprejeli na odboru, da se že v začetku naslednjega leta pošlje v Državni zbor nov sistemski zdravstveni zakon, da ga lahko skupaj naredimo boljšega in takega, ki bo zadovoljil vse prebivalce naše Slovenije. Tega amandmaja SLS pa ne bom podprla. Hvala."
1,ParlaMint-SI_2008-05-21-SDZ4-Redna-39.u262,OTHER,0.8447265625,2008-05-21,0.025050519034266472,"Lepa hvala, gospod podpredsednik. Spoštovana ministrica s sodelavci! Spoštovane kolegice in kolegi! Zakon o duševnem zdravju je tisti zakon, ki smo ga dolgo časa čakali in ga nujno potrebujemo. Moram reči, da uživa razmeroma široko podporo, in verjamem, da bo tiste drobne stvari, ki jih je mogoče dodelati v času obravnave v nadaljevanju tudi doživel in na ta način užil tudi našo podporo v nadaljevanju. Moram povedati, da sem zadovoljen, da sem videl, da so nekatere pripombe, ki so bile poslane na ministrstvo, že upoštevane, zlasti s strani varuhinje človekovih pravic, pa tudi nekatere druge, in da se kaže, da bo zakon v končni obliki dosegel obliko in vsebino, ki je manjkala v naši zdravstveni zakonodaji in bo koristila prizadetim, ki potrebujejo pomoč v okviru duševnega zdravja. Moram reči, da je posebej pomembno, da bi ustrezno rešili zastopnika oziroma tistega, ki bi pomagal bolnikom takrat, kadar so potrebni tovrstnih intervencij, in da ta zakon kot podlaga za nadaljevanje postopka prav gotovo omogoča vse tiste vsebinske spremembe, ki morda v tem trenutku še niso popolnoma dodelane. V tem smislu mi podpiramo ta zakon in bomo skušali sodelovati v nadaljevanju na način, ki bo doprinesel h končni obliki v korist vseh prizadetih bolnikov in seveda tudi vseh nas, ki mislimo, da je to področje treba končno urediti. Hvala lepa."
1,ParlaMint-SI_2017-06-20-SDZ7-Redna-31.u36,OTHER,0.8203125,2017-06-20,0.07883471250534058,"Hvala za besedo, gospod podpredsednik. Spoštovani, spoštovana ministrica s sodelavkama, s sodelavci, spoštovani poslanci in poslanke, prav lep dober dan voščim! Koalicijska pogodba nas zavezuje, da bomo vzpostavili korektiv obstoječega zdravstvenega sistema v luči krepitve javnega zdravstva, upoštevaje njegovo finančno vzdržnost, s poudarkom na ohranitvi s pravicami čim bolj polnega obveznega zdravstvenega zavarovanja. Zavezujemo se, da bomo krepili zdravstveni sistem na način, da bodo imele vse zavarovane osebe enake možnosti do zdravstvenega varstva, ko ga bodo potrebovale in bodo do njega upravičene. Dostopno, kakovostno in učinkovito zdravstvo bo prioriteta te koalicije. Tako v koalicijski pogodbi. Znašli pa smo se v velikih težavah na področju čakalnih seznamov in čakalnih dob. Dejstvo je, da se prebivalstvo stara in da je naša življenjska doba vse daljša, in ob vedenju, da je pacientov vse več, je nujno urediti dostopnost pacientov do zdravstvenih storitev v okviru razumnega časa, urediti ustrezen nadzor na področju zagotavljanja pacientovih pravic in obveznosti. Zagotoviti moramo primerno kakovostno in varno zdravstveno oskrbo pacientov v pravočasnem dostopu do zdravstvenih storitev. Vodenje čakalnih seznamov mora biti transparentno. Nerazumno odložena pravica dostopanja do zdravstvene storitve izven razumnega časa za pacienta pomeni enako, kot nepridobljena pravica do zdravstvene storitve. Kljub dobrim željam, da pacient, ki potrebuje pomoč takoj ali čim prej, se po spremembah in dopolnitvah Zakona o pacientovih pravicah zdi, da zakon prinaša dodatne obveznosti za pacienta, in zdi se, da se velika odgovornost za predolge čakalne vrste prenaša prav na paciente. Upamo, da se bodo po začetnih težavah eNaročanja in eNapotnice sčistili seznami čakalnih dob in z boljšo organizacijo dela zdravstvenih timov uresničili cilji sprememb in dopolnitev Zakona o pacientovih pravicah. Hvala."
1,ParlaMint-SI_2002-04-23-SDZ3-Redna-15.u45,OTHER,-1.0,2002-04-23,0.0068129440769553185,"Ja, mislil sem molčati pravzaprav, ampak me je kolega Brenčič prepričal, da bi bilo to nekorektno. Namreč, glejte, kdo govori o kadrovskih čistkah, razen vas. Kdo grozi, da se bo sistem zdravstvenega varstva sesul, če gospoda Koširja danes ne potrdimo, razen vas. Jaz tega drugje nisem slišal. Govorite o nekem timu, obenem pa poveste tudi to, da je sedanji sistem financiranja slab. Da ni vgrajenih ekonomskih mehanizmov, da posamezne storitve v različnih bolnicah različno stanejo. Da so bolnice destimulirane, da bi se bolj racionalno obnašale. Govorite o tem, kako se dogovarjajo glede cen storitev, glede obsega storitev. Jaz sem bil samo enkrat pri eni majhni stvari zraven. Mislim, da je bilo mesec september, ko je bila končno podpisana pogodba med zdravstveno zavarovalnico in pa med nekim zdravstvenim domom, in še to na podlagi, po zakonu seveda, opravljene arbitraže. To se vam zdi soliden sistem! Do danes ni bilo problemov. Seveda ne. Zato, ker so dobili toliko, kolikor so pač potrebovali. Temu primerno se je oblikovala tudi stopnja. Kaj pa sedaj, ko so nastopile izgube? Nekaj vam povem: če se takoj ne pristopi k drugačnemu načinu urejanja teh zadev, bodo problemi vsako leto težji. In od nekoga, ki nam je, mi smo ga imeli na poslanski skupini, sadil rožice, kaj vse ima v planu za naslednje mandatno obdobje, pa dva mandata že tam sedi, bom rekel, v enega takega pa res ne morem verjeti. Oprostite! Ne morem verjeti. Zato mi dovolite, da razmišljam s svojo glavo in ne pokimam samo zato, ker je pač neka skupščina tako menila. Sploh je pa tudi v samem sistemu: skupščina, upravni odbor - isti ljudje tam -, pripravljajo odločitve, pripeljejo nazaj na skupščino, že tam je napaka. Hvala lepa."
1,ParlaMint-SI_2019-12-19-SDZ8-Redna-14.u118,OTHER,-1.0,2019-12-19,0.02993466705083847,"Hvala. V tej debati smo, podobno kot v vseh parlamentarnih razpravah, šli zelo daleč, zelo naokrog in zelo mimo teme. Bolj ko se je ura na monitorju iztekala, dlje smo bili od tega, kar je bistvo problema. Bistvo problema je dopolnilno zdravstveno zavarovanje. Kot sem že prej rekel, tako z levega kot z desnega političnega gledišča tako zavarovanje ni vzdržno. Z levega političnega gledišča, ker je nesolidarno, ne glede na to, ali je vaš dohodek 500 evrov na mesec ali 5 tisoč evrov na mesec, boste plačali enako. In ker ni dopolnilno, ampak je obvezno. Kdor noče doplačevati pri zdravniku, pač – hočeš nočeš – mora plačati ta davek 35 evrov na mesec. Z desnega političnega gledišča je pa ta trg dopolnilnih zdravstvenih zavarovanj nek zgleden primer tovarišijskega kapitalizma. Tam imate Vzajemno plus 3 zavarovalnice, trg je razdeljen že 20 let, vmes so izravnalne sheme, isti produkt prodajajo po praktično isti ceni, konkurence ni, svobodne gospodarske pobude ni, dobiček in promet sta zagotovljena; skratka tovarišijski kapitalizem. S tega gledišča bi tudi desnica morala podpreti, da se to ukine. Zakaj ne bo tega naredila, lahko odgovori samo sama. Dejstvo pa je, da so vlade, predvsem sredinske in levosredinske, že zadnjih 16 let obljubljale, da se bo to zgodilo. Vmes so bile raznorazne afere; od tega, da so predsednika senata agencije za nadzor zavarovalniškega trga napadli s solzivcem zaradi tega, ker je na Vzajemni hotel, da tam dobijo glas vsi, ki so člani, se pravi vsi, ki so pri Vzajemni zavarovani; ne pa, da jo obvladuje neka ozka elita. In to je šlo seveda v nos tistim tovarišem kapitalistom, kot bi jim rekli na desnici, ki stvar obvladujejo že od njenega nastanka. Kakorkoli, slišali smo, da ni problem, da bi tukaj nasprotovale zavarovalnice, ampak sta zakon, kakršnega smo pripravili v Levici, potopila predvsem finančni minister in Zavod za zdravstveno zavarovanje. K temu bi pridal samo tole: problem je bil, da koalicija nikoli ni pokazala resnične pripravljenosti, da bi to odpravili, ko smo mi ta zakon dali. Zato zavarovalnice niti niso začele kampanje proti temu zakonu, ker so računale, da ga bo potopil sam parlament. Na žalost se je točno to zgodilo, potopil ga je parlament. Danes imamo pač neko polovico zakona še tukaj, ki jo je zdaj koalicija amandmirala. Lahko se strinjam s kritiki, da je ta rešitev pač luknjičasta in polna problemov, ampak treba je pa povedati, da ob potrditvi danes dobimo več kot eno leto časa, do 1. 1. 2021, ko naj bi stvar stopila v veljavo, da jo uredimo tako, kot je treba. In to je tudi razlog, zakaj mi v Levici kot predlagatelj, čeprav to ni več naša rešitev, ampak nekaj precej drugačnega, danes ne bomo nasprotovali temu zakonu, ampak ga bomo podprli, da stvari pustimo odprte in da se v letu 2020 po sedemnajstih letih čakanja ta stvar končno razreši."
1,ParlaMint-SI_2006-10-26-SDZ4-Redna-21.u298,OTHER,-1.0,2006-10-26,0.007280320860445499,"Moja replika je povezana z nekom, ki navadno sedi na sedežu, na katerem se sedel nekdo in je tudi pri bolezninah podobno kot pri zdravstveni blagajni naredili isto napako. Minister Bajuk je nekaj prinesel z ministrom Bručanom tisti, ki bi pa moral to preprečiti, da ga ne omenjam spet, je pa dovolil napačno usklajevanje boleznin in napačno, neustrezno poseganje v zdravstveno blagajno, zato ker zapirate proračun na ta način, da jemljete bolnim in da jemljete zdravstveni blagajni. To je slaba politika."
2,ParlaMint-SI_2014-04-04-SDZ6-Redna-23.u70,SDS,0.76171875,2014-04-04,0.16511455178260803,"Najlepša hvala, gospa podpredsednica. Lep pozdrav tudi iz moje strani! Jaz se zahvaljujem kolegu Branetu Grimsu, da nas je iz sveta pravljic vrnil nazaj v kruto realnost, da nas je vrnil v to kruto realnost, v kateri moramo delovati v dobrobit ljudi, in da nas je vrnil nazaj v bistvu v današnjo razpravo, današnjo razpravo torej interpelacijo zoper notranjega ministra. In z velikim veseljem sem poslušal argumente za in proti, ustvarjal sem si, tudi kot poslanec, nekakšen vtis moči argumenta, moči kontraargumenta, to je tisti žar parlamentarizma, ki ga poznajo resne parlamentarne demokracije. Poglejte, jaz bi začel svojo razpravo nekako takole. Prvič, vloga notranjega ministra ali ministrstva za notranje zadeve ni [[…]]To ministrstvo ima poseben status. Prvič, se moramo zavedati, da gre za državotvorno ministrstvo, tako kot za zunanje zadeve kot za finance in tako naprej. Po drugi strani pa je zahtevnost tega ministrstva toliko večja, ker gre za represivno ministrstvo, gre za represivni organ, ki ima določena pooblastila po zakonu in kjer v skladu z zakonskimi določbami lahko močno krši tudi, v svojih mejah, človekove pravice, posega v človekove pravice in osnovne svoboščine. Torej v skladu z zakonom. Torej represivni organ, katerega del pripadnikov nosi orožje, del pripadnikov nosi posebna vklenitvena sredstva, solzice, tako naprej, vdira v pošto ljudi, vpliva na procese, vpliva na preiskave, začne preiskave, marsikdaj seveda tudi z delom državnega tožilstva. In danes govorimo o integriteti nekoga, ki opravlja funkcijo ministra točno tega ministrstva. Ne gre za ministra za Slovence po svetu, ne gre za ministra za gospodarstvo, ampak gre za ministra za notranje zadeve. In poglejte, minister za notranje zadeve pa je posebej pod vplivom tega, da dokazuje svojo integriteto, svojo poštenost, svojo načelnost zato, ker se marsikdaj okoli takšnih ljudi potem krešejo mnenja, tako kot se danes. In ta razprava torej danes je šla kar nekaj, v nekaj zadev. Prvič je minister na začetku govoril zakaj več kot 9 ur razprave o temu, zakaj se ne ukvarjamo z današnjimi težavami, ki so v vsakdanjem življenju in tako naprej. Poglejte, moje mnenje je sledeče, jaz sem tu zato, da se ukvarjamo s temi težavami, večkrat jih ponovim, večkrat ponovim tudi rešitve za te težave. Moram priznati, marsikdaj se strinjam vsaj z delom ministrov, predvsem z zdajšnjim novim ministrom za gospodarstvo in upam, da bo dobil neko tudi svojo priložnost. Tisto, kar pa je pomembno za današnjo razpravo, glede tega pa bi omenil eno zadevo. Torej poglejte, glede prihodnosti, 95 tez slovenskih obrtnikov in podjetnikov, kako rešiti probleme gospodarstva, kako rešiti probleme te države, večjo konkurenčnost, tudi to se tiče njega kot ministra. Zakaj govorim o 95 tezah? Nekoč je nekdo, leta 1517, skoraj bo 500 let od tega, Martin Luther, točno tudi govoril o 95 tezah. Govoril je o skorumpiranosti v Katoliški cerkvi, govoril je da Katoliška cerkev zgublja zdrav razum, celo pisal je v Mainz nadškofu, da se ne strinja. V bistvu je tudi zlagana tista pravljica, ker govorimo o pravljičarstvu, da je to tezo nabil na cerkev v Wittenbergu, ni bilo res. To so zavrgli, torej bilo je protestno pismo, v katerem je knezu nadškofu Albertu poslal v Mainz svojih 95 tez. Govoril, predvsem je bila kritika tako imenovanih odpustkov. Kolega Grims je danes začel temo odpustkov. Govoril je predvsem o nekomu, ki je po svoji funkciji takratnega ministra koristil tako imenovani funkcionarski dodatek, ki nam ga kot funkcionarjem [[…]]Imamo za to seveda zakonsko podlago, seveda pa je ta institut tega nadomestila predvsem vezan na to, da poslanci ali pa javni funkcionarji resnično lahko delujemo s to etiko, s to integriteto, da nismo tudi materialno vezano tudi na, po nekem mandatu, na neke zadeve, in da imaš vsaj nekaj mesecev po mandatu še neko možnost neke materialne oskrbe. In potem zelo različno gre vsak svojo pot. Jaz, recimo, nimam, nobeno delovno me ne čaka, tako kot marsikoga tu. Nekatere, kot smo danes videli, čaka dobro, solidna mesta spet v javni upravi po tej funkciji. Tisto, kar je pomembno pri teh odpustkih, je, da je minister, torej bivši minister, ko je to koristil, torej v obdobju po letu 2008, konec leta 2008, poleg vsega tega seveda svetoval kot bivši minister, specialist za javno upravo, za modernizacijo javne uprave, tudi številnim državam. In kot je rekel kolega Grims, je v tem času zaslužil, mislim da, 95 tisoč evrov še dodatnega denarja. Torej, koristil je tisti funkcionarski dodatek ali pa funkcionarsko nadomestilo po opravi funkcije, v drugem trenutku še zaslužil 95 tisoč evrov kot doktor prava, kot svetovalec, kot strokovnjak za modernizacijo javne uprave. V istem času, torej ravno v tem obdobju 2009, 2010, je ta človek koristil izredno ugodne lete Adrie, torej neke karte, ki niso na nobenem javnem portalu, ki noben človek ne more do njih priti po neki normalni poti, ampak gre za tipično neke povezave, ki jih je lahko koristil kot bivši minister. Ker kot bivši minister za javno upravo, je seveda sklepal pogodbe ali pa bil vsaj zraven, ko smo predsedovali Evropski uniji in tako naprej, ko je bilo celo vrsto letov Adrie tudi za naše funkcionarje. Zakaj govorim tudi o tem in sem tudi na začetku tega, že več kot eno leto nazaj sklical novinarsko konferenco, je zelo enostavno, spoštovani. Enostavno je, ker sem takrat razložil. Glejte, sam sem sodeloval v svoji raziskavi letalske nesreče na Korziki 2006, 2007, 2008, imel sem stike tudi z gospodom Kostanjškom, ki so ga nekoč omenjali z njegovim pomočnikom, gospodom Tomažem Škoficem, in smo večkrat sedeli na kakšnem sestanku. Glejte, zakaj jaz kot Franc Breznik nisem koristil teh povezav. Zakaj ni mailov Franca Breznika na Adrio, da po vsem tem, kar smo naredili, da letim na neke destinacije in da bi rabil neke lepše, boljše karte? Tu gre za tiste principe v življenju človeka, gre za enostavne principe, ljudi spoznavaš v najmanjših situacijah. Tu gre za tiste principe. Iz tega raste tudi integriteta enega človeka, njegova osebnost. In poglejte, če mi danes ocenjujemo osebnost gospoda Viranta. Poglejte, prvi primer dejanskega obtoževanja, kar je normalno za eno interpelacijo, torej dokaze zoper domnevo, da bi naj poslanska skupina nekako z nekimi fiktivnimi pogodbami poskušala črpati denar iz Državnega zbora preko nekih svetovalnih pogodb za piar. Poglejte, tukaj vidite tudi osebnost. Kolega minister za notranje zadeve to breme, ki je obtožujoče, nekako takoj spravi na vodjo poslanske skupine, ne prevzame sam nobene odgovornosti. Ali je to vodja, ali je to osebnost, ali je to resni politik prihodnosti? Ali ta človek lahko za sabo potegne množice? Ali zaščiti svoje podrejene ali svoje sodelavce? Ne, ne bo nikoli zaščitil. Takoj, na spoštovanega kolega, ki ga cenim, mislim, da je pošten človek, tako kot je marsikdo od vas tu notri, marsikdaj se s kom ne strinjam, nikoli pa ne bom nekoga obtoževal. In poglejte, kolega Braniselj danes dobesedno mora opravljati dva poklica, vodja poslanske plus svoj odvetniški poklic je moral nekako vzbuditi, ker nekako s svojim odvetniškim znanjem rešuje danes v interpelaciji notranjega ministra. Z vsem spoštovanjem, mislim, da svoje delo dobro opravlja, zelo dobro se je temu postavil, neke argumente, minister, o katerem pa teče interpelacija, pa nič. Minister Gregor pa nič. Kot bi rekel Fran Levstik. Druga zadeva, ko sem govoril o slovenski obrti in podjetništvu, je tudi zelo dobra razlaga danes ministra Viranta. Za mene pomeni to, da odpravimo birokratske ovire v javnem sektorju, da nekdo, ki se bo ukvarjal, recimo, z obrtniškimi poklici, ne potrebuje nobene kvalifikacije. Tu pa je srž cele naše ekonomije, spoznavanja načel v življenju. Torej, obrtnik ne potrebuje nobenega znanja, to je želel povedati, vsak, ki je slaščičar, ne potrebuje nobene šole, nobenih dovoljenj, torej predvsem govorimo o poklicnih kvalifikacijah. Nekako daje v nič vse te skupine. Torej, zakaj potem gospod Gregor Virant postavlja določene pogoje, ko govorimo o javni upravi. Zakaj pa potrebuje nekdo, da je vodja, že magisterij danes v javni upravi. In zato ima tudi plačilni razred mislim, da nad 40. Zakaj to potrebujemo potem? Zakaj velja za gospodarski del, to ne velja, torej lahko vsak opravlja vsak poklic, v javni upravi pa to vse velja. To ne drži, to ne pije vode. Ne drži. In jaz moram priznati, tistih nekaj let, ki sem jih preživel poleg gospodarstva v javni upravi, mi imamo celo vrsto ljudi z univerzitetno izobrazbo, ki vsak dan opravljajo dela, ki bi jih lahko nekdo opravljal z normalno triletno šolo. Poglejte, to je problem javne uprave. Problem je, da so nekatera mesta tako visoko vrednotena in tako malo strokovno se tam opravlja, da ne moreš verjeti. Po drugi strani pa imamo vrhunske srčne kirurge z dvajset let znanja, ki imajo velikokrat isto ali pa še manjšo plačo o klasičnih birokratov. In ravno ti birokrati, poglejte, ko pride do nekih mnenj, recimo padec pred Ustavnim sodiščem, toliko doktorjev znanosti sedi in magistrov, diplomiranih pravnikov, in ničesar se ni zgodilo tudi tukaj. Fiasko. Totalni fiasko v tej stroki. Potem minister Virant pravi, interpelacija mora težiti k temu, k mojemu dosedanjemu delu, ne gledati nazaj, gledamo naprej, na to delo. Zelo zanimiva teza. Danes v razpravi torej vsi poslanski kolegi, ki morajo sedeti nekako v zadnjih vrstah, so imeli neke probleme v preteklosti, skupaj s spoštovano kolegico Trudo Pepelnik, ki je bila res dobra prijateljica, moram priznati in mi je zelo žal, kar se je zgodilo, torej celo ona je zapustila te poslanske vrste. Torej vse tisto, kar se je pa z njim dogajalo, torej laganje javnosti o letalskih kartah, to je tudi zanimivo, ker je to po prvi interpelaciji nastalo, čisti dokaz, čisti dokaz laži javnosti. In sedaj, poglejte, v zaključku te razprave, poglejte si, kaj se dogaja v nekem realnem svetu od tam, kjer bi naj bile nek liberalne ideje, o katerem kot predstavnik neke liberalne stranke govori. Poglejte si Nemčijo, recimo, Christian Wulff je dobesedno, dve leti pa en mesec je nazaj, odkar je odstopil, povedal, da tega bremena ne zdrži. In na koncu je bila obtožba, da bi naj si prilastil ali pa torej nekje okoli 700 evrov, ko je bil, mislim da, na funkciji v Spodnji Saški pokrajini nekaj let nazaj, bi naj bil povabljen na Oktoberfest in je nekdo to plačal, 700 evrov. Za 700 evrov je padel nemški predsednik. Poglejte te karte od Adrie, 100 evrov je ena karta, za 100 evrov je nekdo letel v biznis klasi, na najbolj frekventni liniji. Karta poslanca Državnega zbora, ki sedi v zadnji vrsti v ekonomskem razredu, ko se peljete v Vilno, v Bruselj ali pa greste v Frankfurt je 600 evrov. 600 evrov, karta biznis klase je najmanj tisoč evrov in več. Torej 100 evrov karta. Maili letijo Kostanjšek–Virant, boš zrihtal–bom zrihtal, in vse ostalo [[…]]Poglejte, to je izven vsega dosega. In zdaj primerjava Christiana Wulffa s 700 evri, ki kot nemški predsednik odstopi, in gospoda Gregorja Viranta. Poglejte, to ne pije vode, ni argumenta proti temu. In še nekaj, ljudje pozabljajo. Adria je državno podjetje, država ima večinski delež, v to podjetje smo leta 2011 dali dodatnih 50 milijonov evrov davkoplačevalskega denarja. Torej 50 milijonov ljudje preko davkov dajo v to podjetje zato, da se lahko en del privilegirancev vozi v prvem razredu, ima večji prosto za noge, dobi boljšo hrano in vse ostalo, ljudje ki pa delajo za 400, 500 evrov, predvsem tisti obrtniki, o katerih sem na začetku govoril, ki jih vlada ni uslišala, tisti to vse plačujejo preko davkov. To so ti vatli, to je ta razlika med nami. Za nekatere veljajo strašno stroga pravila, za nekatere pa ne velja čisto nič. Ko pride red na mene, ne velja nič. To je nekaj takšnega, kot če bi jaz razlagal, kako morate voziti počasti, sam pa sem večkratni kršitelj cestnoprometnih predpisov. Moram biti tiho, moram biti kritičen, moram reči, poglejte, vozil sem hitro, plačal bom kazen. Vsak ima, kot je nekako kolegica danes rekla, ima tudi kakšno [[…]]ni stoprocenten. Ja, ampak do kje se ta nestoprocentnost tolerira? In veste, v tujini je najhujši prekršek, ki pa ga ima samo Gregor Virant v temu trenutku, okoriščanje z javnim dobrim, okoriščanje z javnim denarjem. To pa je tista razlika, ki je ni zgrešil ne kolega Simčič, ne kolega Vogrin in vsi ostali. Nič, nihče. Kolega Simčič je sam moral revež plačevati svojo šolnino, mislim da tudi drugi kolega, kolega Vogrin je bil dolgoletno uspešen podjetnik, na žalost je svoje rezultate, je sprejel nekaj slabih poslovnih odločitev in je žal podjetje propadlo. In mi je žal za številne podjetnike, ki propadajo. Ampak ravno v tej Nemčiji, o kateri sem govoril, so najboljše zgodbe, najboljše zgodbe nastajajo od bivših propadlih podjetnikov, ne boste verjeli. Ko sem nekoč sedel na enem kosilu, testirali smo neka vina na Kapfenbergu na eni restavraciji na tisoč metrov, Pogusch se imenuje, in je sedel zraven Didi Mateschitz, lastnik Red Bulla. Štirikrat je propadel, dokončno. Tako je propadel, da si je sposodil denar, da je lahko prišel [[…]]"
2,ParlaMint-SI_2020-06-11-SDZ8-Izredna-40.u106,SDS,0.67138671875,2020-06-11,0.08640170842409134,"Spoštovani gospod predsednik, torej spet je pred mano bil razpravljavec, ki je daleč od teme razpravljal, ampak nič hudega, saj tako vemo v kakšno smer razpravljajo ekstremni levičarji. Prva stvar, ki jo moram reči je ta, da moram čestitati gospodu Počivalšku. Če je kdo danes poslušal njegovo razpravo, sem prepričan, da je lahko ugotovil, da je ta interpelacija resnično zelo na trdih tleh. Povedal je in argumentiral maksimalno kar je mogoče. Praktično je odgovoril na vsa pomembna vprašanja, ki so mu bila ali pa ne, postavljena, povedal je po vsebini čisto vse kar je bistveno in kar se je dogajalo v času, ko je bilo treba konkretno takoj in odgovorno odreagirati. Zato vse čestitke, spoštovani gospod minister Počivalšek. Bil ste eden izmed ljudi, ki ste bil daleč najbolj izpostavljen v tistem delu, skupaj s predsednikom Vlade, torej Janezom Janšo in pa Matejem Toninom in moram reči, da ste vaše delo opravili vrhunsko maksimalno dobro, v dobro ljudi, njihovega zdravja, v dobro vseh Slovenk in Slovence in verjemite mi, še kakšna taka interpelacija in bo stranka SMC imela 7, 8 %. Super! Dragi kolegi iz Šarčeve stranke, dajte še kaj takega narediti in boste videli kako bo rasla priljubljenost SMC, ker si to zasluži, ker takrat, ko ste se vi usrali v hlače, oprostite na izrazu, ki ga moram uporabiti, ko se je vaš predsednik Vlade usral v hlače, se je gospod Počivalšek odločil strniti vrste s tistimi, ki nam gre za stvar, ki nam gre za ljudi in ki nam gre za Slovenijo. To je neprecenljive vrednosti. Tega gospodu Počivalšku ne more nihče vzeti, tega ne more vzeti ne Desusu, tega ne more nobeden vzeti Novi Sloveniji in nobeden ne more vzeti Slovenski demokratski stranki. To so pogumni ljudje, ki so dokazali kaj zmorejo in ko je hudo, takrat se pokaže kdo je na pravem mestu in to so dokazali. Sedaj pa ena stvar. Zakaj mislite, da je bila ta interpelacija še preden je sto dni Vlade minilo, vložena proti gospodu Počivalšku. Zakaj mislite? Veste zakaj, tukaj gre za maščevanje gospoda Šarca, njegove stranke, njegovih podaljšanih rok, SD, Levica, itd. Gre za maščevanje, ampak verjemite mi, nobeno maščevanje ni koristno, je škodljivo in je tudi nesprejemljivo za katerokoli demokratično družbo. Gospod Šarc, ko je ugotovil, da ni sposoben peljati Vlade skozi to težko situacijo, se je pač odločil tako kot se je odločil in se je zakalkuliral, verjetno se ni sam odločil, njemu je zagotovo tukaj statirala ta hudodelska združba, jaz temu rečem. Ali bom drugače rekel, morda globoka država, strici iz ozadja, ne vem, kako se naj izrazim, da bi bilo pravilno, da bodo ljudje to pravilno razumeli. Ampak vsi skupaj, ta ekipa, so živeli v oblakih, bili prepričanih, da se njih nič ne more dotakniti in da oni karkoli naredijo je okej, je dobro in bodo vedno uspeli. E, poglejte, tokrat je bila njihova računica brez krčmarja. In hvala bogu, da se je to končno enkrat zgodilo. in še bolj čakam in pričakujem, da boste tudi poslanke in poslanci stranke LMŠ, SD, Levica ugotovili, da je bila to velikanska napaka in da ni bil pravi človek na pravem mestu, ki je vodil vlado, ker je celotno vlado skregal. Je individualist, ki skrbi izključno zase in želel je narediti to, da bi posrkal SMC, posrkal SAB, vprašanje je, kaj narediti z SD-jem. Na drugi strani je imel pa tihi dogovor z Levico, da naj gredo iz vlade oziroma naj ne bodo več nadkoalicijska stranka in tako mislil poleg spremembe volilne zakonodaje lepo prejadrati na naslednji mandat in dobiti večino na tej strani, postati relativni zmagovalec volitev in sestaviti novo vlado. Pred tem si ne more noben zakrivati oči, to so dejstva neizpodbitna in edina resnica. Hvala vsem tistim, ki ste sodelovali v tej bitki in da lahko danes govorimo o stanju, v kakršnemu je v naši državi in kako smo prebrodili to krizo, ki jo nihče ni pričakoval in ki je prva v zgodovini Slovenije. Rezultati so odlični. Vsi smo skupaj lahko ponosni na to, vsem ljudem je treba se zahvaliti, vsem zdravnikom, medicinskim sestram, vsem tistim, ki so pridno delali. Se pravi še enkrat ministru, celotni vladi, celotni koaliciji, da smo, bom rekel skorajda nepoškodovani prišli iz te skrajno težke situacije, iz te krize. In, veste, če je nekdo delal dobro, mi verjemite, da ljudje to ugotovijo ne glede na vse pritiske in poskuse zmanjšati moč tistega dobrega rezultata, ki je bil dosežen, te vlade in te koalicije. Vi pa ste seveda, pač bog pomagaj, na tisti drugi strani, kjer svojega dela niste bili sposobni opraviti. Sedaj pa se bom osredotočil na dve, tri stvari, ki se mi zdijo zelo pomembne. Boste tudi sami razumeli zakaj. In sicer bom prebral tri citate posameznih političnih analitikov, ki so se zelo jasno opredelili do določenih stvari, do tudi te interpelacije. »Afera nakupa medicinske opreme spolitizirana, pričakujem, da se bo Počivalšek obranil ne samo zato, ker ima koalicijski večino, ampak ker mislim, da ima tudi argumente na svoji strani. mislim, da je bilo to pumpanje afere okrog nabave medicinske opreme precej spolitizirano in se tukaj najprej zanemarja sam kontekst momenta, v katerem se je dogajala. Cel kup je nekih elementov, iz katerih so naredili nek velik konstrukt«, zapisal je politični analitik Sebastjan Jeretič. Nadalje, naslednji. »Mislim, da je sama interpelacija zelo, zelo na trhlih temeljih. Nekih utemeljenih očitkov tukaj ni mogoče zaznati. Te interpelacije, ki jih sedaj vlaga in napoveduje opozicija, vidim izraz nekega obupa vrst leve opozicije, sploh v luči dejstva, da se je aktualna vlada zelo dobro soočila s kriznimi razmerami«. Politični analitik dr. Matevž Tomšič. In še enega: »kako naj bi bilo pri ministru Počivalšku, ki je prej korektno sodeloval v levosredinskih vladah, že po nekaj dneh v Janševi vladi toliko stvari problematičnih. Tu se težko znebim vtisa, da gre bolj za frustracijo do nedavnih vladajočih strank in tako dalje. To so vse citati, ta citat je pa podpisal politični analitik, dr. Matej Makarovič. In drage kolegice in kolegi, še za zaključek eno stvar, ki se mi zdi zelo pomembna, na katero je nujno potrebno opozoriti. Kdo naj bi še prišepetaval žvižgaču Galetu? Tomaž Vesel, šef računskega sodišča in kandidat za politiko. Kako je mogoče, da bi lahko računsko sodišče korektno preiskovalo afero maske, če naj bi predsednik tega sodišča še pred izbruhom afere prikrito svetoval žvižgaču oziroma skesancu Ivanu Galetu. Bojan Požar. In nadaljuje: Po nekaterih novih informacijah naj bi se Ivan Gale, žvižgač ali skesanec ter osrednji lik afere maske že pred izbruhom afere dobil tudi s predsednikom računskega sodišča Tomažem Veselom. Po navedbah virov naj bi bilo to konec aprila na sedežu Zavoda za blagovne rezerve. Ta sestanek med Galetom in Veselom, ki naj bi svetoval, prišepetaval Galetu, naj bi bil prikrit, saj uradne evidence zavoda tega obiska predsednika računskega sodišča ne razkrivajo. Prav tako naj o tem sestanku ne bi obstajal noben zapisnik. Pri tem je zanimivo naslednje. Zakaj Ivan Gale pogovora oziroma srečanja s Tomažem Veselom doslej še ni omenil, prav tako tega še ni povedal Tomaž Vesel, čeprav sta oba omenjena imela od izbruha afere maske številne medijske nastope? Kako je mogoče, da bi lahko računsko sodišče korektno preiskovalo afero maske, če naj bi predsednik tega sodišča še pred izbruhom afere prikrito svetoval Galetu? Pomenljiv pa je tudi politični kontekst. Tomaž Vesel je namreč eden od kandidatov za vstop v politiko, celo eden od tistih, ki se jih omenja med potencialnimi novimi obrazi ali novimi izbranci tranzicijske levice, Vesel pa naj bi želel afero maske izkoristiti za močno lansiranje svoje politične kariere. Vsa ta vprašanja danes javno postavljamo tudi Tomažu Veselu, njegove odgovore pa bomo objavili takoj, ko jih dobimo. Spoštovane kolegice in kolegi, zdaj vidimo sprege, potem nam počasi postaja jasno, kdo je Gale. S katere strani je bil ta žvižgač, oziroma ne bom rekel žvigač, postavljen, da bi poskušali skupaj razvrednotiti vse tisto, kar je Vlada v teh težkih okoliščinah ustvarila, naredila in uspela izpeljati. In danes sem poslušal toliko razprav o teh ventilatorjih in tako dalje. Pa bom prebral en delček. Slovenija je imela 12. marca 2020 po zbirnih podatkih Vlade Marjana Šarca na razpolago vsega skupaj 26 postelj, opremljenih z ventilatorji po celi državi. To je bila Šarčeva pripravljenost na prihajajočo epidemijo Covida-19. Gre za podatke, ki jih je imel nekdanji zdravstveni minister Aleš Šabeder. In sicer, v UKC Ljubljana tri ventilatorje, v Mariboru štiri, Novo mesto tri, Celje pet, Murska Sobota dva, Golnik dva, Izola dva, Slovenj Gradec dva, Bolnišnica Trbovlje dva in pa Ptuj ena. Skupaj 26. To je resnica o pripravljenosti Šarčeve Vlade na koronavirus. Torej, spoštovane kolegice in kolegi, jaz upam, da so ti podatki, še enkrat ponovljeni, prispevali k temu, da počasi vsaj državljanke in državljani razumejo pravo resnico. Gre za farso, gre za nagajanje, gre za, tako kot sem uvodoma povedal, gre za maščevanje SMC-ju in ministru Počivalšku. Zato moram zelo jasno povedati, da bom z velikim veseljem nasprotoval tej interpelaciji, ker sem prepričan, da je to, kar je danes gospod Počivalšek povedal v tem Državnem zboru, verodostojno, izjemno dobro argumentirano in ta interpelacija, na koncu ne moreš drugače razumeti, kot pa, če bi, kot sem že pred nedavnim povedal, Šarcu vzameš iz ust »lizalko« in je seveda, zamislite si otroka, kako se začne jokat in Šarec počenja ravno to. Pričakujem, da bo gospod Šarec počasi razumel, da je v opoziciji in da je za to kriv sam, zaradi tega, ker ni bil sposoben obdržat »lizalko« v svojih ustih. Na žalost mu je padla pač ven. Hvala lepa."
2,ParlaMint-SI_2019-05-28-SDZ8-Redna-08.u88,SDS,0.6181640625,2019-05-28,0.0027320794761180878,"Hvala lepa, spoštovani podpredsednik. Uvodoma moram povedati, da bom vseeno ta zakon, ki smo ga v Slovenski demokratski stranki predlagali, podprl, ker zelo cenim vojne veterane. Sam osebno mislim, da je ta zakon tudi pravičen in nujen, da se tem veteranom zagotovi tisto, kar jim je bilo odvzeto z ZUJF-om. Danes je bilo veliko govora o tem ZUJF-u, tako ali drugače. Vsi se zavedamo, kakšni pogoji so bili takrat. In razlog, da je bil sprejet ZUJF, je tistim, ki poznamo slovensko politiko in stanje v tej državi, tudi zelo jasen, da je takrat manjkalo v proračunu okrog milijardo in pol denarja, da se je lahko mesečno izplačalo pokojnine, da je bilo možno izplačati plače medicinskim sestram, zdravnikom, šolnikom in tako dalje. In če se ne bi nekaj zgodilo na tem področju, bi takrat šla država v stečaj. Tega si nihče ni želel, jaz sem prepričan, še najmanj kdorkoli, ki živi v tej naši državi, od državljank in državljanov. Mislim, da bi to bila tudi najslabša rešitev, če bi si katerakoli vlada v tej naši državi dovolila sprejeti takšne rešitve, ki bi pripeljale državo v bankrot. In takrat smo bili zelo blizu, blizu temu pa jo je pripeljala prav vlada Boruta Pahorja in Socialni demokrati, skupaj z koalicijo. Še ena stvar, ki se mi zdi tukaj zelo pomembna, je, da je zelo težko pričakovati od tistih, ki jim samostojna Slovenija ni intimna opcija, da bodo zdaj za tak zakon glasovali. Danes je bilo to jasno izraženo, jasno izraženo, celotna koalicija, razen Levice, ki me je sicer presenetila, pa sem zelo vesel, da je tako, da je se tukaj pozitivno odzvala in da bo podprla ta zakon. Očitno vam samostojna Slovenija ni intimna opcija, ker če bi vam bila, bi potem imeli jasno stališče, da tistim, ki so stopili v bran in tudi žrtvovali svoja življenja za to državo, pomagamo rešiti problem, ki je nastal. Od vseh vas bi pričakoval, da boste danes brez vsakega problema ta zakon podprli, seveda vlada tudi. Kdo pa je rekel, da vlada in ta koalicija nimata možnosti vložiti sistemskega zakona? Kdo je to rekel? Zakaj ga ne vložite, na koga čakate? Da bo od zgoraj padlo kaj dol v ta parlament? Nič niste naredili, to je problem in vi govorite, da mi vlagamo parcialno zakonodajo. Vlagamo seveda zato, ker niste naredili vi nič, nič, nič, nič od nič. Vsi govorite, da vam je tukaj v interesu, da bi rešili ta problem vojnih veteranov in vojnih invalidov in tako dalje in tako dalje. Ta koalicija, ki sedite v parlamentu, govorite eno, delate pa drugo in zavajate slovenski narod, slovensko ljudstvo. Tudi vlada govori, da tega ne bo podprla, ker je parcialen zakon. Predstavnica Vlade, potem pa, prosim, povejte, kdaj boste vložili sistemski zakon, ki bo reševal vse to, kar smo danes tukaj slišali. Danes mi to povejte, z datumom, kdaj boste to storili; in ne nakladajte več in ne zavajajte slovenskega ljudstva in slovenskega naroda, ne imejte za norca ljudi. Tega ne morem več poslušati in gledati. Namesto da bi iskali skupaj rešitve, pomagali tem skupinam, se potem izgovarjamo na sistemskost. Kakšna pravica je vas tukaj, da na tak način razpravljate? Imate pa možnost. Če ne bi imeli možnosti, potem bi jaz rekel, da je upravičeno, da na tak način razpravljate. Ker pa imate vse v rokah, koalicija lahko kadarkoli sistemski zakon vloži, bi lahko to naredili. In če ste lahko milijardo evrov porabili za državne javne uslužbence, da ste lahko dvignili socialno pomoč in s tem pomagali tistim, ki socialno pomoč potrebujejo. Hvala bogu, je nujno, da jo dobijo, ampak je veliko tudi tistih, ki je ne potrebujejo; in s tem spodbujate nedelo. To je tisto, kar počenjate, in potem vi govorite, da ste pravični, da pravično vodite to državo, da se pravično odločate pomagati ranljivim skupinam. Kakšna pravičnost je to? In govoriti neprestano sistemskosti, ker je Slovenska demokratska stranka ponovno vložila ta zakon, je treba na vsak način nasprotovati. In ker samostojna Slovenija ni vaša intimna opcija, potem je treba čisto vse narediti, da tiste, ki so se za to borili, tudi nekateri dali svoje življenje, postaviti v drugorazredne. Imate možnost in nimate izgovora, da je 2013 prišlo do te situacije, nimate izgovora, ker tisto je že zdavnaj mimo. Poglejte, katerega leta smo – leta 2019. In se čisto nič ni zgodilo, ničesar niste storili, ničesar, ne prejšnje vlade, tudi ta vlada sedem, osem mesecev,, kolikor je na oblasti, nič, da bi lahko mene tukaj prepričevali, da je ta zakon parcialni in da ga ne morete zaradi tega podpreti, ne morete. Ta zakon rešuje eno skupino in če želite, lahko naslednji zakon vložite pa še ostali dve skupini pokrijete, pa je zgodba urejena sistemsko. Nobenega problema ni, samo volja mora biti pa resno je treba misliti, da imaš interes pomagati ljudem; ne pa gledati tega, da tu berejo neke citate, ko jim nekdo napiše dva, tri liste, na koncu pa sploh ne vedo, kaj piše na tistem listu, pa neke referate tukaj brati. Vsi vemo, kaj se je zgodilo, vsi poznamo zgodovino, vsi poznamo preteklost, vsi poznamo, kako je prišlo do samostojne Slovenije. Tega ni treba brati v državnem zboru, ker vsak otrok že v petem razredu osnovne šole ve to, ali pa v četrtem ali pa po tretjem. Rešitve je treba iskati. Mi v Slovenski demokratski stranki predlagamo rešitve za vojne veterane in dolžni smo skupaj. Tu ne izpostavljamo nobene politične stranke, nikogar nismo izpostavljali, ko smo ta zakon vložili. Ta zakon ni političen, ta zakon je vsebinski, želi pomagati tem ljudem, ker so jim bile določene pravice odvzete zaradi zelo težke situacije v slovenski državi. Kdo pa jo je zakuhal? Socialni demokrati in njihova ekipa, ki so to državo pripeljali na rob bankrota, ko je bila minus 7,8 gospodarska rast. Ali veste, kaj to pomeni? Ko ti na koncu leta zmanjka milijarda pa pol, da bi lahko te osnovne stvari pokril, da lahko država funkcionira. In zato vas prosim, dragi prijatelji, vsi tisti, ki sedite v Državnem zboru, te poslanske skupine, tudi vlada, začnite razmišljati proaktivno, začnite delati, prinesite tisto, kar mislite, da je prav, pa naj bo sistemsko. Mi v Slovenski demokratski stranki podpremo vsak dober predlog, vedno smo ga podprli, ampak ne nas imeti za norca, ne imeti za norca celotno slovensko javnost pa govoriti eno, da zaradi tega ne morete nekaj narediti. Ni res. Pokažite, imate vse vajeti v svojih rokah, vsepovsod imate podporo Slovenske demokratske stranke, ko gre za rešitve, ki so na kožo pisane slovenskim državljankam in državljanom. Dajte to že enkrat razumeti. In ne se ukvarjati s tistim, kar za to državo ni ključno, ukvarjajte se s tistim, kar bo to državo pripeljalo korak dalje. Imamo gospodarsko rast, ampak ne zaradi politike te vlade, niti približno. Točno vemo, zakaj imamo gospodarsko rast, ker so ugodne gospodarske razmere na nivoju Evrope. In imamo gospodarsko rast zaradi nekaterih naših odličnih podjetnikov in obrtnikov. Če bi čakali na državo, je vprašanje, kje bi danes bili. Kakšen odnos ima država do obrtnikov, podjetnikov; da ne govorim o dobrem gospodarskem okolju. Ker niste v teh mesecih, kar imate oblast v svojih rokah, naredili popolnoma nič, nula, zato da bi se podjetništvo razvijalo. Naredili ste pa to in delate to, da mladi zapuščajo Slovenijo, in to tisti visoko kvalificirani, ki bi morali biti tukaj, da bi lahko naredili gospodarsko-ekonomski preboj, ki ga potrebujemo, če želimo imeti višjo dodano vrednost, če želimo, da bi delavci imeli višje plače in da bodo na koncu pokojnine višje in tako dalje in tako dalje; ampak očitno tega ne razumete. Očitno vam je državni javni sektor ključen, pa mislite, da bo od njega država preživela. Saj potrebujemo pridne in primerno plačane, ampak najprej se je treba postaviti na pozicijo pa ugotoviti, kdo je tisti, ki ustvarja. In on mora imeti določeno besedo pri tem, kako se deli državni in javni denar. In vas lepo prosim, ne se več izgovarjati na način, kot to poslušam danes. Govorite o našem zakonu, da je parcialen, da ga ne morete podpreti. Še enkrat vam povem, imate vse možnosti, vse možnosti, vložite sistemski zakon, vse te skupine, o katerih danes govorite, spravite pod streho in je ta zakon lahko v mesecu in pol sprejet. Ta zakon, ki ga mi predlagamo, pa nikomur nič ne bo vzel. Rekli smo, da je treba 7 milijonov evrov zagotoviti v proračun. Danes smo govorili, da je nekdo govoril o 700 milijonih. Iz kje je tisti človek padel, ne vem, od kod je padel, z Lune ali Marsa, da so posledice tega zakona 700 milijonov evrov. Od kod jih je vzel? Naj nekdo, ki je to izrekel v tem parlamentu, pride sem in mi to obrazloži. Če je nevednost, če je neznanje, naj to pove; ne pa da zavaja slovensko javnost. In lepo vas prosim, ne delajte tega, nimamo časa v tem državnem zboru zapravljati čas za take stvari. Bodimo operativni, bodimo povezovalni, stopimo skupaj pa delajmo, rešujmo probleme ljudi. Ljudje to od nas pričakujejo, nema veze, kdo je v kateri politični opciji, a že razumete to enkrat. In jaz sem danes praktično ves čas v dvorani in sem to poslušal in ne morem tega več poslušati, zakaj zakona ne boste podprli; vsi pa pravite, da vam je mar za te ljudi, da vam je mar za vojne invalide in da vam izjemno veliko pomenijo in tako dalje. Ko pa je treba praktično dokazati to dejstvo pa sprejeti določene odločitve, potem pa rečete: Veste, tega pa mi zaradi tega in tega ne moremo. Denarja v tej družbi za koruptivne stvari je kolikor hočeš. Krade se po dolgem in po širokem, v zdravstvenem sistemu in tudi drugih, drugi tir in da ne bom razlagal, kaj se vse dogaja. A 7 milijonov za to, da bi tem ljudem pomagali, pa ni?! Kakšna vlada ste to?! Očitno potem podpirate korupcijo v tej družbi, koruptivna dejanja tistih lobističnih skupin zadaj, ki očitno imajo moč in so očitno tudi nekatere od vas spravile v Državni zbor. Mene niso, ker si tega nikoli nisem dovolil, zato sem pet mandatov v Državnem zboru, ker se nisem dovolil podkupiti od nobenega. In če bi bili vsi taki v Državnem zboru, ne bi bilo stanje tako, kot je. Nalite si že enkrat čistega vina, ne glede na to, ali sedite na strani izvršilne veje oblasti ali na strani zakonodajne veje oblasti. Bolje, da ne govorim, kaj vse se dogaja v sodni veji oblasti. In nehajmo se deliti na naše in vaše ter na prvo- in drugorazredne. Prosim vas, stopimo skupaj pa enkrat prestopimo tisto ne vem kakšno miselnost, da ne bom uporabil kakšnega izraza, ki spet komu ne bo všeč. Dajmo delati za ljudi, stopimo skupaj in delajmo za ljudi, pa se ne ukvarjajmo, kdo je iz katere politične opcije. Če je dober predlog, ga podprimo. Ta sprememba Zakona o vojnih veteranih je dober predlog in nihče ne more reči, da ni. Ne govoriti eno, delati pa drugo. In danes bom videl ponovno, koliko od vas je tistih, ki ste govorili, da jim je za vas, da jih cenite, da jih spoštujete, da imate dobro mnenje o njih, in bo danes glasovalo za ta zakon. Bom videl, koliko bo. In seveda se bom potem, ko bo glasovanje mimo, malo razpisal in spet počasi pojasnil ljudem. Mislim, da bo to potrebno, ker drugače, poslanke in poslanci, boste lepo živeli na ne vem kakšnih valovih, ne da bi prevzeli odgovornost. Vsak od nas v tem parlamentu ima koga, ki je vojni veteran, vsak od vas, z mano vred, ki sedimo v tem parlamentu. In kakšen obraz imamo pa rečemo – glejte, priložnost smo imeli, pa smo delali proti, glasovali smo proti temu, da bi vam pomagali. Kakšen obraz? Zato vas lepo prosim, da danes v tej prvi obravnavi ta zakon podprete. Možno ga je popraviti, možno je narediti, kar ti skoraj pade na pamet. Vlada in koalicija lahko naredi, skoraj kar hoče, ker ima vse v rokah. In še nekaj, predstavnici Vlade pa prosim, da mi bosta danes, ko bom jaz nehal ali pa potem tudi na koncu, ko bosta imeli svoj čas, seveda smo že tako ali tako na koncu, povedali, kdaj boste prinesli v Državni zbor sistemski zakon, ki bo vse te skupine, o katerih sem danes govoril, pokril. Zahtevam, da mi poveste terminski plan, da si lahko nalijemo čistega vina in da bo tudi neka zaveza v ozadju; ne samo da boste na pamet govorili, da okrog prinesete ljudstvo. In bodo štiri leta mimo in spet ne bo ničesar rešenega, če bo seveda ta vlada sploh štiri leta zdržala. Tako kot se sedaj dela, jaz dvomim v operativne sposobnosti te vlade, zelo osebno to mislim. Še enkrat prosim, da v današnjem glasovanju ta predlog zakona, ki je dobronameren, ni političen, nima nobene politične barve notri, v prvem branju, dragi poslanke in poslanci, tudi podprete. Hvala lepa."
2,ParlaMint-SI_2004-02-02-SDZ3-Izredna-39.u65,SDS,-1.0,2004-02-02,0.002974721835926175,"Saj to je zadnje pismo, ki ga citiram. ""Nekateri parlamentarci, pa tudi ministri in celo predsedniki dobesedno teptajo lasten narod in pridobitve osamosvojitve, saj dajejo vso pravico tistim, ki so nas 80 let poniževali. Na pladnju jim ponujajo visoke odškodnine, ker niso hoteli pridobiti slovenskega državljanstva. Sprašujem se, kako so ti ljudje živeli v Sloveniji 12 let brez državljanstva, ki ga takrat niso hoteli, pravite, da brez vsakega statusa, da niso imeli službe, niso bili socialno zavarovani, niso imeli zdravniške pomoči in podobno. Kako je to možno, da bi taki ljudje 12 let živeli v Sloveniji? Kdo jih je potem financiral? Kakšna država pa smo, če niti ne vemo, koliko ljudi se sprehaja po Sloveniji, ki nimajo osebnih dokumentov? Kako zdaj pa kar naenkrat veste, kdo so in koliko odškodnine jim bomo mogli Slovenci plačati? Pred kratkim ste vzeli nazaj v državno službo nekoga, ki je prejel visoko podkupnino, in mu za nagrado plačali še odškodnino za čas, ko ni bil v službi. Lepo vas prosim kakšne zakone pa ste napisali, da lahko pride do take nesmiselnosti, saj se javno delate norca iz vseh ljudi, ki so vas volili."
2,ParlaMint-SI_2015-10-13-SDZ7-Izredna-21.u108,SDS,-1.0,2015-10-13,0.08067767322063446,"Spoštovani predsednik, hvala za dano besedo. Obžalujem, da ni bilo več posluha s strani koalicijskih poslank in poslancev, da bi lahko danes opravili kvalitetno razpravo. Jaz sem prepričan, da ste narobe razumeli ta sklic izredne seje in da ste to ocenili kot direktni napad na koalicijo vlade Mira Cerarja. Zgolj na začetku ste omenjeni, in sicer, da ne razumemo tega, da si pripenjate zaslugo za gospodarsko rast in pa za ugodne napovedi v prihodnosti, da so to nekatere zasluge drugih vlad in da tudi verjetno določene zadeve, ki so v teh rezultatih omenjene negativno, niso neka vaša zasluga. Težko grem pa mimo dejstva, da je pa verjetno za koalicijske partnerje, kot je Desus, ki je bil član vsake dosedanje vlade po letu 2008, ali za Socialne demokrate, saj ni bilo vlade, v kateri jih ne bi bilo, to verjetno malce problematična tema. Ampak nam je predvsem v interesu, da se v Sloveniji nekaj naredi. Namen te izredne seje, kot sem danes že večkrat omenil, je bil, da bi se opravila skupaj z predlogom oziroma predstavitvijo proračuna za leti 2016 in 2017. Iz teh proračunov je razvidno, da proračuni niso naravnani ciljno, še manj razvojno, in zavedati se morate dejstva, da če v teh dveh proračunih ni videti niti ene reforme, ne zdravstvenega sistema, ne sistema javne uprave, ne izboljšanja situacije za podjetništvo, ne delovnopravne zakonodaje, težko pričakujem, kdaj boste te dokumente dali ven, kajti vi ste predlagali proračun za leto 2017, to pomeni zadnji proračun pred volilnim letom, če boste vzdržali svoj mandat. In tukaj je bil problem in tukaj so bili razlogi, zakaj smo mi tudi kot predlagatelji predlagali, da se opravi ta seja, ker smo glede na predlagani proračun postali zaskrbljeni, da bo od tistih besed, ki ste jih napovedovali ob začetku mandata, dejansko bolj malo tudi uresničenega. Še enkrat bi rad omenil, da teh reform ne sprejemamo zaradi Bruslja, ne sprejemamo jih zaradi Evropske komisije, sprejemamo jih zaradi Slovenije in moramo jih sprejeti zaradi Slovenije. Jaz sem prepričan, da boste reformo brez opozicije težko sprejeli. Sledite tudi politiki, ki jo je izvajala Janševa vlada tako v prvem kot v drugem mandatu, ko smo pri tistih pomembnih odločitvah, pri pomembnem sprejemu zakonodaje ali pa pri sprejemu dejanskih reform poskušali na nek način posesti za isto mizo tako opozicijo kot koalicijo kot vse socialne partnerje. Jaz dobivam iz dneva v dan občutek, da ste se odločili, da ne boste naredili ničesar, kajti potem vam nihče ne more ničesar očitati. Prepuščate se vetru, ki je zaenkrat pozitiven, ki ima neko gospodarsko rast, ampak jaz mislim, da je to lahko zelo nevarno, kajti ta veter se lahko glede na sedanjo situacijo tako v Evropi kot po svetu hitro obrne. Zavedati se moramo, da bo lahko leto 2016 čisto drugačno, kot so v danem trenutku določene napovedi. Zakaj imajo tranzicijske države Češka, Poljska bistveno višjo napoved gospodarske rasti v letu 2016? Na to niste odgovorili. Če se cedita med in mleko, kot ta vlada poskuša razlagati, zakaj boste začasne ukrepe iz ZUJF spremenili v trajne? Zakaj ne boste znižali stopnje davka na dodano vrednost? Minister Koprivnikar govori o nekih dosežkih, ki so bili že uvedeni v času vlade Janeza Janše, recimo projekt VEM. Govori o nekih oblakih, ki jih Vlada pripravlja, ne moreta pa vzdrževati spletne strani Vlade in pa ministrstev. Supervizor ni deloval več kot tri mesece, aplikacijo KPK ste ukinili. Da ne govorim o kršenju človekovih pravic. Če bi si kje morali biti enotni, je pa to pri kršenju človekovih pravic. Ne koalicija in ne opozicija kršenja človekovih pravic ne bi smeli dopustiti, še manj pa da bi kršitve človekovih pravic [[izklop mikrofona]]"
2,ParlaMint-SI_2021-10-26-SDZ8-Izredna-85.u227,SDS,-1.0,2021-10-26,0.03494848310947418,"Hvala za besedo. Naj na začetku povem, da tisti, ki ste zahtevali sejo z napisom, da so zaskrbljujoče razmere v državi in nujne predčasne volitve, v državi je vse narobe, vas pa od 35 podpisanih tukajle sedi 8, 10, povprečno, tako da očitno niti sami ne verjamete temu, kar ste napisali. Zdaj, na zadolževanje in vse te stvari so že drugi odgovorili, jaz bi kolegu Rajhu, če ne bi odšel, samo povedala, da je njegova predsednica dala tajkunskim bankam denar, da so jih dajali naprej tajkunom, z ministrom Čufarjem sta kar dobre stotine milijonov dajala v Faktor banko, Probanko in tako naprej. Njeni kolegi v NLB-ju pa Jankoviću in vsem drugim gradbenim baronom. In še enkrat, kreditov ni dajal Janez Janša in jih ne daje predsednik vlade, ampak jih dajo bankirji, in zato bi moral danes tudi kdo sedeti, so pa za nagrado dobili milijonske odpravnine, a ne, za to, kar so delali. Zdaj pa k temi, a ne. K protestom. 42. člen pravi, da je zagotovljena pravica do mirnega zbiranja in do javnih zborovanj. Ponavljam, do mirnega zbiranja. Zakonske omejitve teh pravic so dopustne, če to zahteva varnost države ali javna varnost ter varstvo pred širjenjem nalezljivih bolezni. Vse to pri nas imamo in zato so vsi ti shodi, ki so se dogajali ali pa se dogajajo od lani, niso v skladu z zakonom. Nam očitate, da se ne držimo zakonov, ko jih pa kršijo protestniki, je pa vse okej. Torej, zelo jasno je, kaj potem, ko Ustava tole pove, temu sledi Zakon o javnih zbiranjih. In tam je določeno, da mora tisti, ki organizira shod, ga prijaviti, dobiti soglasje lastnika, kjer bo hodil, če dela to na cesti, mora dobiti dovoljenje za zaporo ceste in tako naprej. Pri nas pa vemo, da tile protestniki in organizatorji kršijo stalno zakon. Protesta sploh ne bi smelo biti, ker če ni prijavljen, protesta ne sme biti in ga mora policija razpustiti, ne pa da tamle jih čuva in zapravljamo denar, zato ker se nekateri afnajo po cestah. Lahko ti protestiraš, ampak je treba shod prijaviti, si potem na trgu ali nekje, ne pa da ogrožaš življenja na cestah in tako naprej. Predstavljajte si, da bi zadnjič, ko so šli na obvoznico, se zgodil nalet, bi koga avto povozil in tako naprej. Najbrž bi bil Janez Janša kriv, a ne, kot je za vse kriv v tej državi. Zdaj v sredo, 6. oktobra, ko je bilo v okviru predsedovanja ta vrh EU zahodni Balkan, so se, je sredin protest postal protest v torek, a ne. Kjer se je napovedovala blokada cest, onemogočanje izvedbe mednarodnega srečanja in tako naprej. Protest je organiziral kranjski svetnik Zoran Stevanović, ki je vzniknil v zadnjih tednih, a ne, seveda, ker nihče doslej ni bil kaznovan, se je tudi on odločil, da bo organiziral shod, ki ga ne bo prijavil, a ne. Pri tem je že organiziral shod proti pogoju PCT in je morala posredovati policija, ker je, se je izrodil v izgrede. Dan pred tem je bil pri gospodu Pahorju, kjer smo se lahko samo začudili, a ne, da sprejme nekoga, ki je bil zaradi popivanja, streljanja in zavarovalniške goljufije izključen iz policije. Sedaj na ulici grozi, spodbuja k nasilju, h kršenju javnega reda in miru. In gospod Pahor ga sprejme. Nora država, bi lahko rekli, ne. In kar naenkrat ne vemo, da je on organizator, čeprav na shod pripelje ozvočenje, vabi posameznike na mikrofon, da nagovarjajo ljudi, in tako naprej. Zdaj, torkov, ta torkov protest je potem ušel iz nadzora, a ne. Seveda, ko je Zlatan Čordić povabil protestnike, naj gredo na ulico in tako naprej. Ga tudi poznamo, a ne, vdrl na državno proslavo, nadlegoval direktorja NIJZ-ja, iztrgal kamero snemalcu, nadlegoval harmonikarja na Tromostovju, da ne govorim o tem, da je izkoriščal status samostojnega umetnika, a ne, in okoli prinašal državo, ko je presegel cenzus, je ustanovil društvo, da je še tja dobival sredstva in se zdaj s tem ukvarja finančna uprava. No, vlada je aktivirala 9. člen Zakona o nalogah in pooblastilih policije in za 48 ur omejila gibanje na območju. In namesto, a ne, da bi po razbijanju in tako naprej vsi obsodili razbijanje po Ljubljani in nadlegovanje tujih delegacij, kršenje javnega reda in miru in to niso mirni protesti, vi stalno govorite mirni protesti, ampak to zame niso mirni protesti. Tudi vsi ti pred Državnim zborom niso bili, od prvega 28. februarja lani, ko še vlade ni bilo, in so ljudje grozili s smrtjo in da je treba Janšo ubit in tako naprej, od takrat noben protest ni bil prav miren. To, da ti postaviš lutke politikov in jih kamenjaš, pa zažigaš, pa to, to zame ni mirno. Da tamle sredi trga delaš grmado ali pa da polivaš mize s krvjo in to oziroma z rdečo barvo, to zame ni mirno in to ni zame protest, na katerem ti poveš, da se z nečem ne strinjaš. In mi imamo policijo v tej državi, zato da dela red. Povedali so, da so delali po protokolih, ki jih za to imajo. Naredijo varnostno oceno. Mi smo se precej jezili, ko so tukaj letele kocke v parlament, ko so bile razbite šipe in tako naprej, in smo se spraševali, kako je policija tako slabo ocenila, da so prišli praktično do vrat in metali bakle v stavbo in tako naprej. To zame niso mirni protesti in take proteste je treba sankcionirat. Izgredi so to, ne protesti. In pravilno je, da policija ukrepa, in tudi pravilno je, da bi vsi to obsodili, ker enkrat boste pa dobili granitno kocko v glavo ali pa eno molotovko v glavo. Ne vem, kaj bo potem, kdo bo takrat kriv. In ker se nikomur nič ne zgodi, si dovolijo vsakič več. Jaz sem povedala pred enim letom, ko smo gledali napise, smrt Janšizmu, da bo vsakič hujše. In dejansko je. Sem povedala gospodu Šketi, generalnemu državnemu tožilcu, če ne bodo ukrepali, bodo stvari šle naprej. Vsakič hujše je, zdaj že pošiljajo metke, naslednjič bo nekdo nekoga ustrelil. In vi greste potem na tak protest in s tem dajete legitimnost, dajete pogum vsem tem, ki pač kršijo vse, kar se v tej državi da kršit. Jaz sem prepričana sicer, da ljudje vidijo to vašo destruktivno držo, in tudi ne boste se mogli izognit temu, da rečete, da vi ne podpirate nasilja in ne vem kaj. Če se tam pojavite in nekajkrat ste se pojavili mnogi od vas, mnogi od vas, ti, Fajonova, Siter, ne vem, Štromajer, cel kup pač, gospa Sukičeva je redna, še tam na proti protestu za pohod za življenje in tako naprej, vse neprijavljeno, vse neprijavljeno, tudi vi kršite zakon, tudi vi kršite zakon in tudi vi bi mogli bit oglobljeni, ker ste na takem shodu. Ampak saj ljudje vidijo to vašo destruktivno držo in da pač ste proti vsemu, proti maskam, proti temu, proti onemu, v naslednji sapi pa govorite, da smo mi krivi, da ni dovolj ljudi cepljenih, da se epidemija širi in tako naprej. Mi delamo za to, da bi se virus omejil. Vi pa delate v drugi smeri, zato ker imate take težave z državo oziroma s to vlado, ampak ni problem vlada, mi se moramo vsi skupaj boriti proti virusu. Samo še to. Zdaj govora je bilo tudi o kadrovanju. Glejte, zame je učinkovito kadrovanje to, da neučinkovite ljudi zamenjaš s tistimi, ki znajo kaj naredit in to tudi naredijo in so potem rezultati. Mi smo pa na položajih gledali ljudi, od katerih ni bilo nič. Prej sem omenila bankirje, ki bi morali v zaporu sedet, pa so dobili milijonske odpravnine. Nikogar niso v vseh teh letih, na Islandiji so v pol leta zaprli, ne vem koliko, 60 bankirjev, pri nas nismo niti enega, pa smo dali 5 milijard v banke zaradi luknje, ki so jo naredili bankirji. Imeli preiskovalno komisijo v tem Državnem zboru, ki jo je vodil dr. Logar, poslali ovadbe in tako naprej, pa se ni nič zgodilo. Tako da vsi ti vaši sklepi, ki smo jih itak zavrgli že na seji odbora, tudi Zakonodajno-pravna služba vam je povedala, da ne more, da to ni v pristojnosti Državnega zbora. Ali bo enega ministra zamenjal, je stvar predsednika vlade, ali bo razpustil vlado, je stvar predsednika vlade, ne pa Državnega zbora."
2,ParlaMint-SI_2018-06-22-SDZ8-Redna-01.u28,SD,0.76708984375,2018-06-22,0.08133554458618164,"Hvala lepa. Spoštovani predsedujoči, spoštovani poslanke, poslanci! Naj vam iskreno vsem skupaj čestitam in se nadejam dobrega sodelovanja. Prav je, da nova sestava Državnega zbora, vsi izvoljeni poslanke in poslanci pokažemo in dokažemo, da je odgovornost do naših državljank in državljanov prva in največja zaveza, ki smo jo dolžni spoštovati na vsakem koraku današnjega dne in tudi v nadaljevanju ne glede na to, gospe in gospodje, iz katere stranke prihajamo, kaj so naša stališča. Dolžni smo ravnati odgovorno, se pogovarjati predvsem spoštljivo, delati tako, da so vedno pred očmi interesi ljudi, njihove stiske, njihovi problemi in predvsem iskanje rešitev za te probleme. Vse to, kar smo na koncu koncev pred volitvami obljubljali našim volivkam in volivcem. Če je že pogovor na prvi vtis tisti, ki nas hote ali nehote pomembno zaznamuje, si želim in pričakujem, da bomo danes pokazali, da smo sposobni zrelosti, predvsem pa, da smo sposobni odgovornosti. Odločitev o izvolitvi novega predsednika Državnega zbora Socialni demokrati vidimo kot prvi preizkus te zrelosti in odgovornosti. Po dnevih videnega, pogovarjanja, dogovarjanja, žal tudi licitacije z imeni, nas veseli, da se je potrebna večina poslank in poslancev poenotila v nameri, da za predsednika Državnega zbora danes izvoli poslanca Nove Slovenije – krščanskih demokratov, mag. Mateja Tonina. S tem je pokazana, gospe in gospodje, odgovornost, predvsem pa odločenost, da v prihajajočih dneh v ospredje postavimo vprašanja, ki bremenijo naše ljudi: čakalne vrste v zdravstvu, pokojnine, ukrepi za spodbujanje gospodarstva in lahko bi še našteval eno uro. Prepričan sem, da je vsem tukaj nam, ne glede iz katere stranke prihajamo, ne glede na to, ali smo že sedeli v teh klopeh ali pa smo danes prvič, jasna ena osnovna politična abeceda. Ta pravi, da brez izvolitve predsednika Državnega zbora vsebinski pogovori zelo zelo težko stečejo. Vsebinski pogovori, predvsem tisti, ki bodo na nek način odgovarjali na odgovore za težave ljudi. In ti bodo težki. Letošnje volitve so razdelile Državni zbor, da bodo pogovori med nami še težji, vendar če smo odgovorni, verjamem, da jih bomo zmožni rešiti. Socialni demokrati smo prepričani, da je današnji dan, kljub temu da morda še včeraj ni kazalo tako, prinesel to rešitev, da poslanci in poslanke Liste Marjana Šarca, Socialnih demokratov, Stranke modernega centra, Nove Slovenije – krščanskih demokratov, Stranke Alenke Bratušek in Desusa damo na mizo kandidata gospoda Tonina za predsednika Državnega zbora. S tem smo presekali ta kadrovski vozel in to ni nič več. Zdaj so pa koraki, ki jih je treba storiti naprej. Na tej poti bo potrebnih veliko kompromisov, na tej težki poti bo veliko izzivov, ampak verjamem, da z dobrimi vsebinskimi pogovori lahko naredimo to Slovenijo lepšo in normalno. Za Socialne demokrate je pomembna vsebina, vsebina in še enkrat vsebina. In Matej, glasove od Socialnih demokratov danes imaš, in verjamem, da se bomo lahko v naslednjih dneh pogovarjali o vsebini in za to smo vsi odgovorni. Hvala lepa."
2,ParlaMint-SI_2014-09-30-SDZ7-Izredna-04.u8,SD,0.580078125,2014-09-30,0.07823958247900009,"Spoštovani predsednik, spoštovane poslanke, spoštovani poslanci! Te dni lahko rečemo, da smo nekako pred ciljno črto pri popolnitvi sestave tega državnega zbora. V poslanskih klopeh so se nam pridružili nove poslanke in novi poslanci in jim s tega mesta izrekam dobrodošlico in tudi seveda čestitam. Čeprav smo mnogokrat na nasprotnih bregovih, pa verjamem, da moramo danes izbrati tudi podpredsednico oziroma podpredsednika Državnega zbora. Verjamem, da je interes imeti močno in stabilno vodstvo Državnega zbora skupen interes, zato naše odločanje ne sme biti zapisano v koalicijsko-opozicijski matrici, temveč zavedanju, da gre za naše skupno vodstvo. Zato mu moramo v duhu dobrega dela dati podporo tam, kjer ga potrebuje, do njega gojiti visoka pričakovanja ter mu po potrebi izreči tudi kritiko. Napak pa bi bilo v naprej obsojati, kritizirati in na podlagi političnih spletkarjenj temu vodstvu spodjedati prepotrebno zaupanje. Le na zaupanju, ki prisega delitve, in v iskreni nameri narediti nekaj dobrega za naše državljanke in državljane, bomo namreč uspeli pokazati na našo tako velikokrat opevano konstruktivnost in državotvornost, zato naj bo današnja odločitev sprejeta v zavedanju, da ne gre samo za nadaljnjo delo te institucije. Socialni demokrati, spoštovani in spoštovane, smo ponosni, da na mesto podpredsednice predlagamo poslanko iz vrst naše stranke, iz vrst Socialnih demokratov, gospo Andrejo Katič. Univerzitetna diplomirana pravnica si je svoje bogate delovne izkušnje na širokem področju nalog lokalne skupnosti nabirala v mestni občini Velenje, sprva kot strokovna sodelavka za normativne zadeve, kasneje pa kot vodja pravno-premoženjske službe. Leta 1998 ji je bilo zaupano mesto direktorice občinske uprave, ki ga je opravljala vse do izvolitve na poslansko mesto. Njeno večletno sodelovanje v Združenju mestnih občin Slovenije ter Skupnosti občin Slovenije je bilo v luči dosežkov izjemnega pomena za razvoj lokalne samouprave tudi nagrajeno s priznanjem. V Skupnosti občin Slovenije je vse od leta 2004 predsedovala komisiji za pravna in zakonodajna vprašanja. Prav tako je bila predstavnica skupnosti v delovni skupini pri Komisiji za preprečevanje korupcije za pripravo načrta integritete za lokalne skupnosti. Andreja Katič se je tekom svojega dela srečevala z aktivnostmi, preko katerih je svoja znanja in izkušnje še dodatno bogatila. Bila je članica Upravnega odbora Univerze v Mariboru, predsednica Sveta knjižnice Velenje, članica Sveta zdravstvenega doma Velenje ter predsednica združenja, ki povezuje direktorje občinskih uprav slovenskih občin. Med drugim je dolgoletna predstavnica javnosti v senatih za pritožbe zoper delo policistov. Je tudi komisarka projekta Velenje, otrokom prijazno Unicefovo mesto. Sodelovala je pri ustanovitvi in delu sosveta za izboljšanje varnosti občank in občanov Mestne občine Velenje. V luči njenih dolgoletnih izkušenj in znanj s področja pravnih in organizacijskih, vodstvenih nalog lokalne samouprave je predavateljica različnih konferenc s področja vodenja in organizacije lokalne samouprave. Prednost in odgovornost za širšo skupnost so poslanko vodile k novim izzivom, ki jih je uresničevala preko številnih projektov, ki so zaznamovali razvoj širše lokalne skupnosti in soustvarjale pogoj za kvalitetnejše bivanje ljudi. Kandidatka gospa Andreja Katič, ki jo predlagamo za izvolitev na mesto podpredsednice Državnega zbora Republike Slovenije, izkazuje potrebne kompetence za uspešno opravljanje omenjene funkcije. Na podlagi naštetih delovnih izkušenj, znanj in predvsem osebnostnih vrlin, med katerimi gre izpostaviti sposobnost konstruktivnega reševanja problemov ter konfliktov, verjamem, da bo Andreja Katič na mestu podpredsednice Državnega zbora slednjemu dala dimenzijo, podpisano s konstruktivnim in doslednim [[…]] [[znak za konec razprave]] Hvala lepa."
2,ParlaMint-SI_2008-11-21-SDZ5-Izredna-02.u61,SD,0.580078125,2008-11-21,0.04962185025215149,"Hvala lepa, gospod podpredsednik. Spoštovani gospod Borut Pahor. Spoštovane kolegice in kolegi! Ko sem utemeljevala svoj glas za gospoda kandidata, takrat še Boruta Pahorja, sem imela kar nekaj razlogov za utemeljitev. Po skrbno poslušanih predstavitvah kandidatov za ministre mi je bilo odgovorjeno že na marsikatero vprašanje, zato verjamem, da so bile obljube, dane z njegove strani in s strani kandidatov, zelo jasne, zelo odgovorne. Moram reči, da z veseljem pričakujem ta nova štiri leta. Takoj danes sem slišala iz ust gospoda kolega Janše, da ni recesije. Jaz ne morem soditi, je ali ni. Ampak sodim po tem, da sem že danes oziroma včeraj poslušala, da bodo te mesečne plače manjše, ker so v tovarnah, nekaterih proizvodnjah zmanjšali dneve dela. Da bodo izgubili tudi službo tisti, ki so zaposleni za določen čas. Večinoma gre za mlade ljudi, ki jih to ne nazadnje preživlja iz meseca v mesec iz leta v leto. Sami potem presojajte, ali je to recesija ali je tudi ni. Gre pa za to, da se zadeve spreminjajo in da so časi pred nami prav tako odgovorni. Ne bom govorila o težkosti, vendar so časi za marsikoga tesni in nič kaj veseli. Naj mogoče omenim samo dve predstavitvi, ki sta mi ostali zelo v spominu, predvsem pa tudi zaradi tega, ker mislim ne nazadnje tudi spremljati oba resorja. Zdravje je gospodarski in socialni razvoj naše družbe in kot je tak ne nazadnje prvo poglavje pozornosti, ki ga bo prihodnja vlada tudi imela pred seboj. In kandidat za ministra gospod Miklavčič je jasno, transparentno, odgovorno z vso mero odgovornosti, s podatki zelo pogumno to tudi argumentiral. Ni nam sadil rožic v vrtu ali ne nazadnje gradov v oblakih, zelo jasno je tudi povedal, da so tudi prihranki na področju zdravstva zaradi dobrega medsebojnega sodelovanja med ustanovami, prekrivanja oziroma črpanja javnih sredstev, predvsem ker je zdravje naše bogastvo. Ostali bomo pri vseh zatečenih pravicah zdravstvenega varstva in javnega zdravstva in posebej namenili pozornost starejšim. In zaradi tega ne bomo veliko povečevali našega proračuna, kajti rezerve so v racionalizaciji in v organizaciji dela. In da sem gospodu Miklavčiču dobro verjela, govorijo njegove recenzije, njegovo delo, njegovi rezultati v preteklosti. Prejšnja vlada je v sodelovanju z njim uspela sanirati dolg, on sam s svojo ekipo pa je nadgradil, da dolga danes ni več in da je zdravstvena blagajna polna. Zaradi tega sem bila Čeprav sem sedela v prejšnjem tednu s tremi kolegi Slovenske demokratske stranke in smo si bili enotni in tudi dejali, da bomo podpirali zdravje, ne glede na to, s katere strani prihajamo, saj je bila to naša obljuba, ki smo jo dali nenazadnje volivcem, je bil gospod Miklavčič predlagan oziroma izvoljen s štirimi glasovi proti. Zato si tudi nisem delala utvare, ko je bila predstavitev kandidatke za ministrico za kulturo, da bi dobila kakršno koli podporo, čeprav vemo, da je bila njena predstavitev prav tako zelo konkretna, predvsem pa je izhajala iz dobrega poznavanja področja dela in nenazadnje tudi njene preteklosti, saj je tudi že delala na Ministrstvu za kulturo. Posebej je izpostavila avtonomijo medijev in ""nevtikavanje"" politike v medije. Zelo redki smo ji to verjeli, še posebej tudi zaradi tega, ker je odločna oseba in ker ima velik staž v Državnemu zboru in ker je dana zaobljuba, tista v času kampanje in tudi tista, ko govorimo v Državnemu zboru, obljuba, ki se je ne da požreti in ki jo je treba uresničiti. Zato me ni nikakor presenetilo glasovanje in tudi vse obtožbe, ki so šle na njen račun. Verjamem pa, da bo svoje obljube zelo resno držala. In nenazadnje smo tudi mi tukaj, ki bomo o teh obljubah tudi velikokrat spraševal oziroma ugotavljali, kaj je z njimi. Samo obljuba, nevtikavanje resorjev v kadrovanje me je tudi pri predstavitvi njene kandidature zelo presenetilo, kajti dobila je vprašanje, kaj meni o kandidatih za direktorje v prihodnosti in sedanje na področju javnih zavodov, ko govorimo o NUK-u, Drami. Vprašanje je bilo tudi o odgovorni osebi tretjega radijskega programa. Tisti, ki smo že delali ali dobro poznamo zakonodajo, vemo, da je Radiotelevizija Slovenija neodvisna javna ustanova, ki ima svojo organizacijo dela in tudi sama kadruje. Zato je seveda tovrstno vprašanje zelo neumestno. Lahko pa kaže na neke druge momente ali na neka druga dejanja, razmisleke, ki so se dogajali v preteklosti. Kandidati, ki so bili izbrani, so ekipa, ekipa gospoda, prvega v tej vrsti, premierja, ki verjamem, da bo vse svoje obljube tudi tukaj, ki jih je dal, ko je prišel po soglasje, da so časi, ki so pred nami, za vse Slovence odgovorni in ne lahki, po sodelovanje vseh nas. Če bomo obljube kar tako, dragi kolegi, dajali na terenu vsem posplošeno, potem verjetno bo težje naše delo. Verjamem pa, da tisti, ki smo zavezani z obljubo volivcem na volitvah in smo to zaupanje tudi dobili, sedimo danes v Državnem zboru, in ki jo bomo težko snedli, saj nenazadnje za našimi volitvami pridejo nove volitve, nove obljube in volivci so tisti, ki bodo to tudi presojali. Verjamem, da je ekipa dobra, mlada, sposobna, predvsem pa z veliko mero uravnoteženosti stroke in tudi politike. In vsaka vlada takšna tudi mora biti. Zato nimam nobenih pomislekov, da v tej vladi ne bi podpirala vsakega posameznika. Zato tudi spremljamo in tvorno sodelujemo v prihodnosti. Hvala."
2,ParlaMint-SI_2021-10-08-SDZ8-Izredna-84.u110,SD,-1.0,2021-10-08,0.03786658123135567,"Ja, hvala, hvala lepa za besedo. Glejte, saj če bi govorka pred mano, spoštovana poslanka Mojca Škrinjar poslušala sama sebe, bi hitro dojela, da se je zanikala, ker vi ste rekli, ja vse bi bilo v redu, ampak, hop cefizl, malo preveč je KUL-a, malo preveč je Janeza. To ni v redu, ste tudi rekli. In še vedno vam ne bi bilo v redu. Veste, v čem je problem STA za to logiko SDS in te koalicije, bom razložil na enem primeru. Včeraj je neki poslanec Franc Trček v parlamentu razpravljal na Odboru za kulturo in ob vsem tem dobesedno sranju in razgretem stanju, ki ga imamo v Sloveniji, rekel nekako takole, da se bojim, da se nam bo zgodilo to, kar se je zgodilo v Angliji. In sem povedal v ljudskem jezik, da bo nekdo zaštihal kakega poslanca ali poslanko. In potem boste rekli seveda, tako je nadaljeval, sem nadaljeval, da sem verjetno kriv jaz, ki mi Pojbič po hodnikih govori tukaj v parlamentu terorist, pa so vaši narobe napisali, ne pohodniki, po hodnikih DZ in verjetno Miha Kordiš. Zdaj, če bi STA bil tak, kot bi moral biti, bi moral poročati takole: »Poslanec SD Trček na odboru DZ grozi s štihanjem poslancev.« Jebemti, še sam sem se ustrašil. »Kot je znano, lahko besede hitro preidejo v dejanja, Trčkov izpad pa je mogoče razumeti kot neposreden poziv k brutalnem fizičnem nasilju.« Tako bi moral STA poročati, da bi bila gospa Mojca zadovoljna. Zdaj po isti logiki, ko nadminister Hojs zlorabi biblijsko priliko, mater, že Žižek sem malo postal, »and so and so« in reče, na eni strani ste vi biserji, na drugi strani smo vsi mi svinje, je še to dosti hujše od poslanca Trčka, ker pujske ponavadi v nekaj predelamo. Kako nam šele Hojs grozi, krščen Matiček. In če bi tako poročal STA, potem bi bilo to uravnoteženo po Grimsu. To je vaš problem. Nehajmo se sprenevedat. Saj vemo, kako je vsa ta zgodba nastala. Druga zadeva. To, kar ubeseduje gospa Ignacija, ki se vede kot Ifigenija, nekako pomeni neko zvajanje STA, ne vem, na neko delavnico, ker dela žeblje, del en tip žebljev. A veste, delo STA se bojim, da se ne da tako enostavno ovrednotit. Recimo včeraj nam je hotel birokrat Urbanija brati tam nek elaborat. In ta elaborat je treba povzeti. In da iz tiste žlobundre narediš povzetek, po moji logiki bi to moralo stati več penez kot vsa tista žlobundra. Seje trajajo različno dolgo. Zdaj jaz bi najraje gospo državno sekretarko vprašal, kaj je njena enota, ki se obračunava. Zasujete Ljubljano s solzivcem, nalijete ga še v vodo vodni top, tudi fotoreporterji STA morajo to tam bit, ponavadi so in naredijo fotoposnetke. A je cena tega fotoposnetka identična ceni fotoposnetka, ko se hodi, ne vem, minister Vrtovec nastavljat, kaj vse je on odprl, čeprav vemo, da se infrastrukturni projekti v Sloveniji vlečejo po 15-20 let in bi se lahko hvale neke Vlade, verjetno je žal že kakšen minister kakšne Vlade že umrl, ki je bil v kakšni Vladi, ko se je to začelo. To je Bane dobro načel ni to z vsem dolžnim spoštovanjem [[nerazumljivo]]cuker ali pa ne vem prekmurska gibanica, ki je v menzi Državnega zbora kršijo, ker jo ne naredijo tako kot bi jo morali po dimenzijah in vsem drugem. Lahko bi se pogovarjali o STA na neki drugi seji in kar koga mogoče moti pri STA pa v bistvu STA vam dela uslugo. Včasih se mi razderemo tukaj pa nas STA niti povzame ne pa jim tega ne zamerim. Vsak mušji kakec, da ne rečem prdec od Twitteja Janeza Janše pa povzamejo, potem bi morali nekako prej STA zmaličiti kot pa vi iz SDS pa tega ne storimo seveda ne. Tukaj sedaj neke velike zgodbe o Veselinoviću gor pa dol mi smo zakonodajno telo, sestavni del našega dela je tudi, da gledamo ali se zakonodaja izvaja ali ne. Vprašal sem predsedujočo ali obstaja lex specialis, obstaja. Ali so takrat poslanci in poslanke še nekoliko večjega SMC z eno izjemo premogli še nekoliko sramu in so pač, potem dali tisti amandma v PKP 7, ki ste ga navsezadnje tudi vi sprejeli pa ne bi sprejeli PKP 7, če vas je to takrat motilo. Zelo jasno je povedala Zakonodajno-pravna služba tudi ne bi rada povedati v slovenščini se veja oblasti, v kateri sedi 18 naštetih pa državni sekretarji in druge imenuje izvršilna oblast. Izvršujejo to kaj mi sprejmemo tukaj. Seveda, da se nek ta vozel prereže je bil takrat sprejet tisti amandma in se to plača in se, potem lahko gre v bistvu gledati za nazaj ali je to preveč ali je premalo. Sam osebno mislim, da je premalo, osebno mislim, da bi STA rabil še več penez, da bi novinarke in novinarji in drugi delujoči tam imeli boljše mezde za zahtevno delo, da bi bil še kvalitetnejši servis zlasti na tem področju, na katerem naš bivši državni sekretar, ki je pijan vozil po obveznici rad poučuje o digitalizaciji, ampak to je tema za neko drugo vsebinsko razpravo o in okoli STA. Tukaj enostavno govorimo o tem, da ta Vlada v tem Državnem zboru sprejeti zakon, za katerega je glasovala velika večina oziroma vsi iz te koalicije ne izvaja in tukaj imamo problem. Sočasno imamo epidemijo že četrti val spet nam pandemično bezlja in namesto, da bi se UKOM tudi skupaj s STA in strokovnjaki ukvarjal s tem, ker smo verjetno v Braziliji svetovni prvaki po idiotizmu komuniciranja kako pedenati epidemijo imamo mi ta dramolet STA. Včeraj imamo sejo zopet in včeraj je Svetovni dan dostojnega dela Cigler Kralj tam iskreno neke svetke sadi mogoče tudi zavodu iskreno spet kaj nakaže in 280 dni skoraj 100 ljudi nima že plače in potem poslanec SDS reče pa dobro, saj tudi plače nimajo pa vseeno delajo. Mi smo skrbniki proračuna. Bo Državni zbor sprejel v bistvu Vladi ne bomo dali, bomo znižali ono postavko, rebalans bomo naredili lahko ga tudi mi vložimo v osnovi pa bomo rekli saj imate gobe pa prihranke idite malo u šumo gobe naribati. Tako se vi vedete in potem se boste trkali po prsih kako ste krščanski demokrati, kako gre za otroke pa za družine pa za demografija pa tradicionalne vrednote pa suknjič bo dal na ramena gospa pa bo o materah samohranilkah govorila. Iz koga se vi norca delate, iz koga se vi norca delate? Tam pošiljate potem ne vem četico inšpektorjev, kot je Suki prej rekla. Ne vem, kdaj boste pa četico inšpektorjev poslali na UKOM? Kdaj boste četico inšpektorjev poslali na sekretariat vlade, da bo gledala tisto, kar se je tam malo delalo za gospoda, kaj je že, Božota, pa tudi po njegovem odhodu, če vas skos skrbijo transparentus financ. In potem mi pride tukaj državna sekretarka in reče, da je to želja vlade. To ste vsi preslišali. Pa kakšna linčeva želja vlade, vsaka vlada mora resno skrbeti za javne finance. Pa ni zdaj važno kaj je kdo od nas študiral, kaj je kdo od nas končal. In v bistvu Lidija je naštevala 18 ljudi, v bistvu jih je treba tukaj našteti, koliko jih je zdaj, nekdo je betežen, nekdo je tam pa ni, pa kolegu želim dobro okrevanje iz bolezni, naj bo čim bolj uspešen, cirka ene 45 ljudi, ki sedi notri v tej dvorani je sicer večinoma zdaj odsotnih, drži štango temu. In krši za uvod, pa v bistvu je 1. člen Ustave, 2. člen Ustave in tako naprej, da vam vse ne naštevam, verjetno bi vam lahko naštel vsaj tretjino členov Ustave, ki jih kršite. In ne plačano delo je sodobno suženjstvo, nehajmo se tukaj slepiti. In potem bodo vladni škisi, ne morem drugega reči, žvrgolelo o vladavini prava. In potem bo kakšen od najbolj umirjenih poslancev SDS-a Bojan govoril kako bi mi morali spoštovati to gospo, ki se vede do vseh nas, kot rečemo na štajerskem koncu, kot da smo [[nerazumljivo]]. Spoštovati Vaska Simonitija, ki je Meiri rekel kaj, da si umsko zaostala? Spoštovati Hojsa, ki so ga iz NSi-ja vrgli ven zaradi takih, kakršnih se gre, zdaj mu pa štango držijo. Veste in potem se tukaj prst kaže v teh par nesrečnih DeSUS-ovih stričkov pa škrbinov od škrbine od SMC-ja. Ne, kje je zdaj Aco, NSi je kriv. Pa kakšni krščanski demokrati ste vi, prosim vas lepo. Pa kolega Aleksander, zdaj je pobegnil, v bistvu sem mu hotel reči, ker zdaj vidim, da Tonin pravi, da mogoče bodo pa vseeno za predčasne volitve, malo sem jih provociral včeraj glede tega, moram priznati, naj stopi do genta, tam je lepa stolnica svetega Bava, v njej imate vanajkovo Jan pa Huber, tako imenovani znan genski oltar ali tako imenovani čaščenje mističnega jagnjeta. To je en tak lepših oltarjev, trokrilni, nekaj takega, tak zelo kompleksen, tisto mu bo dobro delo, ker tako se jaz nekako predstavljam potem, da bo izgledal predvolilni plakat NSi-ja, pa tam iz aeka bo verjetno Tonin kakšno pasjo bombico metal in ko bodo trdili potem da oni nič s tem nimajo, kaj mi že stopnjujoče leto in pol gledamo. Zdaj povod mojega razhoda z Levico je bilo takrat, če se spomnite 13. marca lani, ko sem pozval Janšo k razumu. Pubeci niso malo razumeli, pa Matej lahko rečeš, veš da sem imel prav, jaz sem vedel, da bo vsaj tako pol noro, kot trenutno je, ampak upal sem, da bo zgolj pol noro, kot trenutno je, vedel sem da bo negativno kadrovanje, da bodo šalabajzerski ljudje prihajali na položaje, ampak res nisem upal, da bomo prišli v to situacijo, da imamo že koliko, tri četrt leta neko sužnjelastniško razmerje. Od ljudi od STA-ja, ki jih ne boste plačevali, ker se po vas ne morejo oceniti na raven štaub cukra, pa čeprav so vam vse knjige odprli, čeprav je na koncu Veselinovič odstopil, pričakujete, da bodo na vsako pasjo procesijo sledili vam, kako naj oni ovrednotijo svoje delo, ko gre Hojs kot minister nekam, potem pa se malo še spomni, da bo malo še partijsko skakal na tisti lokaciji. To bi morali na enoto proizvoda po gospe Ignaciji, ki glumi Ifigenijo ovrednotiti vnaprej. In potem gospa Mojca govori o žepnini. Ja, potem na takšen način, spoštovana Mojca, niti v šolstvu niti v znanstvenoraziskovalni dejavnosti vnaprej nebi nič mogli plačevati. Potem mi nebi mogli imeti plač, tudi vi kot učiteljica in ravnateljica ne. Saj vnaprej ne vemo, kaj bo naš rezultat. Saj tudi raziskovalci, ko gremo raziskovat, ne vemo, kaj bomo na koncu odkrili, razen če nismo partijsko ali drugače prodani. O tem vi zdaj tukaj nekaj žloborite. In tako blazno se vam gre za transparentnost financ. A ko ste se bivši poslanski kolegici Potočnik in Jelka tam po blagovnih rezervah drli in kozjanski bik po telefonu, kot so žvižgači povedali, ko so bili nastavki firme, v kateri je slučajno Toninova mama, da bi imeli na 15, 16 milijonov, 30 milijonov ceno skoraj 100-procentni dobiček, ko je Počivalšek, ko smo tam s Cantaruttijem ure in ure bili, se potem prikazal in rekel »firma valda dela z dobičkom«, o, glej ga šment, takrat vas niso skrbele javne finance, ne? Pa ko je treba kakšni firmi, ne vem, nečakov in nečakinj predsednika vlade malo biznisa zrihtat za kravate, kulice in tako naprej, vas pa tudi ne skrbijo javne finance. Ne, STA je treba ubiti, potem bo pa prišla, kaj, Nacionalna tiskovna agencija, ki bo globalna. Pa na začetku ste imeli ta gremi zadaj bolj desnih intelektualcev, pa v bistvu, kaj je bil še, predsednik Državnega sveta v tistem gremiju, potem je pa tam nekdo dojel oziroma je mislil, da je Hojs, pa ni Hojs, pa je zinil, da je fašist. Ups, potem vam je bilo pa malo nerodno. Zdaj, to bomo preživeli, mislim, Slovenija je marsikaj podobnega ali hujšega preživela, pa upam, da se bomo iz tega kaj naučili. Pa upam, tudi če mene odplakne na smetišče politične zgodovine, da odplakne tudi take, ki to počnejo in ki ljudstvo na Twitterju imenujejo drhal. Verjetno se bo nekdo od teh zdaj ravno javil za repliko. Hvala."
2,ParlaMint-SI_2021-02-15-SDZ8-Izredna-61.u52,SD,-1.0,2021-02-15,0.011642704717814922,"Hvala za besedo, predsedujoči. Zame je politika predvsem javna raba uma. In tukaj ni le Aristotel, Sokrat, so tudi predsokratiki, ki so rekli, da najpomembnejša je mera. V sebi mislečih se družbah si nekako ne moremo dovoliti do ljudi, do bodočih generacij, do ustavnosti parlamentarne demokracije nevarno vlado. In ta vlada žal izpolnjuje vse te kvalitete, pod navednicami, globoko in debelo marinirane na način južnokorejskega kimčija – z aroganco, vulgarnostjo in antiintelektualizmom. Ta vlada ni bila sposobna v enajstih mesecih urediti problematike karantenskih odločb in so nam zaradi tega, zlasti na delovnem mestu, krožile epidemije in podivjale v pandemijo. Ta vlada ni bila sposobna enajstih mesecih na NIJZ urediti programske opreme, da epidemiologi in epidemiologinje ne bi na roke popravljali nekih statističnih napak, kot da je to sprogramirati izstrelitev na Mars. Ta vlada se je rajši ukvarjala z zvijanjem rok lastnih ljudi pa menjavo le-teh, da so potem končno spet nastavili nekoga v Splošni bolnišnici Celje, pa s čebulo pa ne vem še s čim. Do bodočih generacij, šole, ne le šole, tudi zadolževanje; moj še ne pol leta star vnuk je debelo zadolžen, pa tudi njegovi otroci, če jih bo kdaj imel, so tudi zadolženi. Čez 60 let ne Janša, ne Karl Erjavec, ne jaz ne bomo plačevali teh pufov. In tudi to – Joj, mi dajemo [[…]], gor in dol. Nič ne dajete, to so pufi, betoniranje ni enako grajenje napredka. Vi bi radi predvsem preko malih bratrancev betonirali. Da se niti ustavnosti ne dotaknem kaj dosti. Ko se pogovarjam z ljudmi, ki hodijo na Brdo, pravijo – ali veste, kako izgleda seja vlade. Hojs nekaj govoriči, ostali iz SDS gledajo dol pa pokimajo Janezu, ostali ministri so pa happy, če jih ne nadere. Ali je to način, na katerega bomo dosegli miselni napredek v 21. stoletju. Pa imate tam dr. Simono Kustec, redno profesorico, ki predava in analizira globalnost vodenja. Včeraj mi je neka 12-letna mladenka v Mariboru rekla, da gre danes z mano v parlament, da bo Janši povedala, »da je Slovenija bedna zaradi njega«. To je konec citata. Jaz sem ji zdaj moral povedati, da trenutno ne more iti v parlament, in v njenem imenu to povem jaz. Ja, to bom povedal zaradi tega, ker nočem, da je Slovenija bedna, ker nočem, da imamo vlado, ki je smrtno nevarna za ljudi, za bodoče generacije in za ustavnost parlamentarne demokracije v Sloveniji. In ker nočem nekega arogantno vulgarnega antiintelektualizma. Pa kaj je danes Janša govoril?! Saj sem mislil, da bom na tla padel. Metelkova 6 je kriva za mrtve. Pa to je isto, kot da jaz rečem, da je ansambel Modrijani kriv, ker so šole toliko časa zaprte. To je klinična diagnoza."
2,ParlaMint-SI_2021-11-24-SDZ8-Izredna-87.u196,SD,-1.0,2021-11-24,0.16646675765514374,"Hvala gospa podpredsednica. Saj ne bi, ker na podtikanja z vaše strani, gospa poslanka, sem navajen, pa tudi ukvarjate se s tem je čista izguba časa, čeprav potem boste pa vpili, ja mi smo za sodelovanje, sodelovanje, vmes nas trikrat napadli z lažmi in se vprašali zakaj imate sploh pravico govoriti na tej strani, potem zopet sodelovanje, sodelovanje. Če to poslušate, vidite, da takšno sodelovanje je možno samo v avtoritativni diktatorskih in neofašističnih družbah, mi pa tega vsi skupaj nočemo in zato moramo delovati drugače. Tisto pa, kar pa niste povedali, ko ste dobro začeli. Ja, bilo je nekaj predlogov zakonov, ampak vsi predlogi zakonov so na koncu ugotovili, da je potreben denar. Danes sem vam že dokazal, da v resnici že sedaj vemo, da bo potrebnega milijardo in pol in ljudem tega ne povedati, je najhujša oblika zavajanja, ker bodo dobili pravice brez denarja, ki jih ne bodo mogli realizirati. Zato tisto kar smo mi minimalno pričakovali je, da boste prišli s predlogom. Lahko, da bi davčne stopnje povečali, ne vem, silno. Lahko pa, da bi naredili to kar je solidarnostno najbolj prisotno, da bi enostavno povedali, uvajamo prispevek podobno kot je za zdravstveno blagajno, pokojninsko, ki bo vezan na odstotek od prihodkov. Seveda tega ne morete narediti zato, ker je to v nasprotju s tem kar trdite že pri naslednjih zakonih ker bi pa vse davke znižali. Vendar neko obljubo dati, pravico do nečesa ljudem, hkrati pa ne dati denarja, je v bistvu tako grdi pristop do državljank in državljanov, da vam tega z besedami niti nočem opisati. Pa še enkrat, jaz z desne strani tukaj nisem mislil danes omenjati, ampak pač vedno znova nam omogočite, da vam pokažemo zrcalo. Hvala vam."
2,ParlaMint-SI_2018-09-13-SDZ8-Izredna-08.u118,OTHER,0.861328125,2018-09-13,0.0879274383187294,"Hvala za besedo, gospod podpredsednik. Spoštovani mandatar, spoštovane kandidatke in kandidati za ministre, spoštovane kolegice in kolegi! Danes je pomemben dan; dan ko bomo začrtali nov začetek dela za skupno dobro naše države, vseh njenih državljank in državljanov. Od nas se upravičeno pričakuje državotvornost, višja politična kultura, pravične in dobro premišljene odločitve in ukrepi, ki bodo vsem omogočali, da živimo bolje. Dota, ki jo z današnjim dnem prevzema predsednik Vlade ter bodoči ministri in ministrice, je spodbudna. Pričakovanja nas, poslancev in poslank, da se bo uspešno delo nadaljevalo, so več kot upravičena. Prihajajoča vlada je na prvo mesto postavila zdravstvo. In prav je tako. Sama menim, da je ureditev dolgotrajne oskrbe in sprejetje zakona eno od kislih jabolk, v katerega bo treba ugrizniti čim prej. Tukaj še zaostajamo za najrazvitejšimi, čeprav se vsi zavedamo, da bo staranje prebivalstva v prihodnosti še pomembneje vplivalo na zdravstvene izdatke. Sprašujete se, zakaj zakona še nimamo. Zagotovo je eden od razlogov ta, da gre za finančno zahteven zakon, da so interesi deležnikov različni in niso samoumevno usmerjeni k istemu cilju, vendar bo preseganje takega pogleda nujno, če želimo, da nam bo na koncu uspelo. Dolgotrajna oskrba je vselej zrcalo humanosti in želim si, da kot skupnost in družba tukaj ne bi odpovedali. Kot družba pa ne smemo pozabiti tudi na druge ranljive skupine ljudi: invalide, dolgotrajno brezposelne, osebe, izključene iz družbe. Te namreč potrebujejo socialno varnost, več priložnosti za ponovno vključevanje v družbo in delovno okolje ter več priložnosti za samostojno in dostojno življenje. Ukrepi socialne politike morajo biti in bodo usmerjeni k aktivnemu spodbujanju razvoja človeka in človeškega kapitala. Na področju trga dela bo treba zmanjšati starostno segmentacijo in stroškovno neenakost različnih oblik dela, ki pomembno prispeva k širjenju prekarnih oblik dela. Delo pa mora postati večja vrednota in plačilo za pošteno delo mora biti dostojno in precej višje od socialnih prejemkov. Zadovoljna sem, da ima pomembno mesto na listi vladnih prioritete tudi kmetijstvo. Glede na do sedaj slišane vsebinske usmeritve bodoča ministrica daje nova jadra slovenskim kmetom in kmetijam. Spodbude kmetijskim gospodarstvom, da bodo lahko na domači trg prispevali kar največjo količino kmetijskih pridelkov, so prava pot do zagotavljanja večje samooskrbe. Zaupanje potrošnikov se že krepi, zato upam, da ni več dolgo do tega, ko bomo potrošniki nagradili prizadevanja domačega kmetijstva za varno in kakovostno hrano. Z odločitvami za nakup kakovostne hrane slovenskega izvora lahko vsi skupaj prispevamo k ohranjanju in krepitvi kmetij, delovnih mest in podeželja. A tukaj ne smemo pozabiti tudi na ustrezne spodbude, da bo kmetijstvo bolj privlačno za mlade. Za nami so leta, ko se je Slovenija od mize, za katero jo je vabila trojka, presedla za mizo, za katero sedijo gospodarski partnerji. V SMC smo pokazali, da razumemo potrebe gospodarskega okolja, okolja in ne kapitala. Zato sem zadovoljna, da na čelu Ministrstva za gospodarstvo ostaja aktualni minister, in prepričana sem, da se bodo nadaljevali ukrepi, usmerjeni v to, da se nove investitorje pripelje v manj razvita okolja. Optimistična sem, da se bo to v tem mandatu zgodilo tudi v okolju, iz katerega prihajam. Glede na slišano na posameznih predstavitvah na odborih ugotavljam, da lahko z optimizmom zremo v prihodnost. Slovenija je in bo odraz odprte, poštene, solidarne, napredne in samozavestne družbe. Dodajam še, da bo vsem nam koristilo, če bo ena od pozitivnih izkušenj tega mandata občutek, da znamo sodelovati, tudi ko se ne znajdemo v optimalnih okoliščinah. Računam in verjamem na uspešno delo te vlade, že 13. po vrsti. Ocene o tem, ali je številka 13 res slaba popotnica za njeno delo, pa prepuščam bolj vraževernim kot sem sama. Sreča je na strani pogumnih, zato srečno in uspešno novi vladi ter srečno in uspešno Sloveniji! Hvala."
2,ParlaMint-SI_2016-05-20-SDZ7-Redna-19.u46,OTHER,0.755859375,2016-05-20,0.021410495042800903,"Hvala za besedo, spoštovani predsednik. Spoštovani predsednik Vlade, ministrska ekipa! Tudi jaz bom rekla, da poznam Toneta Peršaka. Poznam ga od svojega 18. leta, ko sem naredila sprejemne na AGRTF in začela študirati. Imela sem to srečo, da sem bila prav v letniku, ki ga je Tone Peršak vodil od 1. do 4. letnika kot asistent. Naše sodelovanje je bilo korektno, zelo toplo in moram tudi povedati, da smo v tem letniku imeli kar nekaj dokaj eminentnih ljudi, ki so danes, na primer Barbara Hieng Samobor, ki je direktorica Mestnega gledališča, ljubljanskega, potem Iztok Mlakar, ki vam ga ni treba posebej predstavljati, Brane Šturbej, ki je poleg tega, da je priznan umetnik, tudi predsednik Združenja dramskih umetnikov, in tako naprej. Tone Peršak je bil ves čas odziven, predvsem pa smo ga pozneje spoznali kot dokaj spretnega politika. Vemo, da je bil v 80. letih zelo angažiran. In tudi na hearingu je izpostavil, kako so kultura in kulturniki bili pomembni in igrali pomembno vlogo tudi v osamosvojitvenih časih. Žal pa je, in to je tudi sam povedal, kultura malo izgubila to svojo politično ost od osamosvojitve naprej. Tudi jaz bi izpostavila Teden ljubiteljske kulture in čestitala vsem ljubiteljem ta teden, kajti ljubiteljska kultura ima zelo pomembno funkcijo pri združevanju ljudi, predvsem v teh časih, ko je čas individualizma, ko vsak posebej sam zase ždi nekje, je ravno kultura tista, ki ljudi povezuje, predvsem na podeželju. In še ena pozitivna funkcija ljubiteljske kulture je, da iz nje izhaja umetnost. Pozneje se mnogi ljudje odločijo, da bodo svoje življenje posvetili temu. In naprej visoka umetnost. Tudi to imamo. Tukaj bi prišla do tega, da se je v šestih letih zmanjšal kulturni proračun za 60 milijonov. In se čudimo, zakaj stanje v kulturi ni še slabše. Povedala vam bom, zakaj ni še slabše. Zato, ker je šlo na račun standarda zaposlenih v kulturi. Ljubiteljska kultura je pomembna, vendar ti ljudje imajo vendar neke službe, kulturniki, umetniki pa so se šolali za to, da opravljajo ta poklic, in nimajo drugega. In to, da ena tretjina samozaposlenih živi pod pragom revščine, je sramota, sramota za kulturno politiko in sramota za državo. V zadnjem mesecu smo imeli dve smrti zelo pomembnih kolegov kulturnikov, umetnikov, ki sta bila mojih let. Rečemo, da ju je ubil konstanten kulturniški stres. To pomeni, večen strah, ali bodo izpeljali svoje projekte ali ne, nikoli ne iti na bolniško, nikoli biti odsoten, nikoli, ker show must go on, nikoli se posvetiti sebi, ampak vedno postaviti predstavo na prvo mesto. Potem seveda človeka prej ali slej izda srce. Tega se je dotaknil tudi Tone Peršak neposredno pri zaslišanju, ko je rekel, da kronično zamujamo z razpisi. Dejstvo je, kronično zamujamo z razpisi, in to bi se dalo res hitro popraviti. Birokratski aparat je treba tako organizirati, da umetniki ne čakajo, ko dobijo že zagotovitev, recimo, za sodelovanje ali pa za koprodukcije s kakšnimi tujci, pa se tresejo, ali bodo dobili denar od našega Ministrstva za kulturo ali ne. Skratka, ko so sklenjene pogodbe s podizvajalci, takrat bi morali biti že toliko varni, da bi vedeli, kako bo naprej. Prisilna espeizacija samozaposlenih je tudi boleča rana. Prekarnost in izkoriščanje institucij ljudi, ki so samozaposleni. Samozaposleni – status je bil včasih izbira, danes je prisila, prisila tistih, ki v pomanjkanju delovnih mest končajo fakultete in potem predvsem v gledališki umetnosti ostanejo samozaposleni. Samozaposleni pri enaindvajsetih, triindvajsetih, ko nimajo niti možnosti, da bi si ustvarili biografijo, da bi lahko delali z velikimi režiserji velike predstave. Velike predstave pa stanejo, visoka umetnost stane. Država se mora odločiti, ali bo delala velike stvari. Ena opera, vemo, da stane. In tu ni dileme, ali se lahko varčuje pri tem ali ne. Tako se je zgodilo svetovno znanemu režiserju Pandurju, da je bil izgnan iz Maribora, ker je baje preveč porabil. Toda če imaš velike sanje in delaš velike predstave, ki so svetovno priznane, potem se tega ne da delati na ljubiteljski ravni. Ljubiteljsko delajo igralci in mnogi sodelujoči v predstavah. Ljubiteljsko zato, ker niso niti plačani dostojno za to, kar počnejo profesionalno. In od tod socialna stiska mnogih zaposlenih v tako imenovani kulturi. Ampak kostum je treba plačati, če hočete kaj videti na odru, scenografijo je treba postaviti, kljub temu da je pa človeška sila že skoraj zastonj. In temu se bo treba nekako upreti in s postopnim povečanjem proračuna za kulturo in prej omenjenim kulturniškim evrom – modro bi bilo tudi razmisliti o davčnih olajšavah za sponzorstvo, sponzorstva ni več, nihče ni stimuliran, da bi to sponzoriral. Skratka, ogromno nalog je pred novim ministrom in jaz iskreno upam, da jih bo uspel v tem kratkem mandatu, tako kot je zastavljeno, tudi opraviti. Mladi so v najtežji situaciji. Mladi perspektivni kadri so v situaciji, ko jih zaposlijo institucije na polovičke ali pa celo na četrtine. Kar pomeni, da so za nekaj sto evrov na razpolago cel mesec, za vskoke, za nočno delo, cele dneve, in mnogi pristanejo izčrpani v bolnišnicah. To je suženjstvo, v katerega so zapadli izobraženi umetniki. Ne bi rekla kulturniki, kultura je zelo širok pojem, kultura zajema tudi nivo razprave, ki jo včasih imamo tukaj. Hvala."
2,ParlaMint-SI_2010-03-02-SDZ5-Redna-14.u58,OTHER,0.7333984375,2010-03-02,0.0525563582777977,"Nobene zamere ni bilo, gospod predsedujoči. Hvala lepa za besedo. V začetku bi rad rekel, da me veseli nivo in umirjenost razprav, vsaj zadnjih dveh, in upam, da bodo tudi naslednje takšne, ker sem prepričan, da je to način, na katerega se bomo lahko, tako kot sem omenil že v predstavitvi mnenja poslanske skupine, na racionalnem način in brez nepotrebnih predsodkov pogovarjali o tematiki, ki je danes na dnevnem redu. Veseli me, da je to mnenje bilo izrečeno s strani mlajše poslanke in mlajšega poslanca, saj lahko gledamo povprečno starostno strukturo, ker sem prepričan, da je predvsem nam in našim zanamcem ta družinski zakonik pomemben, zato se mi zdi še toliko bolj važno, da predstavniki naše generacije povemo mnenje o tem zakoniku, ker bo predvsem naše življenje, življenje naših otrok zadevalo bolj kot pa kogarkoli drugega. Žal moram ugotoviti, da je splošna raven razprave bila drugačna in da tudi v javni razpravi so glede te problematike predvsem prevladovali stereotipi in še celo njihovo poglabljanje. Najlažje je ""jahati na stereotipih"" in primer nacionalne stranke in predstavitve mnenja je bil točno tak. V trenutku, ko večini izmed nas omenimo istospolne skupnosti in posvojitve z njihove strani, si vsak med nami, večina med nami nariše gejevski par, po možnosti otrokom moškega spola, in to je slikovito počel tudi gospod Jelinčič. Zanimivo je, da mi projeciramo pretežno v naše videnje teh drugačnih predvsem lastne strahove. Zakaj? Ti ljudje se od nas razlikujejo samo v eni malenkostni razliki, to je spolni usmeritvi, drugače so popolnoma enaki ljudje, kot smo mi. Podoben primer ste lahko spremljali desetletje in nekaj več nazaj, recimo v Republiki Bosni in Hercegovini, ki jo naseljujejo ljudje enakega genetskega, etničnega porekla, z istim jezikom, edina razlika med njimi je to, na kakšen način častijo boga. In na tej mali razliki se je zgradil velik nacionalizem, so se zgradili trije veliki nacionalizmi, ki so rezultirali v tem, kar so rezultirali. In jaz si ne želim, da bi na tej mali razliki spolne usmerjenosti se med nami zgradilo eno veliko sovraštvo, ki bo rezultiralo v kaj podobnega. Tudi jaz vem, da je recimo kolega Jelinčič notoričen heteroseksualec in vem, da ima dve majhni hčerki, jaz upam, da je do njiju nežen, očetovski in da skrbi za njiju in da ju tudi kopa. Ne mislim pa, da je zaradi tega kakorkoli takoj pedofil, čeprav je heteroseksualec in ima hčerki, ki ju kopa. Te stvari je treba jemati z rezervo in z razumevanjem. In želel bi si, kot sem že rekel, da bi si, kot sem omenil, kolega Jelinčič ravno tako vzel vsaj več kot 12 minut na dan za svoje otroke kolikor si po podatku, ki sem ga slišal na sobotnem polnočnem klubu oziroma omizju lahko privošči povprečen slovenski oče. Toliko o tem, da vemo, o kakšnih družinah pri nas večinoma govorimo. Večinoma pri nas v primeru istospolnih družin govorimo o takšnih družinah, torej lezbičnih družinah, družinah dveh žensk, od katerih je po navadi ena biološka mati otroka. Revija Narobe, ki vam jo kažem, je revija, v kateri je vse prav. Pametne stvari se znajo tukaj notri prebrati, tudi pametni ljudje pišejo in pametni ljudje dajejo intervjuje. Eden od ljudi, ki je dal intervju za to revijo je tudi sin našega kolega Jelinčiča, dr. Klemen Jelinčič. In jaz bi rekel, da me to dejstvo veseli, iz njega sklepam, da se skozi generacije stališča do tega problema spreminja in se spreminja na bolje. Ti dve stališči me navajata na misel, ne samo da boga ni, ampak da bog je in da ima zelo dober smisel za humor. Kot rečeno, že v predstavitvi mnenja poslanske skupine je možnost posvojitve namenjena predvsem takšnim družinam, ki sem vam jo pokazal. Tem, ki že so, in želeli bi, da bi drugi partnerji v takšni skupnosti, ki ni biološki starš otroka, imel tudi možnost posvojitve. To je najbolj pomembno v tem trenutku. Vse ostale oblike istospolnih skupin s tako imenovanimi čistimi posvojitvami bodo morale prehoditi še dolgo in trnovo pot do tega, da se bodo v resnici udejanjile. Nekatere so bile v tujini že uspešne, in najbrž nekatere še bodo, preden bo prvo slovensko specializirano družinsko sodišče se odločilo in podelilo otroka v skrb - ne v last, v skrb - tudi istospolni skupnosti. Koliko takšnih družin zaenkrat pri nas živi zanima tudi nekatere poslanske kolege in nekako ne vem, ali ne slišijo ali nočejo slišati, da bo ministrstvo najbrž težko podalo verodostojne podatke, če gre za materijo, ki zakonsko sploh ni regulirana. Gre lahko za ugibanja, mi lahko vemo samo za tiste, ki se sami izpostavijo, za tiste, pri katerih je prišlo do nekih sodnih odločb, ne more pa ministrstvo imeti pregleda nad stvarmi, ki zakonsko niso regulirane. Saj podoben odgovor bi najbrž dobili, če bi vprašali, koliko je v Sloveniji kotlov za žganjekuho. Predvidevam, da ima mogoče celo, ne vem, Slovenska ljudska stranka, ali kakšen od njenih delov, ali Kmečka zveza boljše podatke kot ministrstvo za kmetijstvo. Noben od teh podatkov pa ni točen. Kdo ve, po katerem podstrešju se še kakšen star kotel za žganjekuho skriva. Primerjava, ki mogoče ni najprimernejša, kot tudi ni bila primerna primerjava kolega Prijatelja med alkoholizmom in istospolnostjo v primerjavi z vplivom, ki ga ti dve, kaj naj rečem, dejavnosti imata na družbo. Alkoholizem je brez dvoma družbeno zlo, pa to v tej državi še ne pripelje do nekih zaključkov, da bi morali določene vrste alkohola bolj obdavčiti kot samo kot zgolj hrano, čeprav tudi s tem nekako promoviramo in pripomoremo k alkoholizmu. Istospolna usmerjenost ni nič takšnega, kar bi slabilo moč in kreativnost in ustvarjalnost te družbe. Ena bolj družinskih dejavnosti, tradicionalnih družinskih dejavnosti, če tako rečem, je nedeljsko gledanje televizije. Katero oddajo gleda največ ljudi v nedeljo zvečer v svojem družinskem krogu?! Veste sami, pa si naredite zaključek! En kup slovenskih filmov štejemo med del svoje identitete. Film Vesna je prav gotovo tak - njegov avtor je bil ravno tako istospolen. In še bi našli takšne primere, iz katerih lahko sklepamo, da smo lahko tako in drugače drugačni lahko tvorni del te družbe. Veliko teh trditev je podprtih z nekimi znanstvenimi raziskavami, ki jim seveda nekdo lahko verjame, nekdo jim ne. Ampak podobno je veljalo za Kopernikov planetarni sistem, dolga leta, desetletja, če ne stoletja, pa vseeno vemo, da je temu res tako. Podobno je veljalo za Darwinovo teorijo evolucije, pa je vseeno veljalo, da je na koncu ta tista, ki je resnična. Se bodo pa vedno našli ljudje, ki tem znanstvenim dognanjem ne bodo verjeli. Zato je treba inkluzivno reševati problematiko, o kateri danes govorimo, ker nobeno drugačno reševanje, ki je bilo tukaj tudi že omenjeno, skozi Zakon o registraciji istospolnih partnerstev ne more zagotoviti pravne varnosti v vseh pogledih. Je pa tudi zanimivo, da dosedanje urejanje te problematike pri nas kaže na še vedno zastarelo razumevanje istospolne usmerjenosti kot bolezni, ki se jo da pozdraviti. Takšna mnenja smo tukaj že slišali. Zavedati se moramo, pa da je tudi naša zakonodaja tako, ki to seveda na nek način predvideva in spodbuja. V našem do sedaj veljavnem zakonu o zakonski zvezi in družinskih razmerjih nič ne piše o tem, da zakonske zveze ne bi smel skleniti nekdo, ki je že v registrirani istospolni skupnosti. V Zakonu o registraciji istospolne skupnosti pa seveda piše, da nekdo, ki je že poročen, ne more biti obenem tudi registriran v tej skupnosti. Implicitno to seveda pomeni, da nič ni narobe z bigamijo in z biseksualnostjo, država to podpira, če je le smer, v katero se bo na koncu ta oblika spolnosti iztekla, heteroseksualna; skratka, v zakon in tako naprej. Mislim, da tudi na to ne moremo biti ravno ponosni, zato je seveda dobro, da te stvari rešujemo v enotnem družinskem zakoniku. Ob koncu bi tudi rekel, da karkoli bomo sprejeli ali ne bomo sprejeli, dejstvo je, da bodo drugačne družine med nami obstajale. Tisto, kar pa lahko seveda naredimo ob sprejemu zakona ali pa ob njegovi zavrnitvi, pa je to, da bi bila naša družba tolerantnejša do takih drugačnih družin in do takih drugačnih otrok. Težave, ki jih je, recimo, omenil kolega Prijatelj, da jih takšni otroci lahko imajo v osnovni šoli in v vrtcu, ne izvirajo v resnici iz takšne ali drugačne usmerjenosti njihovih staršev, ampak iz tega, kako družba to njihovo drugačnost sprejema. Tukaj ima, recimo, kolega Prijatelj po moji skromni oceni še veliko dela narediti in tudi mi vsi ostali, da bomo v svojih razpravah znali biti racionalni in da ne bomo spodbujali drugačnega videnja, skratka nekega slabšalnega videnja drugačnosti, ki je zdaj, žal, nekako postal že praktično šport, vsaj v nekaterih krogih. Upam, da gre nivo razprave v pravo smer. Ministrstvo je podalo kup dobrih in razumljivih argumentov in če ne v prvem, pa morda v drugem ali kakšnem kasnejšem branju, upam, da bo soglasje glede sprejemljivosti tega zakonika večje. Kot nas pa izkušnje učijo, tudi iz drugih evropskih držav, ki so to že naredile, in drugod po svetu, da se bo v končni fazi ta sprememba odrazila tudi v večini populacije in da bo sprejemljivost čez nekaj leta takšna, kot je danes sprejemljivost splošne volilne pravice za ženske. Hvala lepa za razumevanje."
2,ParlaMint-SI_2022-03-21-SDZ8-Redna-30.u60,OTHER,-1.0,2022-03-21,0.019598031416535378,"Hvala, predsedujoči. Ne vem, ali ne želite slišati ali ne vem kaj. Nismo poslanci ugotavljali presežnih smrti, kolega poslanec. Nismo poslanci ugotavljali presežnih smrti, ampak jih je za to poklicana stroka. 3 tisoč 600 presežnih smrti, kar z gotovostjo pripišejo posrednim in neposrednim neučinkovitim ukrepom. Ko se stroka sklicuje na gotovost, je moralo biti nekaj zelo zelo narobe, veste. Vsi argumenti so pač neslišani. In ko ste navajali mnenje, ste govorili o cepljenju. Pa vam povem, kaj je šlo s cepljenjem narobe. In to je tudi vlada vedela. Decembra je bila naklonjenost cepljenju 63-odstotna. Tisti, ki pa se niso želeli cepiti, so pa želeli − veste kaj? Samo informacije. Ne verjamem tako novemu cepivu, dokler se s časom ne izkaže, da je varno. In kaj je vlada naredila? Od decembra 2020 še do danes nosimo maske. Torej so še danes ukrepi v veljavi. Kaj je naredila? Kdaj se je začela promocija z razlaganjem, strokovnim pristopom? Mnogo prepozno. Pa veste zakaj? Ker je Janez (Ivan) Janša osebno, to je priznal na zaslišanju, to je potrdil tudi nekdanji minister gospod Gantar, osebno naročil spremembo cepilne strategije. Osebno je naročil. Očitno je bil najboljši zdravnik leta 2020 Janez (Ivan) Janša, ker on je vedel vse, kar se cepilne strategije tiče. In seveda, kolesarji bodo zdaj krivi. Ne vem, če ste prej slišali, stopnje zaupanja vladi iz raziskave, do katere je imela vlada dostop, mi jo pa imamo šele danes. Nekdanji minister je videl veliko nevarnost v tej stopnji nezaupanja in je sam odstopil. Odstop je predlagal tudi vladi z mnenjem, naj pride nekdo, ki mu bodo ljudje verjeli. Zdaj naprej je lahko samo moja špekulacija. Kaj je v tebi takšnega, da se oklepaš oblasti za vsako ceno? Tudi za ceno avtobusa mrtvih na dan. Ko govorimo o milijonih evrov, človek to lahko še nekako sprejme. Ko pa govorimo o človeških življenjih, tukaj pa kompromisov ne bo. Niti enega argumenta, niti enega dokumenta, niti enega pričanja ni, ki bi potrdil to, da je bilo ukvarjanje, upravljanje epidemije v drugem valu uspešno. Niti enega. Ne, mi smo poslušali, kako ste zagotavljali opremo. Kakšno opremo? Maske iz toaletnega papirja z elastičnimi gumicami, za katere je vlada kasneje sprejela sklep, da so prepovedane, ne moremo jih uporabljati. To je bila oprema. O predihovalnikih pa raje ne bi, ker je šlo, in za tem suvereno stojim, za kriminalno dejanje, in to najvišjih oblasti. Najvišjih izvršnih oblasti v tej državi. Najlažje je vzeti papir, prebrati nekaj, kar vam napišejo. Ko sem želel pokazati dokumente, ste glasovali proti in se smejali, kako vam je uspelo preglasovati možnost se seznaniti s kriminalom. Če nečesa ne vidiš, potem to ne obstaja ali kaj? Me na eno knjigo spominja o najbolj krvoločni živali v tem vesolju, za katero nobeden ne ve, kako pravzaprav izgleda. Pa veste, zakaj ne? Ker je toliko neumna, da je prepričana, da če ti nje ne vidiš, ona tudi tebe ne. In ko jo enkrat zagledaš, je že prepozno."
2,ParlaMint-SI_2020-06-11-SDZ8-Izredna-40.u116,OTHER,-1.0,2020-06-11,0.004173880908638239,"Hvala, predsednik, za besedo. Mi smo tukaj natančno toliko ur, da človek skoraj izgubi željo in voljo, da bi kaj povedal pametnega v tem prostoru. V glavnem meni se zdi, da je žalostno, da smo sploh danes tukaj. Žalostno in se vprašam, če je sploh potrebno, ali če bi bilo to potrebno. Veste, najhujše je ko državljan izve, da na račun njegove bolezni ali potencialna obolenja ali možnosti, da bo lahko obolel da se nekdo nedostojno, nepošteno, sramotno okorišča ali pa služi. To je grda zadeva. In zdaj tukaj se moramo malo zamisliti, kakšen dogodek je za nami, ni še za nami, upajmo, da počasi bo, in zakaj smo mi danes tukaj. Ta epidemija je resnično res posegla korenito v naše življenje. Kaj se je to zgodilo? Naše življenje se je dobesedno ustavilo. Vsi smo bili doma, zaprti objekti, trgovine, dejavnosti, poslovanje, gospodarstvo se je zaustavilo, a kljub temu nekateri so situacijo izkoriščali. In to je dejstvo. Zdaj veste, z davkoplačevalskim, mislim, moramo ravnati vedno skrbno in gospodarno. Vedno. In tukaj zdaj bom ponovil eno zadevo, ne bom ponavljal besedo drugih, jaz sem tukaj prepričan in tudi bom še enkrat ponovil večkrat to zadevo, jaz tukaj ne vidim direktno odgovornost ministra Počivalška, in da vas ne bo to presenetilo, moje besede. Ker tukaj je odgovornost drugih, večjega lobija, letnega, desetletnega lobija, ki obstaja v tej državi, hobotnica, tako rečena, ki je vedno obstajala kadar se je dogajalo kaj takega, nikoli v taki meri, to je prvič, ki se je zgodilo in upamo, da se ne bo več zgodilo, vsi upajmo, četudi vemo, da ne moremo tega drugega kot si želeti. Zdaj, jaz bom nekaj tukaj povedal. Nikoli nisem in nikoli ne bom uporabljal izraze lopovi in kriminalci, ker to vsaj v stranki SAB tega si ne bomo nikoli dovolili in to sem že prej ponovil s stališčem. Res pa je, da strogo, res strogo obsojam, da se katerokoli krizo pod pretvezo pomoči izkoristi in zlorabi za vojno dobičkarstvo. En se vpraša, kaj pomeni to vojno, tako imenovano vojno dobičkarstvo. Tudi drugega ni kot izkoriščanje tragedije na plečih davkoplačevalcev v odbor nekomu. To je to. Nič drugega. Zdaj, so bili, niso bili vojni dobičkarji. Kakor omeniš vojne dobičkarje, takoj oni rečejo, da ni res, da je bila prilika. Seveda je bila prilika. Kako ni bla prilika. Saj smo videli kaj se je dogajalo. Veste, jaz mislim, da ta zadeva, nabava vse te opreme, zaščitne, se ne bi dogajala, če bi mi kupovali neposredno, brez posrednikov. To sem večkrat povedal, jaz sam, [[nerazumljivo]]naša podjetja kupujejo direktno, po celem svetu in vemo kako se vodijo procesi, in država sama s takim aparatom bi lahko tudi sama to delala, razen če so določeni ljudje na določenih mestih želeli, da bo tako, izkoristili sistem in situacijo. In to je tisto kar sem prej povedal, zakaj jaz tukaj ne dajem popolne odgovornosti ministru. Seveda, poglejte, minister je kolateralna škoda, kako bi rekel, minister je tisti, ki odgovarja za vse. On je podpisan, četudi v teh primerih pogodbe sploh ni podpisal, če sem jaz dobro razumel, so bile pogodbe podpisane od drugih. Seveda on nadzira notri. Veste, to je kot župan, ki sem bil jaz, odgovoren vedno za vse. Vedno odgovoren popolnoma za vse, za vse napake, ki so jih naredili notri, zaposleni, vedno odgovarja župan. Pa gremo iskati nazaj kdo je bil kriv, kdo ni bil kriv, zakaj se je to zgodilo, ampak je prepozno. Prvi, ki si v časopisu, si ti, župan. Končano. Zakaj sem to povedal? Za dati v razmislek ljudem, da res je danes interpelacija proti ministru, ampak mislim, da tukaj bi morala biti interpelacija celi Vladi, ne ministru Počivalšku. Kje so drugi ministri danes v tej igri? Ministrstvo za obrambo, Ministrstvo za zdravje, vsi so bili vpleteni v to zgodbo. In direktno niso bili. Ker spet so bili odzadaj drugi ljudje. Ostali, kje je zdaj odgovornost, koga, čigava je zdaj odgovornost? A iščemo mi ta prave ljudi, a se dela kaj na tem? Saj mi nismo inkvizitorji tukaj, da bomo mi zdaj iskali to, mi nismo policaji. Mi tukaj gledamo politične odgovornosti kot take. Ampak dejansko tukaj odgovorni so tisti, ki so sistem si ga lepo potalali, ki ga imajo pod rokami že toliko časa. Jaz ne bom govoril o enemu, drugemu, žvižgaču, ne, oni, ki se je skesal, kaj je? Kakšno skesal? Mož je povedal pošteno tisto, kar se je dogajalo. Kakšno kesanje? Kesanje o čem? Človek se skesa, če je napravil nekaj, napako, in potem reče, kako mi je to žal, in pač se je skesal. Človek je samo javil to, kar se je dejansko dogajalo tam. In zdaj ti ljudje, ki so bili tam, in ki jih je več kot eden, ki je tam. Jaz jih ne bom imensko govoril, ker me ne zanima, da ne bo potem kakšen mislil, da to govorim na tak ali drugačen način. Ampak tisti, ki so bili tam, ki so nabavljali, ki so bili odgovorni za te nabave, a bo odgovarjal kakšen? Veste, to so državni uslužbenci, ki veste, vedno večji problem je, z vsem spoštovanjem do vseh, ampak so nedotakljivi. V državni upravi, v javni upravi ljudje so nedotakljivi. Mi v privatnem sektorju bi jih poslali že v tri pi*, v tri prostore in bi takoj šli na svoja mesta in bi ratalo, kar bi ratalo. Pa naj tožijo, če je treba. In se dokazuje potem. Ampak tukaj noben ne bo odgovarjal, ne bo odgovarjal, garantiram, da ne. Njihova je odgovornost v prvi osebi. To je po moje. Zdaj, potem smo se spraševali in danes se slišal večkrat eno in isto, ampak bom ponovil še enkrat, da morda ljudje, tisti, ki so se povezali lahko zdaj na televizijo in gledajo zdaj v tem trenutku, zakaj nekateri so imeli prednost pred drugimi? To bi tudi mene zanimalo. Ker dejansko to se je dogajalo. Nekateri ponudniki so imeli prednost pred drugimi. In kaj se je zgodilo? Potem je prišla Tarča. In ko je prišla Tarča, so vsi skočili v zrak, ustrašili so se. Ustrašili so se. In prvi trenutek celo, niti minister in ne vem kdo, ministra oba nista niti prišla na Tarčo. Ker normalno, to je bil šok. Da bo lahko nekdo povedal reči ven, kaj se dogaja v tistih prostorih. In se je začelo. Kaj se je začelo potem? Odpravljati vse nepravilnosti. V trenutku se je začelo odpravljati nepravilnosti. Odpirati ponudbe, druge, povezave [[?]] dokazovati, je prihajalo na maile, je prihajalo v poročila, koliko ponudb je bilo odprtih. Potem, ko je to že prišlo ven. Ne prej. Prej, ponudbe so bile tam. Odprte, naročila in podpisane točno za določene ljudi. Tako poročajo mediji. Tako so dejstva, ljudje. Zakaj se je kupovala neustrezna oprema, se sprašujem? Ker se je kupovala neustrezna oprema. To se je kupovalo. Povejte mi, zakaj se je kupovalo in popravljalo pogodbe, ki so imeli ponarejene certifikate? Jaz se sprašujem tukaj. Jaz se samo sprašujem. Prišlo je blago, ni imelo pravih certifikatov, je prišlo blago popolnoma drugačno tudi. Veste zakaj? Zato, ker vodenje celih postopkov je bilo amatersko, neprofesionalno, nestrokovno, brez znanja. Ma tu govorimo o državi, o Zavodu za državne rezerve, o organu, ki nabavlja določene top zadeve, niso znali niti kontrolirati, kaj so v ponudbo napisali, ne pa, da bi naročevali sami. Seveda ne morejo naročati blaga sami taki ljudje. Ma kako bi ga naročili, če ne znajo niti po ponudbi pogledati, če je pravi artikel ali ni pravi artikel. In ti, ki so bili dobavitelji, so razumeli, da so inkompetentni in so jih nategnili po domače povedano. To je bilo to. In zdaj iščemo odgovornost in zdaj imamo Počivalška tukaj, reveža, ki si misli »kaj jaz sploh delam tukaj, kaj sem jaz prikril«. Seveda ni on kriv samo tukaj, tukaj je cela veriga kriva. Veriga cela je tukaj kriva, ne samo Počivalšek. In zakaj govorimo vedno, da je bil kriv prej Šarec? Šarec je bil kriv? Saj jaz ga nočem nič braniti, ker on je meni naredil bolj slabega kot dobrega v moji karieri politični. Ma, ga ne bom branil zaradi tega, saj ga ne. Ampak če govorimo o odgovornosti Šarca, zakaj pa ne govorimo nikoli o odgovornosti Janeza Janš? Kdo je na čelu zdaj te vlade? Če prej je bil na čelu Šarec, ki je odgovoren za vse rezerve, ki jih ni bilo kao, s tem, da morate vedeti, da je v današnji vladi, ena tretjina vlade je ista, ki je bila, ena tretjina vlade je ista, Janeza Janše se ne omenja nikoli? Janeza Janša ni, je za vogalom, je skrit, ker on pošilja druge spredaj, da ne bo nikoli kriv on. Ja, zdaj dajmo malo razmisliti o tem. Če je en kriv tukaj, je vedno glavni. V tem trenutku glavni vodja vsega je predsednik vlade. Predsednik vlade danes se kliče Janez Janša, če prej je bil Marjan Šarec. Ker potem vi bi morali govoriti drugače. Je Marjan Šarec bil kriv, ko so bila prazna skladišča? Ne, je bil Počivalšek kriv, saj je bil vedno isti minister tam. Zakaj govorite vedno, predvsem vi iz SDS-a, da je bil kriv Marjan Šarec? In še enkrat bom rekel, ga ne branim, jaz samo povem dejstva. Zdaj v tem trenutku bi moral biti kriv – kdo? Janez Janša, ma, saj je čisto normalno. Ne, ga ni. Ga ni na tapeto, njega. Ga ni, se je smejal prej, ko je bil tukaj, ko smo brali. Je šel proč, ko smo brali in smo prebirali stališča strank. Nobenega ni bilo od ministrov, so vsi šli. A je to prav, se sprašujem. Kaj, je to prav? Imamo interpelacijo za največjo krajo stoletja, ki je bila narejena v Sloveniji in zdaj so šli vsi proč, ko smo imeli mi tukaj stališča, strankarska stališča našega parlamenta - parlamenta, ki jih je izvolil, ker oni so izvoljeni zaradi parlamenta, zaradi nas tukaj, ne glede kdo je glasoval za ali pa proti. oni morajo delati to, kar parlament tukaj diktira. In to govorim jaz. Bil je usedljen tam 20 minut, se je smejal ne vem, na katere izjave, in potem šel proč. Dobro, prav. Če je to sistem, pa naj bo tak sistem. Meni ni prav, bom povedal pošteno, meni osebno to ni prav. Jaz bi rad, da on bi bil tukaj, da bi poslušal stališča ostalih strank, ki niso bila vsa negativna stoprocentno, so bila tudi realna, z dejstvi podkovana. Niso bila mnenja, da bi razumel malo, za kaj se gre. Vlada je potem ustanovila, veste, kako je potem ratalo, potem je ustanovila medresorsko delovno skupino, potem je projektno skupino ustanovila in potem je na koncu vse dala v roke, da so pogodbe podpisali zavod za blagovne rezerve. Kdo resnično potem nosi odgovornost tukaj? Dajmo se vprašati, kdo? Veste, to je bilo nalašč vse to narejeno, ker na tak način se tako porazdeli zadeva, da ti ne veš več, kdo je odgovoren za kaj. Kolikokrat smo mi rekli, kolikokrat smo mi povedali, da hočemo en enoten račun? Samo za kontrolo financ, pa tega problema nebi bilo. Prej sem slišal enega, ki je rekel, da je bilo zdaj prerazporejenih 160 milijonov, potem reče 180 milijonov, potem tisti drugi ti reče, da je bilo nabavljenih za 200 milijonov, potem pride do nas podatek, da je 62 milijonov. Pa, kdaj bomo mi vedeli, kaj je resnično bilo? dajte mi povedati, kdo tukaj notri od nas poslancev, ki sprejemamo določene zadeve, ve, koliko denarja je danes šlo za nabavo zaščitne opreme? Ne, ni šlo 20 milijonov, ker so pogodbe, ki so tudi še v aktu, ki niso bile še dostavljene. Zadnja pogodba, podpisana predvčerajšnjim za 20 milijonov mask, tudi to ima še za biti realizirano. Se pravi, ni še realizirano vse, ne vemo še točno, koliko bo znesek. Ne vemo. Upam, da bomo vedeli jutri. Jutri, govorim en drug dan. Upam, nisem pa prepričan, ker na 15 kontih, kjer vse gre ven, nikoli ne boš vedel točno, kakšen je bil realen znesek. Nikoli ne bomo vedeli, govori se pa, da bomo zapufani za 5 milijard, ne? To pa je, to pa nekako drži, ne? Zdaj odgovornost, če ponavljam tukaj, jaz mislim, da je tukaj popolna neorganiziranost in zato je prišlo tudi do te zadeve. In zato so prišli ti problemi. In še enkrat ponavljam, jaz mislim, da je tukaj krivcev polno, ni samo eden. Seveda eden pa mora priti na stol, da odgovarja za to. Zdaj sem jaz vprašal še nekaj drugega, jaz sem vprašal dostikrat tudi na odborih eno reč, pa so mi rekli, se mi zdi, da je kolegica prej Dimičeva nekaj omenila o teh očalih, pa nisem dobro razumel ali je bilo naročenih, govori se o teh 400 tisoč očal. Ljudje nas gledajo, glejte, ljudje nas gledajo in ljudje se sprašujejo, ma smo prav bedaki, ma kaj smo mi za eni. 20, 25 tisoč ljudi je maksimalno število, ki bi naj lahko uporabljali ta očala, cel personal zdravstveni, gasilci, reševali, tisti, ki pomagajo, ne vem kateri še vsi, cel aparat ljudi kar je 20 do 25 tisoč. 400 tisoč jih je bilo nabavljenih očal, pazite, ki ni to maska, ki jo vržeš v smeti, to samo dezinficiraš in uporabiš nazaj, nas je 90 tukaj bi mogli 20 očal imeti mi doma. Jih imamo? Ma ne vem niti če so resnično tam, niti ne vemo, saj ne vemo. Tu so tisti problemi, ko se človek vpraša kam gre ta denar, s kakšno lahkoto. Človek plača, kakšen espejevec plača tistih 50 evrov na mesec, ki mora plačati dajatev, da si trže kri iz sebe. A tukaj govorimo o milijardah, o milijonih, ki sploh ne vemo kam gredo. Ma, smo mi normalni, ma kaj naj si mislijo od politike naši ljudje, naši državljani, saj je normalno, da smo vedno, pustimo stati sedaj. Brez zveze, mislim res je nekaj postalo nekaj neverjetnega. Mislim, zaščitna oprema in potem koliko njih, povejte vi meni, koliko jih je bil resnično v bolnici s temi respiratorji. Koliko jih je bilo? Maksimalno število, ki so bili notri. Ne vem, če je bil gospod Kreka ali ne vem kdo drug, je rekel, tam enkrat marca meseca, da če gre tako naprej ekspotencialno ta okužba, da bo 90 tisoč mrtvih ali ne vem koliko, nekje je bil en podatek. Sem rekel, ti, v procentih na prebivalstvo. Hvala bogu, da ni prišlo do tega, da so bili ukrepi pravi, jaz to vedno povem, še enkrat bom povedal, ukrepi vlade glede zajezitve so bili pravi in je bilo vse narejeno prav. Saj tu nimamo v debati to zadevo. Tukaj govorimo o nabavi, o nekontrolirani nabavi, o neregulirani nabavi, o amaterski nabavi, če hočem tako reči. In potem so umrli. In potem slišiš ljudi, meni osebno eden mi je povedal, da so klicali, mislim, poglejte, to je resnično, umre človek, bomo napisali, da je COVID, ker tako dobiš plačan pogreb, vse. Mislim, kaj smo normalni. Prijavili, dve priči imam, dve, poklicali, so pisali. Poglejte, ker ljudje pišejo, veste, kadar pride taka reč, ne molčijo. Dajmo napisati, da je umrl od COVID, tako boste dobili plačan cel pogreb. Ma, kaj smo normalni? Mislim, kje živimo? V Sloveniji ja. Mene zanima odgovornost glede enega izdelka. Vi veste, ko sem jaz takrat napravil kar nekaj galame s tisto famozno masko, to masko, zaščitno. Jaz sem dosegel zelo dosti s to maso. Sedaj vam bom tudi povedal kaj sem jaz dosegel s to masko. Mene zanima nekaj, minister sedaj vi ste tukaj ali pa sekretar Cantarutti vi ste bolj vpleten v to zadevo. Ali mi poveste kam so šle končati te maske? Mene res zanima. Mislim, da zanima tudi moje kolege tukaj. Povejte mi, kam so šle, ker mene, jaz vam povem, bom jaz lahko odgovoril, če mi lahko, ampak jaz vam povem kam so šle. Toliko jih je prišlo nazaj in toliko ne bom več govoril kam, ker sem zadosti povedal. In poglejte, to je bil izdelek, ki je bil plačan 80 centov. In sedaj jaz bi tako rad vas videl državni sekretar Cantarutti takrat, da bi se oblekel vi takrat, ko ste bil tukaj z maskami, ki je bila obvezna in da bi bil samo 20 minut s to masko gor, kajne, razumete? In kaj smo mi dosegli potem, ko smo to prijavili? Mi smo dosegli res odličen rezultat in zdaj vam bom tudi povedal. Lastnik od materiala, ne tisti, ki je delal maske, ker lastnik od materiala, je prišel k meni, ker je bila laž tisto, ko so drugi govorili, tukaj, da so nas tožili ali ne vem, da bi jo tožili, nič ni bilo res. On je prišel k meni, osebno in je sam prijavil ta izdelek, da boste vedeli. In kaj je naredil mož? Je preuredil proizvodnjo. Preuredil svojo proizvodnjo in je začel delat odlične - in ga bom prav pohvalil – odlične maske, dvoslojne, ker štiri slojne nisi mogel, ker te je zadušilo, samo CO₂ ti je prišel noter [[nerazumljivo]], njegov izdelek in je začel izdelat te maske. Zakaj jaz zdaj to govorim? Ker, zdaj jaz bi rad vedel, v komu, kajne, Tomi [[nerazumljivo]]ki jaz ga, ga ne poznam, kdo je, ampak vem, da je, zdaj, od Zavoda za blagovne rezerve, je za zavod neki firmi, ki ne bom omenil, je komaj naročil 20 milijonov mask, ki so bile toliko časa na carini, baje, ker niso bile ustrezne. Niso bile ustrezne. To vemo. In ker niso bile ustrezne, edino pametno, kar je naredila Vlada in mislim, da to je dobro, je rekla, glej, predragi, moja firma, če ti hočeš, da mi ti te maske spravimo iz carine ven, ki so bile že pri nas, boš znižal ceno, boš znižal cenoKer maske so bile brez certifikata, niso bile uporabne za tisto, kar so bile kupljene in, na koncu, potem berem in vidim, da so se dogovorili, za 52 centov, mislim, ne vem, kje sem jaz bral, nekaj, no, v glavnem, 52 centov na kos in so potem te maskena 56 centov celo, znižane na 56 centov. Glejte, minister, jaz vam dam en predlog za jutri. Ta gospod, ki dela te maske, jih prodaja po 40 centov. Slovenski proizvod in daje delat na desetine, stotine ljudi. V redu? In jih dela že približno mesec in pol. Dobro? Tako da, dajte razumet, zakaj sem hotel priti na to debato. Ta maska je odlična. Itak jih [[…]]Zaenkrat jih ne rabimo, a, če ste jih naročili še 20 milijonov in jih je še ene 50 milijonov na zalogi, ker jih je verjetno za celo Evropo dovolj, kajne, tako da, mislim da, če boste rabili še enih 20 milijonov, kajne, ne vem zakaj, ampak, če boste še rabili, dajte se obrnit na slovenskega proizvajalca, ki mislim, da je tudi, je potreba v tej krizni fazi, z vso industrijo našo, da pomagamo domačemu proizvajalcu, z odličnim materialom. Tako da je, jaz mislim, da tukaj, za zaključek tega, bom še enkrat ponovil – tukaj, na tej klopi, ne bi smel bit minister Počivalšek, ampak po moje bi mogla sedeti cela Vlada tukaj, da bi odgovarjala, odgovarjala za to, kar smo danes tukaj brali. Za neodgovorno nabavo, za amatersko nabavo, za nekontrolirano. Pa ni opravičila, za reči, da v tistem trenutku ni bilo drugega, ker ni res, ni res. Pa ne bom šel v detajle, ampak vam jaz povem, da smo jih mi nabavljali brez nobenega problema in se je dalo dobit take in drugačne vire. In če bi država sama nabavljala, bi zdaj imeli krepko, krepko nižjo ceno. Ker tudi, če je 62 milijonov, veste, in če je Hrvaška res dala 50 milijonov, govorimo o 100 % prebivalstvu več, smo mi še zmeraj kupili za 100 % več in ni končano, ker bo ratalo 200 % več in to naj se zamislimo. Hvala, predsednik."
2,ParlaMint-SI_2020-06-11-SDZ8-Izredna-40.u204,OTHER,-1.0,2020-06-11,0.022307347506284714,"Najlepša hvala, predsedujoči. No saj, potem, ko slišiš vse te sklepne besede, si lahko samo rečeš, da si vrgel en mesec dela v nič in da niti en argument ni bil slišan, ker ne vem, na mizo smo dajali konkretne podatke, konkretne očitke, konkretna vprašanja, odgovorov pa razen pričujočega moralizma, dejansko ni bilo, razen nekaterih drobcev, ki so vam mogoče ušli ali pa odgovorov, ki so odgovarjali vaši tezi, da je bilo vse perfektno in »ekscelentno« in nezmotljivo in ne vem, kaj še vse. Dve zadevi sta nedvoumno dokazani danes, najmanj dve, ki potrjujeta politično odgovornost ministra in ta minister danes ima ime in priimek. Zavajali ste do 25. maja, o številu ventilatorjev. Ne številu vseh ventilatorjev, ne številu razpoložljivih ventilatorjev. Od 0, 20, 30, 168, 281, danes 453 – do 25. maja – in ne mi reči, da niste imeli podatkov, ker to pomeni, da se s svojimi kolegi niste nič pogovarjali. 15. marca je imel minister za zdravje sestanek z direktorji bolnišnic, kjer so zagotovo govorili o opremi. 28. februarja je imela, takratna sekretarka, sestanek, zbrala podatke o tem, koliko dejansko je zaloge zaščitne in medicinske opreme. Pa se niste pogovarjali ali pa niste želeli slišat. To je vaša odločitev. Skratka, do 25. maja ste operirali zavestno, z napačnimi podatki, to je dokazano. Torej, ste zavajali. Takšne nujnosti, kot ste jo želeli prikazati, ni bilo. Popolnoma enostavno. Je to politično odgovorno? Se boste odločili vi in kolegi, ki boste glasovali. Drugo zavajanje. Sklicevanje na neobstoječo zakonodajo. Posredniki so nujni. Saj, če bi vi sredi marca rekli, glejte, ne upamo si tvegat državnega denarja, gremo raje čez posrednike, bi verjetno tudi ropotali, seveda, da bi, ampak, bi bili vsaj čisti, tako pa ste nenehno poudarjali to, da tega ne smemo počet, da [[…]]Potem, ko ste ugotovili, da tega ne smemo počet, ker zakon to, ne samo dovoljuje, ampak celo Evropska komisija priporoča tak način nakupa, ste se pa odločili, ne, zdaj je pa preveč tvegano. To sprenevedanje je tisto, kar vam mi očitamo in nismo nikoli rekli, da so bili vsi nakupi slabi, zgrešeni. Ne, daleč od tega. Tudi nismo rekli, da so bili vsi vpleteni v to umazani s tem poslom. Iz naših ust ni prišla beseda lopov, kriminalec. Samo iz enih ust sem tole slišal, potem pa se to generalizira popolnoma na vse. In potem slišimo, saj nonstop ponavljat mantre, ene maske ni bilo na trgu, ene maske ni bilo na trgu. Ja, ni je bilo tako kot je bilo nič predihovalnikov. Enaka analogija. In zdaj se pa sprašujem, če vi zdaj pričakujete drugi val, nadaljujte z nabavami. Zdaj je treba skladišča napolniti. Ampak vi? Ne, vi ste ubrali nasprotno pot. Vi ste vrnili sistem nazaj na prejšnje stanje – sistem, za katerega vi še danes trdite, da je bil neučinkovit, ampak zdajle, ko se mi pripravljamo na drugi val, bomo pa vrnili tako kot je bilo prej. Ja, mislim, zdaj se pa odločite enkrat ali je zdaj bolje ali je bilo prej bolje. Ne gre tako. Govorili ste o izrednih razmerah. Slovenija ni razglasila izrednih razmer, je pa razglasila epidemijo. To je pa velika razlika, velika razlika. Ali so bile razmere izredne? V semantičnem pogledu mogoče ja, ampak v pravnem pa zagotovo ne. In izognili ste se bistvenim vprašanjem. Ampak od tega kar smo danes slišali tukaj, pa je v redu, da imamo vse to posneto in zapisano, lahko sklepam, vam bom povedal. Očitno imate osebno povezave s podjetjem, ki sem ga dobro predelal, Geneplanet. Vi ste vedeli, da bo dobilo podjetje garancijo. Vedeli ste, da bo to podjetje dobilo posel. Vedeli ste, da je 110 teh predihovalnikov, ki jih ta država ni kupila, podjetje prodalo na Madžarsko. In vedeli ste, da je bila ta cena prodaje na Madžarsko 49 tisoč evrov. Vi ste vedeli kar nekaj zadev, ki sodijo v polje poslovnih skrivnosti. To pomeni, da ste z njimi komunicirali. In ko rečete »nobene pogodbe ni bilo pod mizo«, jaz vam, če imate te podatke, ne morem verjeti. Ne morem vam verjeti zato, ker ste že 16. marca najmanj vedeli, da je bilo to podjetje pod mizo izbrano z vašim blagoslovom in še blagoslovom koga drugega za izpeljavo državnega posla. Tega niste zanikali, niti potrdili. Oziroma potrdili ste, da ste celo urgirali na veleposlaništvu. Za koliko drugih podjetij ste urgirali z diplomacijo? A je gospod Logar tukaj? Je. Za koliko drugih podjetij je ta vlada urgirala z diplomacijo, da se je izpeljalo nabave zaščitne opreme, razen za to podjetje? Kje je teh 20 predihovalnikov, o katerih se je poročalo? To je kar izpuhtelo. Seveda so ugibanja o maržah. Verjetno jih vi poznate, če poznate toliko poslovnih skrivnosti, veste tudi, kolikšna je bila marža pri tem poslu oziroma razlika v ceni, da ne boste rekli, da uporabljam napačne ekonomske termine. Vi veste, kakšna je bila razlika v ceni. Kam pa je ta razlika v ceni šla, ne vem. In potem še celo, saj rahlo smešno postane, ravno Madžarom so jih prodali, pa državi. Potem lahko zdaj manipuliramo s tem še naprej, pa ne bom, ker se ne spodobi. Nebi bilo fer, naj to preiskujejo drugi. Vam smo pa dokazano predočili dve zadevi. Dvakrat ste kot minister Vlade Republike Slovenije, minister vlade, ki ga je potrdil ta parlament, zavajali. Zavestno. Ne samo ta parlament, že to je dovolj za politično odgovornost, zavajali ste vso slovensko javnost. In zdajle skrivanje za tem »imeli smo najzahtevnejše nabave«, seveda ste jih imeli, tega vam noben ne očita. Naredili ste jih hitro. Zakaj? V nekaterih primerih se vam je blazno mudilo še preden ste ustanovili medresorsko delovno skupino, ste izvedli te nabave in urgirali za podpis konkretnih pogodb s konkretnimi podjetji za konkretno blago. Kot so omogočale možnosti. Ja. Možnosti, ki ste jih sami ustvarili in v okolju, ki ste ga sami ustvarili, z neobstoječo zakonsko podlago, z napačnimi podatki, cilj opravičuje sredstva, očitno. Kupili smo vse za vsako ceno. Pa se je zdaj izkazalo, da ni bilo potrebno, da ste bili naporni, glasni in priganjali k delu. Ja krasno. Super. Ampak, da ste v to vpletli še nekaj drugih ljudi, in da je potem zaradi takšnih postopkov, kričanja, groženj, moral iti človek na bolniški dopust zaradi izgorelosti. Ja, jaz mu verjamem tole. Vi se lahko smejite, vam je to tako ako ali tako, že cel dan vam je smešno, se mi smejite. Ne vem, vam grem, verjetno vam grem zelo na jetra. Očitno. Pa ni, nimam s tem težav, veste. Neposredni nakupi so bili tvegano početje, ste rekli. Niso bili tvegano početje za Nemčijo, niso bili tvegano početje za Hrvaško, niso bili tvegano početje za celo Evropo, razen za Slovenijo pa Bosno, pa v Bosni je šel, veste kam je šel minister, zardi podobnih rabot, takoj v pripor. Ja. Ves čas ste govorili drugače. Ne govorim, da morate iti vi v pripor, daleč od tega, ampak da ste pa zavajali v dveh primerih, to je pa dokazano. Tega niste zanikali, zavajali ste o številu ventilatorjev in s tem opravičevali nujnost in zavajali ste o zakonski podlagi za uvedbo slovenskih posrednikov oziroma preprečitev neposrednih državnih nabav. In še nekaj očitkov smo slišali danes, da vse leti na vas, minister. Ne. Že v uvodnem govoru sem, ne vem, sedemkrat ali osemkrat poudaril, da je šlo za več ljudi. Najmanj štiri iz te Vlade, ki so morali o teh zadevah vedeti malo več kakor vedo drugi. In ja, med temi ljudmi je tudi predsednik Vlade, on je tudi moral vedeti. Ker dvomim, da predsednik Vlade ne ve kaj počnejo njegovi ministri. To bi bilo pa res malo čudno, še posebej ta predsednik Vlade, točno ve kaj počnejo njegovi ministri in zardi tega smo tudi prišli danes do tega stanja. In vidim, da je ministrskemu zboru blazno zabavno, kajneda, upam da vas tudi zdaj kamera pokaže. Danes je bilo toliko smeha v tem parlamentu, ampak mi govorimo o javnih sredstvih, govorimo o zdravju in varnosti državljanov in zdravstvenih delavcev. Vam pa naj bo smešno. Meni ni. Vem kakšen bo rezultat današnje interpelacije. In ja, tudi mene bi srce bolelo, če bi me s takšnimi argumenti branili. Če bi vam pred dvema letoma rekel, da vas bo SDS ognjevito, krčevito z Novo Slovenijo, z največjimi gromovniki in najboljšimi govorniki branil, kaj bi mi rekli, ali sem na glavo padel. Danes vam je to povsem nekaj normalnega. Marsikaj se vidi. Marsikaj se pa noče videti, predvsem vi nočete videti. Mi pa vidimo in vemo. Mi organiziramo proteste, pa dobro, ampak zdaj ste pa res na glavo padli, vi sprožate te proteste s svojim delovanjem, s svojim načinom komunikacije in s svojo konstantno ideološko delitvijo. Danes se nismo pogovarjali o ideologiji, vi ste jo začeli izpostavljati, nenehno. Pa, dajte enkrat se že sprijazniti, da je druge svetovne vojne konec. Vam odgovarja pač, da so izredne razmere in da se stalno delimo na dobre in slabe, na črne in bele, na modre in rdeče, zelene, ne vem, kaj še vse. In takšen odnos dejansko kaže tudi stanje duha te inštitucije. Z argumenti smo skušali, smo vam jih predočili, vi pa ste vrnili s praznimi puhlicami, tako kot smo bili do sedaj zdaj tudi že vajeni. Srečno vam tudi jaz želim nadaljevanje poti, predvsem pa zdravja, gospod minister. Ker tega tudi z glasovanjem v tem zboru ne more nihče dobiti. Lahko ga imaš ali pa ne. Lahko pa še 13 minut, ja, nakladam, če želite, saj, ja, saj itak bo zdaj še delitev času. gospod minister, vse dobro v vaši nadaljnji politični ali pa poslovni poti. Pa upam, da boste enkrat za vselej tudi na ta vprašanja, ki sem jih zdaj na koncu postavil, odgovorili. Ali je bila ta pogodba sklenjena pod mizo ali ne veste vi, pa verjetno priznali ne boste, razlika v ceni je bila pa ogromna. In to samo na enem poslu. Kaj bi bilo pa, če bi pregledali tako natančno in če bi informacije dobili tudi o ostalih poslih, ne vem. Škoda je ogromna, tako politična kot materialna. Hvala lepa."
3,ParlaMint-SI_2006-07-11-SDZ4-Redna-19.u181,SDS,0.5966796875,2006-07-11,0.027483534067869186,"Hvala lepa, gospod podpredsednik, spoštovane kolegice, spoštovani kolegi. Uvodoma bi rad povedal, da me veseli, da tudi današnja razprava o zelo občutljivi temi, kot je ta predlog zakona, poteka na strpen način v duhu dialoga, medsebojnega spoštovanja, ne glede na različne poglede na to tematiko. Poteka po večini iz državniških izhodišč in ne ideoloških. Osnova mojih razprav in tudi današnje je, da mora biti država, po mojem prepričanju, svetovno nazorsko nevtralna in enako oddaljena tako od veroizpovedi kot ateizma. Amandmaja k 27. členu ne podpiram, ker poskuša vpeljati popolnoma nov model financiranja, ki ni preizkušen, ki v tem trenutku ne daje jasnih in konkretnih izračunov, plusov in minusov. Možni so tudi drugi modeli, o enem smo tudi slišali v današnji razpravi in vsak model ima prednosti, pa tudi slabosti. V tem trenutku se odločati, kateri je boljši, je, enostavno povedano, neodgovorno, zato sam izhajam v tej razpravi iz drugih izhodišč. Slovenska ustava določa načelo socialne države in je tako postavljena v položaj, ko mora ustavno zagotoviti obstoj in delovanje različnih delov civilne družbe, ustanov in združenj, zato naj bi tudi verske skupnosti v pravnem pogledu imele enakopravne položaje z vsemi drugimi nedržavnimi skupnostmi. Zaradi spoštovanja tega načela je bilo že v dosedanjem veljavnem 30-letnem zakonu določilo, da država delno financira socialne prispevke in prispevke za zdravstveno zavarovanje duhovnikov in drugih posvečenih oseb verskih skupnosti, kar je zapisano tudi v predlogu novega zakona, čemur pa se z amandmajem nasprotuje. Težko bi zanikali, da ti ljudje ne opravljajo pomembne funkcije pri zadovoljevanju človekove potrebe po duhovnosti in drugih dejavnosti, ki so v naši družbi pomembne, tako kot verjetno ni med nami nikogar, ki se ne bi strinjal, da se 100% financira iste prispevke kulturnikom in umetnikom. Tudi in prav zato, ker menimo, da so v naši družbi pomembni, potrebni in nepogrešljivi. Zato trditev, da nismo vsi v državi člani take ali drugače verske skupnosti, za financiranje delnega plačevanja prispevkov za socialno varnost duhovnikov pa prispevamo iz proračuna vsi, zagotovo ne vzdrži, že zato ne, ker tudi nismo vsi člani takih in drugačnih športnih, kulturnih in vseh drugih društev, civilnih združenj, mirovnih institutov itn., zadovoljevanje vseh teh pa iz proračuna prispevamo vsi. Še nikoli nisem slišal od kakršnega vernika, da bi zato protestiral in zahteval spremembo zakonov, uvedbo posebnih davkov ali takšnih in drugačnih modelov financiranja, ki jih poznajo v drugih državah. Ljudje različno iščejo smisel življenja, eni v materialnih stvareh, eni v kulturi, drugi v športu, nekateri pa v veri; in prav ta pluralnost bogati našo družbo in to so tisti osnovni temelji demokracije. Občutek imamo, da bi se rado zanikalo, da so verske skupnosti in cerkve pomemben del civilne družbe in javnega življenja in je zato potrebno narediti vse, takšen je vtis, po vseh vloženih amandmajih, tudi današnjih, da se zaradi širine njihovega delovanja verske skupnosti in cerkve kar najbolj omeji. Naša ustava sicer določa načelo ločitve države od verskih skupnosti, kar pa ne pomeni, po mojem trdnem prepričanju, odsotnost financiranja, tudi zato ne, ker imata država in verske skupnosti opraviti z istimi ljudmi, zato bi ignoriranje in odrivanje verskih skupnosti pomenilo tudi ignoriranje pomembnega dela civilne družbe. Trdim, da danes ni več čas, da bi se izločil ta del civilne družbe in javnega življenja, niti ni čas za nove ideološke spore, nasprotno, naša načela bi morala temeljiti na sobivanju države in cerkve ter verskih skupnosti, takšna torej, kakršna so sprejeta v Evropi, to pa temeljijo samo na spoštovanju in upoštevanju. Zato menim, da je dosedanji obstoječi način financiranja dovolj pregleden, transparenten, preizkušen in na osnovi kriterijev v tem predlogu zakona tudi določen. Možno pa bo v prihodnje z novelo zakona vpeljati tudi drug model financiranja v tem ali v kakšnem drugem zakonu, vendar pa po predhodni temeljiti in kvalitetni presoji in simulaciji rešitev in posledic. Hvala lepa."
3,ParlaMint-SI_2022-02-03-SDZ8-Redna-29.u88,SDS,0.454833984375,2022-02-03,0.005967112258076668,"Hvala za besedo. Spoštovani predsednik, spoštovani minister mag. Andrej Vizjak s sodelavko, spoštovane poslanke, poslanci! Ne bom se dotikal tem, o katerih je ravnokar pred menoj govoril sam minister, ki se je odzval na stališča poslanskih skupin, ki moram reči, so kar pozitivna, torej nekako kaže, da bo ta zakon o varstvu okolja šel v nadaljnjo proceduro in da bo konec koncev tudi sprejet. Ta zakon smo res potrebovali in moram reči, da je zelo sodoben, zelo nekako sledi Evropi in sledi temu, da bomo imeli še bolj čisto, še bolj zeleno okolje in pa čisto tudi naravo. Nekaj stvari v zakonu je takšnih, ki jih je bilo potrebno prilagoditi direktivam Evropske unije, sicer pa je zakon predvsem sodoben, če lahko temu tako rečem. Zelo je potrebno pozdraviti, zelo pozdravljam to določitev temeljnih pravil ravnanja z odpadki, razširjeno proizvajalčevo odgovornost, skupno finančno odgovornost, informacijski sistem ministrstva za izvajanja nadzora nad sistemom in tako naprej. Zelo pozdravljam seveda tudi mnoga določila v zvezi z upravnimi postopki in debirokratizacijo, to je zelo zelo pomembno. Ta proizvajalčeva odgovornost se mi zdi nujno potrebna, dolgo smo na to čakali, in tukaj bodo res ene takšne, velike spremembe, ko se bo vedelo, kdo pije in kdo plača. In seveda bo moralo poskrbeti za cikel embalaže od začetka do konca in to je tisto najbolj pomembno. Ponovno uporabljeni materiali ali pa krožno gospodarstvo se mi zdi tudi zadeva, o kateri smo tukaj v parlamentu na različnih sejah, na različnih nivojih veliko govorili in končno bomo te stvari imeli tudi zakonsko urejene, tako da bo čim manj odpadkov na deponijah, da jih bo šlo čim manj v sežig in tako naprej. Kar se tiče prenove okoljevarstvenih dovoljenj, je tudi zelo dobrodošlo, da bo en postopek. Potem odstranitev odlagališča odpadkov, tudi to je zelo podrobno opisano v zakonu, predvsem tudi kar se tiče inšpekcijskega nadzora. Rad bi se tukaj dotaknil še Eko sklada, o Eko skladu je sicer že minister o tem precej povedal, slišali smo tudi v stališčih. Mogoče bi pri Eko skladu dodal samo to, da bi morda ‒ sicer je to notranja zadeva Eko sklada ‒, ampak se mi zdi, da so nekatere sankcije, mogoče za takšne manjše prekrške, ki se lahko zgodijo komukoli, ki je seveda ta sredstva koristil, da potem ne more leta ali celo desetletja več pridobiti sredstev iz naslova Eko sklada. Tukaj mislim da bi bilo potrebno še nekaj narediti, ker so te kazni oziroma sankcije zelo nesorazmerne in se tukaj dela marsikje tudi kakšna zelo velika škoda. Ker če se zaradi kakšne manjše zadeve, ki se potem seveda tudi takoj popravi, te kazni kar vlečejo in vlečejo. Mnogi investitorji, ki seveda vložijo tudi veliko svojega denarja, potem teh sredstev s strani Eko sklada nekako ne morejo pridobiti. Tukaj bi mogoče samo še pozdravil tudi to, da bo naknadno uvrščen v zakon kavcijski sistem. Vemo, da je teh pločevink pa plastenk povsod dovolj in o tem že stalno govorim o tem, tudi v državnem zboru sem sam velikokrat govoril o teh primerih. Če pogledamo, kako izgleda ob cestah s temi pločevinkami in plastenkami, je res prava katastrofa in mislim, da bo potem tudi na tem področju mnogo bolje. Mogoče bi samo še dal pobudo, da se precej več da tudi podpore inovativnim programom za predelavo odpadkov različnim podjetnikom, podjetjem, ki imajo namen predelovati odpadke, bodisi plastiko, bodisi gumo in tako naprej, iz katerega se da delati različne proizvode, tudi takšne, ki se lahko kasneje ponovno reciklirajo. Tukaj mislim, da je potrebno nameniti nekaj več spodbud. Ker sem slišal kar nekaj primerov, ko so se nekateri že želeli malo bolj resno lotiti te stvari, pa ni bilo neke volje. Predvsem v prejšnjih časih, kako je sedaj v tem trenutku, ne vem, ampak mislim, da temu moramo posvetiti več pozornosti in država mora biti tukaj bolj naklonjena tej zadevi. Zelo sem tudi vesel, da bodo te družbe za ravnanje z odpadki, ki so delale zelo po domače. Velikokrat smo lahko gledali – ali pa še gledamo ‒ polna skladišča odpadkov različnih komunalnih podjetij, ko se te družbe za ravnanje z odpadki ne zganejo. Ti kupi odpadkov potem stojijo po komunalah, kljub temu da je država tukaj že znatno pomagala. Tukaj je bilo ogromno nekega izigravanja, ogromno nekih požarov nepojasnjeni; skratka, veliko nereda in tudi služenja veliko denarja. Torej se je tudi z denarjem delalo zelo po domače in tudi je zanimivo, kam je ta denar s tega naslovov potem tudi izginjal. Zelo sem vesel, da se bo tukaj dejansko naredil red in da bo ustanovljena ena družba za ravnanje z odpadki, ki bo tudi delovala neprofitno. To se mi zdi zelo velik napredek in je prav, da je tako in da se na tem področju naredi red. Mogoče bi tukaj samo še dodal, da se je zadnje čase pojavilo ogromno zdravstvenih odpadkov predvsem zaradi tega testiranja in cepljenja. Tega je na tone, maske vsepovsod leži zunaj po tleh in tudi je treba te odpadke pravilno sortirati tudi pravilno odložiti. Vidimo, da se to meče po vseh smetnjakih, to je vse pomešano in tukaj je res en velik nered. Mislim, da bo treba tukaj še marsikaj narediti, da se bodo stvari uredile. Sicer pa upam in vsi pričakujemo v največjem pričakovanju, da bo enkrat konec epidemije in da tudi teh odpadkov ne bo več. Malce se mi je zdela nekorektna razprava tudi s strani poslanke, ki je omenjala Celjsko kotlino, glede na to, da se ta vlada trudi in poskuša pomagati po najboljših močeh, seveda tudi v skladu s finančnimi možnostmi, in da se Celjska kotlina torej sanira ‒ določeni deli, kar se tiče vrtcev, Bukovžlaka, cinkarne, tudi to, kar je minister omenil ‒ in se mi je zdela ta razprava oziroma stališče malce nekorektno. Tudi glede na to, da prejšnje vlade niso na tem področju praktično storile nič. Sedaj govoriti, zakaj pa sedaj ni, točno danes, je pa malo smešno. Res, da je predvolilni čas, to tudi razumem, ampak se mi zdi zelo nekorektno. Ob tej priložnosti bi se mogoče še ministru zahvalil tudi za to, ker se sanira odlagališče Rakovnik, kar je res pohvale vredno. Vesel sem tudi, da se od prejšnjega tedna, od zadnjega obiska inšpektorice in tudi predstavnice Ministrstva za okolje, da se stvari dejansko hitreje odvijajo in se bodo hitreje odvile in se bo to odlagališče tudi sanirano tako, kot je potrebno. Takšnih odlagališč, onesnaženih območij po Sloveniji je veliko in tudi vemo, kako se je včasih delalo z okoljem pa naravo pa z odpadki ‒ kot svinja z mehom. Kar naenkrat prevaliti na to vlado, da pa morajo sanirati vse čez noč, je malce težko pa tudi malo neodgovorno rečeno. To je treba pač povedati in verjamem, da se bodo vse te stvari, ki so se zastavile, tudi naprej nadaljevale, tako kot je zastavljeno, in se bo marsikatero območje tudi sanirano, tako kot je potrebno. Je pa treba povedati, da to tudi zelo košta, je zelo drago. Ampak včasih se res ni nič gledalo, kaj se dela in ravno danes slišimo mogoče ravno tudi od takih strank, ki so bile že prej na oblasti, še v prejšnjem sistemu, sedaj pa kažejo s prstom na tisto, kar so same povzročile, ko se ni noben sekiral, pa kažejo: »Aha, to imate, to imate,« v bistvu ste pa ali pa so sami povzročili. Zato bi bilo tudi iluzorno od takih pričakovati, da bodo na tem področju kaj narediti, zato tudi ni bilo nič narejenega na tem področju do zdaj. Skoraj nič, zdaj se pa stvari premikajo in sem zelo vesel, da gredo stvari v pravo smer in da se tudi za to nameni prepotreben denar. Tako bom te stvari z velikim veseljem podprl. Verjamem, da bo vloženih še nekaj amandmajev, dobro sem pregledal tudi mnenja Skupnosti občin Slovenije in ostalih občin, nekatera se mi zdijo zel na mestu, predvsem tista o izdajanju dovoljenj za začasna ali občasno čezmerno obremenitev okolja s hrupom s strani občin. Bilo je kar nekaj takih zanimivih pripomb, ko se eni in isti pritožujejo na hrup, če se organizira kakšna zadeva v kakšnem večjem kraju ali v mestu, na koncu koncev je pa še vedno vse izvedljivo, ampak postopki se zavlačujejo in so tukaj zelo velike težave zaradi tega. Tako mislim, da bi bilo dobro še kaj narediti, kakšen premik na tem. Veseli me tudi, da tudi gospodarstvo podpira zakon, kar je zelo pomembno, industrija in pa tudi nevladne organizacije. Tukaj je treba tudi ministru izreči vso pohvalo, mislim, da je prav, da poslanci včasih tudi kakšne pohvale izrečemo, da ne bomo samo kritizirali. Po eni strani sem pa tudi zelo vesel, da takrat pri različnih zavajanjih, ki so se dogajala okoli referenduma in tako naprej, in potem, da se je že slutilo, ko je minister začel pripravljati ta zakon o varstvu okolja, različni pritiski. Tudi s strani tistih, ki so se in se v prihodnje več ne bodo napajali iz tega naslova smeti, da niso vrgli ministra in da je zadevo, kar se tiče Zakona o varstvu okolja, pripravil do te faze, da ga zdaj tudi obravnavamo. Zato tudi vsa pohvala in tudi moja podpora v nadaljevanju. Hvala lepa."
3,ParlaMint-SI_2001-05-03-SDZ3-Izredna-07.u28,SDS,0.423828125,2001-05-03,0.9264057278633118,"Hvala lepa, gospod predsedujoči, za besedo. Kolegice in kolegi! Tudi sam sem čutil dolžnost, da se ponovno oglasim pri tem vprašanju. Predvsem zato, ker sem v dneh od sprejetja tega zakona do danes bil deležen vrsto debat, vrsto razprav na to temo. Tudi kar nekaj člankov je bilo vredno prebrati. Zdi se mi, da je dobro in potrebno, da smo se nekateri v tej dvorani odločili, da damo svoje soglasje oziroma podpis k začetku razpisa tega referenduma. Prav se nam zdi zato, ker je ravno iz tega obdobja, ki je minilo od sprejetja zakona, bilo veliko različnih mnenj in tudi zato, ker smo ocenili, da je več kot polovica Slovencev še vedno za to, da se spoštuje osnovno v vsaki družbi, to je družina. Žal mi je, da nasprotniki referenduma, pa tudi, bom rekel, tisti, ki ste ta, po moji oceni, nesmiselno novelo tega zakona sprejeli, da ste govorili o družini kot osnovni celici samoupravljanja, kot o osnovni celici vsake družbe še v času, ko ste imeli veliko večjo in bolj trdo roko in bolj, bom rekel, agresivno politiko do tega. Sedaj na vsem lepem pozabljate na smisel družine. Velikokrat se v teh razpravah pojavljata besedi enake možnosti, enakopravnost vsem. Ševedno me zanima ali so po tej strani pred ustavo enakopravni tudi vsi samski moški, ki si želijo imeti otroka, tudi posvojenega, da ne bo spet kakšen od zdravnikov razumel, da zahtevam, da kakšen moški nosi oziroma ima prirojeno maternico. Torej gre izključno in samo za ideološki način in za ideologijo, gre za to, da se tako, kot je bilo v vrsto člankov v časopisih omenjeno, dokaže da Slovenija v tem, bom rekel, pohodu neverjetnega liberalizma dokaže, da družina ni več tisto kar je bila, da ni več družina,bom rekel, nekaj kar je tradicionalnega in, seveda, gre za dokazovanje prevlade moči vladajoče koalicije, z izjemo, to moram poudariti, nad tradicijo oziroma tako imenovano - kot je rekel eden od dandanes že govornikov - nad tradicionalne način oziroma konzervativne načine življenja. Torej gre za dokazovanje zgolj in izključno ideološke premoči in pa urivanja tega v slovenski prostor. Žal to dokazuje ne le beseda govorcev, pač pa tudi vpliv, ki jih imajo te stranke na medije. Ne morem mimo dogodka, ki se je zgodil 19. aprila, torej tisti dan, ko ste sprejeli ta zakon, na Radiu Slovenija ob 18. uri, kjer je bilo sicer slišati z besedami, iz tona tiste voditeljice te oddaje, da bere nekaj s silo, ampak ona je govorila, da so bil stranke, ne vem, Nova Slovenije, Mladi in tako naprej odločno proti zdravljenju plodnih žensk na postopek, ki je pač predviden. Torej gre za izkrivljene informacije, ki ste jih dali v javnost, torej nihče v tem državnem zboru temu ni nasprotoval. Gre pa seveda za samske ženske, ki imajo, kot ste rekli, odpor do moških in tako naprej. To je pa, seveda, vprašanje družin in pa vprašanje drugih naslovov. No, in kako lahko tudi govorimo o samskih ženskah, ki si želijo otroka, ki si želijo oploditve, ki pa na smrt in, torej strahotno, sovražijo moške ali tako nekako, kot je zapisala ena od novinark, bom citiral, ""predvsem primarnega strahu naravnih osemenjevalcev, teh kosmatih samcev iz skalnih votlin, ki se bojijo, da jim bodo s tem odvzeli njihovo primarno nalogo."" Vsaka ženska, poslušajte, lahko dobi svoje šilce sperme, torej ni potrebe, da uvaža in tako naprej. Torej, gre za načine, za manipulacijo v javnosti in gre za nepravilno tolmačenje. Naša država oziroma ta parlament bi na vsak način moral delati tisto, kar pričakuje večina državljanov. To pa je, da bi otroci imeli oba starša, očeta in mamo oziroma mamo in očeta. Gre za preprosto tolmačenje, gre za vzgojo otrok. Sam nikoli ne bom trdil, da ženske, ki so razvezane in imajo otroke, ne skrbijo dobro za vzgojo teh otrok. Vsekakor pa mnogo težje, kot pa v urejenih družinah, kjer sta oba starša soudeležena pri tej vzgoji. Zato je nalaganje bremena tudi samskim ženskam s to možnostjo, da so lahko matere tudi brez partnerja že vnaprej, pravzaprav krivica do teh žensk. Osebno menim, da bi se državni zbor in pa vsi, ki smo za to poklicani, morali zavzeti za to, da bi v urejenih družinah matere rojevale čimveč otrok, da je družina še vedno tisto, kar je bila, in da oba od staršev skrbita za te otroke. Žal v Sloveniji družina nima več v povprečju dva otroka, ampak manj. Je seveda to posledica tega razvoja oziroma te družbene miselnosti, da je otrok predrag, da je otrok postal blago, ki se kupuje, tako kot solata: kjer je dražja, je pač ne kupimo. In škoda je, da smo vzeli smisel in da ne stimuliramo večjega rojstva v urejenih družinah. Torej, še nekaj bi rad opozoril, glede medijev. Slovenija ima kar nekaj revij in nekaj časopisov na temo družina, na temo otrok in družina, celo časopisi se velikokrat imenujejo kot družinski časopisi, pa ne bom zdaj govoril o reviji Jana, od koder sem prej citiral del članka. Gre, še enkrat poudarim, preprosto za izničevanje družine. Žal mi je, da se uporablja terminologija, ki jo je bilo danes tudi slišati, da smo nekateri konzervativci, da ste drugi liberalci, in tako istočasno, da gre za nazadnjaške in za napredne struje. Osebno zelo dvomim, če bo ta sprejeti zakon pripeljal k napredku družine, napredku te države. Osebno mislim, da je to morda tudi že prvi korak k sprostitvi vseh mogočih poizkusov, ki jih lahko medicina dela, pa ne bom rekel sedaj samo kloniranje. Skrbi me tudi, da bomo prej ali slej oziroma v najkrajšem času, tudi zaradi - bom rekel - prostega glasovanja ali pa brez razmisleka, oziroma bolje rečeno, zgolj zato, da nekoga premagam, da bomo glasovali kmalu tudi o evtanaziji. To pa so, seveda, bojazni in je, seveda, potrebno precej razmisliti tudi v tej smeri, če niso taki liberalni zakoni tako - bom rekel - svobodomiselni zakoni že začetek k sprejemanju tudi bolj drastičnih oziroma takih zakonov, kot sem jih omenil. Ne nazadnje mi, spoštovane kolegice in kolegi, dovolite tudi, da se dotaknem povsem ideološkega načina tolmačenja svojih glasov proti referendumu, da nekdo v tej dvorani začne svoje izvajanje s stroški, ki bodo nastali ob referendumu, da se sprašujete, kdo bo nosil oziroma da morajo podpisniki nositi vso odgovornost v stroškovnem, političnem in moralnem delu za ta referendum, se mi zdi tolmačenje brez prave argumentacije. Torej tistim, ki ste to govorili, je zmanjkalo idej o sami vsebini oziroma o samih postopkih, ki jih dovoljuje zakon. Zakaj vedno, kadarkoli se je pojavila pobuda za referendum, je bilo to bistveno in prvo vprašanje tudi v medijih - ne vsebina sama, ne možnost, ki je z referendumom, z ustavo in z zakoni, ki so določili referendum, dajemo volivcem in volivkam. Torej gre za ideologijo in sprenevedanje. Žal mi je, da v primeru, ko so bili pobudniki referenduma iz liberalno - bom rekel - združeno upokojenske strani, da takrat ni nihče spraševal, koliko pa to stane, pa je bilo v preteklosti kar nekaj pobud, se spomnim, okoli nekih vračil gozdov itn. Torej, takrat se sprenevedanje nadaljuje, se začne, ko je potrebno, potem to zadevo potegnete na dan. 34 poslancev, ki smo dali svoje soglasje k razpisu referenduma, imamo za sabo ravno toliko procentov volivcev, kolikor nas je tukaj. Zatorej to ni nikakor neka samovolja teh nas 34, lahko nas imenujete tudi posamezniki, čeprav je to kar lepo število, je enostavno volja ljudi, ki so nas izbrali in ti ljudje pravijo, ""hočemo referendum in storite to"". In to bomo tudi storili. Vsa legitimna in vsa zakonska pravica teh volivcev je, da to v njihovem imenu storimo mi. Želim, da bi referendum oziroma pobuda bila izglasovana in da se tudi na referendumu bodo ljudje izjasnili kakorkoli že, vendar z vso pravico. Strah pri tem je, spoštovana gospoda, popolnoma odveč. Hvala."
3,ParlaMint-SI_2001-10-16-SDZ3-Izredna-10.u44,SDS,-1.0,2001-10-16,0.0332060307264328,"Hvala lepa za besedo. Spoštovani vsi skupaj! S tem predlogom zakona vlada želi po moji oceni na hitro, brez velikega pompa spraviti pod streho nek slab predlog, ki je po moji oceni zelo pomanjkljiv, neproučen pa tudi nedorečen. Če se samo spomnim - na kratko, malo - obravnav na delovnem telesu, je opravičljivo, da v tem trenutku povem, da v kolikor misli vlada še naprej v državni zbor pošiljati še tako slabe predloge zakonov, da nam potem vse tiste spremembe poslovnika in vse tiste vehementne in visoke besede, o katerih govorite v zvezi s poslovnikom, novim poslovnikom, ne bodo nikoli nič pomagale. Nikdar nič pomagale, kajti takšen postopek, kot smo ga bili zadnjič oziroma smo ga imeli prisotnost spremljati na tem delovnem telesu, je v bistvu pod vso normalno kritiko tega državnega zbora. Druga pripomba, ki bi jo tukaj dal, je to, da hočejo na hitro, brez vsakega pompa spraviti pod streho slab zakon, se vidi tudi iz tega, da poročevalec delovnega telesa sploh ne predstavi predloga, sploh ne predstavi tega, o čem je delovno telo razpravljalo oziroma kako je prišlo do kakšnih odločitev. Najbolj me pa čudi seveda, da danes v državnem zboru pri obravnavi tega predloga zakona sekretariat enostavno molči. Čeprav je podal, po moji oceni, zelo dober komentar oziroma je zelo dobro proučil zadevo, predlog tega zakona, in opozoril na številne pomanjkljivosti. Ampak! Glej ga zlodja, nihče se ni ob te pomanjkljivosti spotaknil oziroma jih hotel v nadaljevanju postopka upoštevati! Nihče: ne vlada, ne LDS. Nihče! Zdaj samo hvalijo, kako je to super v vseh elementih in kako bo država na ta način v neki daljni prihodnosti pridobila neka neslutena finančna sredstva oziroma neke neslutene finančne učinke. To je nesprejemljivo, če samo seveda, nekatere stvari so bile že povedane, samo spomnim. Vprašljiv je skrajšani postopek, pri takem predlogu zakona. Ni nobene pravne podlage za to. Gre v bistvu za neskladnost, tisto izgovarjanje od ustavnega sodišča je totalno nesprejemljivo s strani vlade in to isto potem ponavlja delovno telo, drug za drugim se ponavljajo kot papige. Nesprejemljivo! Neskladnost podzakonskega akta sploh nima nobene zveze s spremembami zakona in tako naprej. In še druge navedbe, zaradi česar je treba ta zakon spremeniti, dejansko ne držijo. Seveda bo povzročena tudi, kot je že bilo opozorjeno, pravna praznina v tem obdobju. In sprašujem seveda sekretariat, hočem imeti tudi njegovo mnenje, kakšne bodo posledice te pravne praznine. Tudi vlado sprašujem, kakšnebodo posledice te pravne praznine zdajle v tem obdobju, ko dejansko ne veljajo več - oziroma tiste odločbe ustavnega sodišča, ki so razveljavljene -, po pravilniku ne veljajo več in zakon pa v tem času kot takšen oziroma podzakonski akt ni bil spremenjen in tudi zakon kot takšen še ne bo kmalu, lahko tudi kmalu, stopil v veljavo, v kolikor še pride do kakšnih drugih zapletov. Torej, razložite mi, kakšne so tehnične in kakšne so finančne posledice take pravne praznine. In, ali je to sploh sprejemljivo? Zelo pomembno je prav gotovo tudi to, kar navaja sekretariat, da gre za bistveno spremembo na tem področju, da se bistveno spremenijo pogoji upravljanja na tej dejavnosti in da bi še zaradi tega posebej bilo treba vključiti vprašanje primerne sorazmernosti predlagane ureditve in z utečenim stanjem in tudi realnost prehodnega obdobja, v katerem predlagatelj lahko posluje pod posebnimi pogoji. Poglejte, določili ste enomesečni, enoletni rok, pod katerim še lahko ostali, ki so zdajle imeli v posesti lahko tri igralne avtomate, lahko poslujejo s temi avtomati. Enoletni prehodni rok ste določili. Ja kam - zdajle, nekdo si je mogoče nabavil tri aparate, v zadnjem času dobil neka soglasja, pa dobro tudi pred pol leta - kam naj da te aparate takrat? Kam naj jih da? Na smeti naj jih vrže. Ali so izplačani ali niso izplačani, imate te analize? Nimate teh analiz! Kakšni so bili prihodki, višina prihodkov iz tega področja? Teh podatkov niste dali. Ta zakon je izredno pomanjkljiv, kar se tiče določenih navedb, ravno tako navajate neko - tam na začetku navajate - strategijo razvoja igralništva v Sloveniji; niste je predložili nam poslancem, da bi videli dejansko, kaj v tej strategiji piše. Sami si moramo jo iskati. Sami! Niti ne navedete v tem dokumentu številke ustavne odločbe. Ne navedete je, sam naj iščem jaz to ustavno odločbo, ne vem kje! Kako si to predstavljate, da tako pomanjkljive dokumente dajete v državni zbor. To je nedopustno. In potem hočete, da bi bil poslovnik učinkovit in državni zbor učinkovit in tako naprej! To je nedopustno in ne vem, kdaj mislite te stvari popraviti. Vprašam vas torej, kam, vi mislite, da bodo ti ljudje dali te igralne avtomate po enem letu. Lepo razložite: ali jih boste odkupili, pod kakšnimi pogoji jih boste odkupili in tako naprej. Naslednja stvar, na katero je tudi sekretariat opozoril, in mislim, da je zelo utemeljena in tehtna, kjer se dejansko ministru dajejo neka pooblastila, da bo z nekimi podzakonskimi akti določil določena pravila. Sekretariat lepo opozarja - upam, da ste sito prebrali, in to temeljito, od črke do črke - lepo opozarja, da tako nedorečene stvari, kot so predlagane v predlogu zakona in kot se predvideva, naj bi bile urejene s podzakonskimi akti, niso v skladu z ustavo in se lahko ponovno zgodi, da bo nekdo ta predlog zakona izpodbijal. In zopet ne bo iz tega nič, ker niste stvari dovolj natančno preštudirali. Prosil bi tudi mnenje sekretariata in mnenje vlade, kaj to pomeni in zakaj niste upoštevali teh določb pri sprejemanju zakona oziroma opozoril, ki jih jesekretariat postavil; zakaj jih niste upoštevali. Prosim pojasnilo od sekretariata na tej točki in od strani vlade: ali bo ta zakon, ko bo sprejet, ustavno sporen ali ne bo sporen? V kolikor bo zopet nekdo to lahko izpodbijal, potem ni narejeno dejansko nič in bo potrebna nova sprememba. Naslednja stvar, ki je bila tudi s strani sekretariata opozorjena, saj se ne bom ponavljal, ampak dejansko, zakaj si hočete zdaj zagotoviti nek poseben nadzor? Seveda, zdaj boste - vlada, oblast bo dobrosrčno, glede na pripombe igralništva v Sloveniji, zato da bodo lahko izvajali neke nove investicije in tako naprej, dobrosrčno jim odpisala določen del davkov, da bodo ustvarili večjo akumulacijo, ostanek dohodka, in da bodo lahko izvajali neke naložbe. In seveda, da bi pato vlada potem opravičila in da bi imela še večji nadzor nad vsemi temi postopki, celo nad temi investicijami, nad vlaganji, zahteva zdaj celo, da ima svojega predstavnika, ki bo imel celo sposobnost veta na nekatere odločitve koncesionarja. Mi smo sicer na odboru slučajno sprejeli v 8. členu, da se ta člen črta, da se črta 8. člen. Minister sam je tam povedal, da je to eden izmed ključnih členov in če ta člen ne bo sprejet, dejansko ne bo pustil, da predlog zakona gre v nadaljnjo obravnavo. Torej, kaj zdaj to danes pomeni? Da ste se lepo ""zdilali"" tam in da seveda ne boste tako naredili, kot je delovno telo sprejelo, ampak da boste pač pustili, da bo ta 8. člen veljal in da bo vlada imela ta superiorni nadzor nad zavarovalnicami, kjer pa sekretariat posebej lepo opozarja, da je že s sedanjimi elementi nadzora zagotovljen tako rekoč stoodstotni nadzor nad sedanjim poslovanjem igralništva, v skladu z obstoječo zakonodajo. Ta nemoč nadziranja s strani vlade, ki jo opisujete kot razloge za sprejem zakona, so nesprejemljivi in samo potrjujete to, da dejansko niste bili sposobni v sedanjih okvirih zakona tega nadzora korektno rešiti. Seveda se tukaj postavlja vprašanje, koliko organiziranih pregledov je sploh do zdaj bilo in koliko je bilo teh poročil narejenih in kakšne so te ugotovitve. To bi bili zelo pomembni podatki, te analize prav gotovo, verjetno ni. Eden izmed naslednjih elementov, ki je zelo pomemben in ki ga enostavno, kljub opozorilu sekretariata, kljub tudi mojemu opozorilu na sami seji tako vlada ignorira, tako LDS ignorira. To je predlog o uvedbi licence. Lepo smo tam ugotavljali, da je lahko neke vrste pooblastilo ali neko spričevalo, ki omogoča tistim krupjejem ali kako se že imenujejo - jaz se pač ne spoznam na te stvari -, da imajo pač neka potrdila o neki usposobljenosti in tako naprej; ampak ne pa v okviru licence. Sekretariat je lepo povedal, kaj pomeni licenca. In v takem primeru, ko ste se zdaj vi odločili za to licenco, bo lahko prišlo do neke inflacije tega pojma: ni predpisana nobena komisija, ne predpisan obseg znanja, ne preverjanja. Nič ni v tem predlogu zakona dodelano. Kakšna bo ta licenca? Bo samo na osnovi nekega dogovora izdana - to je nesprejemljivo! Jaz bi prosil, da sekretariat še enkrat pove, ali se strinja s tem, da je na tak način urejen pojem licence v tem zakonu, ali ne. In vlada, zakaj tega ne upošteva. In tudi LDS ne pove, zakaj tega ne upošteva. Če misli, da je to sprejemljivo in da bodo pač imeli vsi licenco in da bodo tam - ne vem, koliko je teh predstavnikov, 100 ali 200 ali 300 ali 500, ne poznam števila, bodo zdaj vsi imeli licence. Pa to bo več licenc, kot jih imajo zdaj zdravniki, pa še neki drugi poklici! Dva, trije poklici ali koliko jih ima te licence v državi. In teh bo zdaj nazadnje več, ki bodo imeli te licence. Tu prosim za obrazložitev. Potem naslednja stvar. Seveda se postavlja vprašanje glede samo teh igralnih salonov in tako naprej, zdaj po novem, ko bodo morali imeti najmanj 50 igralnih avtomatov, največ 200. V redu. V redu in prav! Ampak, po naši oceni in po moji osebni oceni sem trdno prepričan, da se bo določen del posla prav gotovo selil v te privatne salone in da bo v teh privatnih salonih se oblikovala neka masa razpoložljivih sredstev, na podlagi katerih se bodo potem seveda lastninile tudi igralnice v prihodnosti. To je verjetno ena izmed strategij tega predloga zakona. Druga stvar je pa glede znižanja prihodkov iz državnega in občinskih proračunov - upam, da ste dobili in ste vsi pogledali. Tu so nam poslali dokumente, kjer so lepo opisali, malo bolje, seveda, kot je vlada v svojem predlogu zakona, kakšni so dejanski izpadi dohodka v celoti in kakšni so izpadi dohodka za lokalne skupnosti. Ne vem, če se poslanci zavedajo, da bodo na podlagi tega zakona zdaj lokalne skupnosti prikrajšane za določena sredstva in da bo treba na osnovi tega iz državnega proračuna zagotoviti za finančno izravnavo določena dodatna sredstva. Ne vem, če se poslanci tega dovolj zavedajo, če so dale občine tudi soglasje na to. Prav je, in nekje v naši zakonodaji imamo celozapisano, da v določenih zadevah, kjer se obravnavajo stvari v zvezi z lokalnimi skupnostmi, da se vpraša lokalne skupnosti za mnenje in tako naprej; ne vem, če imate to mnenje - dvomim, dvomim, da ga imate. In še zadnje, kar bom ocenil. Sam tudi ocenjujem, da se v teh igralnicah ne ustvarja tako nizkega profita, kot tu govorijo. Menim, da bi za nove investicije, ki se že, glede na določene podatke, kot slišimo, izvajajo, po prejšnji Jugoslaviji, pa tudi nekje v tujini se že nekaj igralnic na novo ustanavlja - seveda je vprašanje, kdaj, na kakšen način bo Slovenija imela od tega kakšno korist; vemo, da se te teh stvari ne da prenašati kar tako - dobički in druge zadeve. In je vprašanje, če bo od tega kakšna korist. Ampak pomembno je to - osebno menim: če nekdo ima interes v tej državi, če ima kapital, če ima interes, če so dobički dovolj visoki, bo prav gotovo našel način, na kakšen način bo vložil svoja sredstva v neko dejavnost, ki se mu bodo v nekem prihodnjem obdobju povrnila. To je dejstvo. Če ni tegaračuna, če ni tega izračuna donosa na vloženi kapital, potem potencialni investitor prav gotovo ne bo investiral. Zakaj moramo zdaj znižati dajatve? Zato, da se bo neka akumulacija ustvarila na ta račun in da bo potem nekdo investiral in s tem omogočil v neki daljni prihodnosti na tak način - se pravi, po moji oceni, z državnim denarjem oziroma denarjem državnega proračuna bo izvajal neke investicije, ki bodo v prihodnosti prinesle neke boljše rezultate. Če ima kdo kapital in če so ti donosi dovolj visoki,bi prav gotovo bil zainteresiran, da bi vlagal v te panoge. Tu zadaj mora biti nekaj drugega; kaj točno je, zdajle ne morem reči, sam ne vem. Ampak prav gotovo, sem trdno prepričan, da bi se dalo na tem področju investirati na druge načine, tudi s privabljanjem tujih investitorjev, domačih investitorjev. Kapitala na našem trgu je prav gotovo dovolj, vendar, očitno, so interesi prevzemanja, drugih nakupov delnic in drugih podjetij in tako naprej in trenutno verjetno ni za - kjer so seveda verjetno dobički bistveno večji -, tukaj pa zmanjka denarja za investicije v igralništvu, kjer pa kljub temu menim, da donosi niso toliko majhni. To bi bilo mogoče v osnovi vse. Prosil bi, če lahko dobim odgovore na zastavljena vprašanja. Hvala."
3,ParlaMint-SI_2014-03-27-SDZ6-Redna-23.u180,SDS,-1.0,2014-03-27,0.1297469288110733,"Hvala lepa, spoštovana predsedujoča! Moram povedati, da v poslanski skupini tega predloga ne bomo podprli. Zdi se nam neprimerno, da koalicijski poslanci, razen nekaterih zelo zelo redkih izjem, pri tej razpravi o vloženih amandmajih niso niti sodelovali in sedaj so prileteli v dvorano izključno samo zato, da bodo onemogočili razpravo poslancev. V poslanski skupini smo nad takim načinom dela zgroženi; zgroženi tudi zato, ker včeraj niti eden od predstavnikov Vlade, ne predsednica Vlade, ne ministri, razen zdravstvene ministrice, ki je menda upravičeno na bolniški, ni bil sposoben obrazložiti, zakaj je ta točka sploh potrebna na dnevnem redu. Sedaj, ko ste to točko sforsirali na dnevni red seje Državnega zbora po nujnem postopku, preprečujete tistim, ki bi radi o teh vsebinah govorili in o vloženih amandmajih – da o tem ne govorimo. Nedostojno! Ni znala predsednica Vlada pojasniti, zakaj je točka na dnevnem redu, ni znal to povedati minister za finance oziroma državna sekretarka, ki je nadomeščala, ni znal to povedati minister Dragonja, ni znal to povedati minister Židan, niti eden od drugih predstavnikov Vlade, pa so bili večkrat pozvani. In sedaj, ko ste to točko forsirano uvrstili na dnevni red, boste storili vse, da se o tem niti govorilo ne bo več, tako kot je bilo predvideno z načrtom dela Državnega zbora. Kaj naj si mislimo poslanci Slovenske demokratske stranke, ki smo se na točko resno pripravili, pri razpravi sodelovali ves čas, ko je točka tekla in sedaj prileti prvič danes v dvorano eden izmed koalicijskih poslancev in predlaga procesni predlog? Poglejte, norčevanje iz državljanov, norčevanje iz vseh je doseglo s takim ravnanjem višek. Predlagam, spoštovana podpredsednica, da nekaj naredite v tem smislu v Državnem zboru, tudi glede opozorila Vladi in tudi ostalim. Če se točka uvrsti na dnevni red in časa je načrtovanega dovolj, Kolegij predsednika Državnega zbora je na njegov predlog odredil čas za razpravo in je napovedal 5 minut na prijavo in to teče, se sedaj ta scenarij povsem podre samo zato, ker nekateri poslanci, koalicijski poslanci, ki jim je očitno zelo veliko, da se ta zakon in davek uveljavi, preprečujejo razpravo poslancev Slovenske demokratske stranke in tudi drugih, ki tej enormni uvedbi davčne obremenitve [[…]] [[znak za konec razprave]] Glasovali bomo proti temu predlogu."
3,ParlaMint-SI_2016-10-18-SDZ7-Redna-23.u116,SDS,-1.0,2016-10-18,0.027328619733452797,"Čisto na kratko samo zadeva. Za opozicijo stojijo določeni lobiji, ki ovirajo delo ministrice v Državnem zboru [[…]]Ponovno sprašujem, kateri lobiji in kaj ima opozicija s tem, da zavira, če nima česa zavirati? Opozicija nima dovolj glasov, nima tudi česa zavirati, ker nima katerega zakona obravnavati. Izjasnite se že enkrat pa nehajte to govoriti nonstop, da nekdo stoji za nami. Ste pa jasno povedali, Zdravniške zbornice ne potrebujemo – če ste to mislili, potem ste jasno povedali, da Zdravniške zbornice ne potrebujemo. Naslednja zadeva; prosim ministrico, da odgovori na to, kar je gospa Sluga govorila o upravnem nadzoru v UKC Ljubljana. Konec junija 2015 je ministrstvo opravilo upravni nadzor v UKC Ljubljana in izdalo upravno odločbo. Naloženo je bilo, da najmanj [[…]]Torej UKC – 60 popravljalnih ukrepov. UKC se je na to pritožil s tožbo na Upravno sodišče, ki je potrebovalo leto dni, da je povedalo, da UKC ni imel možnosti potem za odzivno poročilo. Nove odločbe ministrstvo še do danes ni izdalo, ne ve se, kdo kontrolira, ali UKC dejansko odpravlja nepravilnost, ali samo na papirju, ali sploh ne. 60 popravljalnih ukrepov upravnega nadzora UKC Ljubljana, ministrica, ko je Upravno sodišče zadevo zavrnilo, torej pritrdilo UKC, ni izdala ponovne odločbe. Ne ve se, ali se ti ukrepi izvajajo ali se ne izvajajo. Ukrepov pa je, tako kot sem rekla, 60: zagotavljanje izvajanja pacientovih pravic, zagotavljanje izvajanja internih strokovnih nadzorov in tako naprej, da ne bom vsega naštevala. Torej, gospa ministrica, glede na to, da je koalicijska poslanka omenila upravni nadzor, vas prosim za odgovor za to: Ali UKC izvaja te popravljalne ukrep ali ne? Ali ste to zdaj dali ad acta in konec in ne delate nobenega nadzora več? Hvala."
3,ParlaMint-SI_2010-11-23-SDZ5-Redna-22.u6,SD,0.68359375,2010-11-23,0.04330162703990936,"Hvala za besedo, gospod predsednik. Spoštovani zbor! V Poslanski skupini Socialnih demokratov smo že v predhodnih obravnavah povedali, da bomo ta predlog zakona podprli. Prepričani smo namreč, da predlog te novele odpravlja pomanjkljivosti, ki so jih nevladne organizacije zaznale pri izvajanju veljavnega zakona o mednarodni zaščiti. Naj še enkrat ponovim, da gre za vsebinske novosti, ki posegajo predvsem v obravnavo mladoletnikov brez spremstva, saj gre za specifično in občutljivo populacijo, pozitivne rešitve pa se nanašajo na svetovalce za begunce. Novela bo zagotovila dvig standardov v postopkih za priznanje mednarodne zaščite ranljivi kategoriji oseb, uvaja žepnino in dostop do visokošolskega in univerzitetnega izobraževanja, na področju zdravstvenega varstva pa se širi obseg pravic iz zdravstvenega varstva za mladoletnike. Vse to bo pripomoglo k hitrejši vključitvi, integraciji oseb v življenje in delo v našem okolju, kajti zakon o mednarodni zaščiti temelji na načelu nevračanja oseb. Socialni demokrati smo se vedno zavzemali za spoštovanje mednarodnih norm pri zagotavljanju in varovanju človekovih pravic in temeljnih svoboščin tudi tistim osebam, ki zaradi političnih, gospodarskih ali drugih razmer ne morejo več živeti v svoji domovini. Prav tako pa smo se vedno zavzemali, da bi bilo moč osebam, ki iščejo pomoč v naši državi, zagotoviti višje standarde, kot so kot minimum določeni v direktivah Evropske unije. Prav tako bomo podprli amandma koalicijskih poslanskih skupin k 13.a členu, saj gre za redakcijski popravek. Treba je namreč upoštevati peti odstavek 13. člena Zakona o mednarodni zaščiti, v katerem so našteti pogoji, ki jih mora izpolnjevati svetovalec za begunce. Socialni demokrati bomo torej predlog zakona podprli. Hvala lepa."
3,ParlaMint-SI_2016-05-19-SDZ7-Redna-19.u66,SD,0.64794921875,2016-05-19,0.16532650589942932,"Hvala lepa, podpredsednik, za besedo. Spoštovani državni sekretar, spoštovane kolegice in kolegi! Res je burna razprava, zelo zanimivo je poslušati državnega sekretarja in predlagatelja. Moram moram pohvaliti napore predlagatelja, da poskuša slediti predlogu Obrtno-podjetniške zbornice, da ponovno vlaga ta zakon, že drugič po dobrih dveh mesecih, s to dopolnitvijo ureditve dvojnega statusa. Naj se najprej osredotočim na dvojni status. Vsi skupaj si želimo, da bi bilo čim več zaposlenih, temu vsi pritrjujemo, tako mladi kot starejši. Mladi si želijo čim prej vstopiti na trg dela, starejši pa čim dlje časa ostati delovno aktivni, seveda zgolj tisti, ki se čutijo še delovno sposobne, ker vedo, da so pokojnine dokaj nizko odmerjene in, kot je rekel državni sekretar, s podaljšanjem delovne dobe se tudi pokojninska osnova dviguje. Do tu vse lepo in prav. Torej, upokojitev ni obvezna, razen v javnem sektorju, kjer to po ZUJF velja in sama pogodba o zaposlitvi preneha. Se pravi, vsak samostojni podjetnik se samostojno odloča, ali bo nadaljeval s svojo dejavnostjo, ali bo svojo dejavnost prenesel na katerega izmed zaposlenih, ali pa bo, na žalost, zaprl svojo dejavnost. V našem pravnem sistemu sedaj velja, da prejemanje pokojnine in status zavarovanca nista združljiva. To pomeni, da upokojenec ne more prejemati pokojnine in biti še dodatno zaposlen. Težava lahko nastane tudi po tem predlogu predlagatelja v primeru, da se nekdo odloči, da bo v delovnem razmerju in prejemal pokojnino. Tu gre za starejše osebe, po 65. letu starosti se velikokrat zgodi, da pride do večjih zdravstvenih težav in – kaj se zgodi. Po predlogu predlagatelja bi takšen zavarovanec prejemal pokojnino, lahko bi se zgodilo, da bi bil nezmožen za delo, prejemal nadomestilo za čas nezmožnosti za delo – se pravi, bil bi v neenakem položaju kot ostali zaposleni, kar je zame nesprejemljivo. Lahko bi se teoretično zgodilo tudi to, da bi bil do konca svojega življenja v bolniškem staležu, se pravi, prejemal bi nadomestilo za bolniški stalež in pokojnino. Ali je to prav? Zame ne. Takšna sprememba, ki jo predlaga predlagatelj, bi pomenila poseg v obvezno zdravstveno zavarovanje, mislim pa, da bi rušila tudi sistem politike aktivnega zaposlovanja. V našem pravnem sistemu velja tudi to, da je pokojnina pravica iz naslova minulega dela in je namenjena zagotavljanju materialne in socialne varnosti. Vaš predhodnik, poslanski kolega gospod Horvat, je omenil, da se nekateri samostojni podjetniki odločajo za zaprtje espejev. Ja, seveda, tudi to je res, ampak poznam kar nekaj primerov, kjer so se samostojni podjetniki, ko so se upokojili, odločili, da svojo dejavnost prenesejo na enega izmed zaposlenih. Seveda so sklenili določeno pogodbo, s tem ohranili zaposlene v tem podjetju oziroma pri samostojnem podjetniku in delovna aktivnost vseh zaposlenih se je s tem nadaljevala. Vlada oziroma mi v Državnem zboru smo sprejeli tudi kompromisni predlog, ki velja od 1. januarja 2016, s katerim se zasleduje cilj tega dvojnega statusa za vse zavarovance, ki izpolnjujejo pogoje za upokojitev ter želijo nadaljevati z delom in hkrati prejemati pokojnino. Torej, samostojni podjetnik, če se upokoji ter prejema polno pokojnino, lahko nadaljuje z dejavnostjo, če dopolni 63 let starosti in 40 let pokojninske dobe brez dokupa in je opravljal dejavnost najmanj 12 mesecev pred upokojitvijo. V času upokojitve, ko nadaljuje z dejavnostjo, zaposluje najmanj eno osebo za nedoločen čas s polnim delovnim časom, če ima ves čas dvojnega statusa poravnane vse prispevke in davke za svoje zaposlene kakor tudi zase. Potem imamo tukaj tudi ostale kategorije možnost pridobitve 20-odstotne predčasne ali starostne pokojnine za vse, ki izpolnjujejo pogoje za pridobitev starostne ali predčasne pokojnine. To možnost imajo vsi, ki izpolnjujejo pogoje po starih predpisih. Še naprej pa imajo zavarovanci možnost, da se delno upokojijo ali delno reaktivirajo, ponovno za dve uri dela dnevno. Vsi ti zavarovanci, ki izpolnjujejo takšne pogoje za upokojitev, imajo torej možnost prejemanja 75 % pokojnine pod pogojem, da se za dve uri reaktivirajo in vključijo v zavarovanje. Potem še imamo tukaj upokojence iz 406. člena ZPIZ-2. Vsi, ki so uveljavljali iz zavarovanje po ZPIZ-1 in se jim je že dvakrat podaljšal ta rok za uskladitev dvojnega statusa, bodo še naprej lahko opravljali dejavnosti in prejemali pokojnino. Po novem pa bodo morali plačevati višji pavšalni prispevek kot do sedaj, in sicer v višini polovice polnega prispevka po prostovoljnem invalidskem zavarovanju od najnižje pokojninske osnove. Torej, kompromisni predlogi so. Na drugi strani predlagatelj navaja tudi odškodninsko odgovornost. Tudi tukaj sledi predlogu, kot sem že omenila, Obrtne-podjetniške zbornice in enostransko mimo dogovorov urediti področje odškodninskih zahtevkov na način, da se omeji odškodninska odgovornost delodajalcev. Kot vemo, delodajalec je dolžan zagotoviti varnost in zdravje vseh delavcev v zvezi z delom, izvajati mora vse ukrepe in nekateri delodajalci temu zelo sledijo. Tudi v Državnem zboru smo temu bili priča. Nedavno tega so se zgodile kar nekaj nezgod na delu in delodajalec, Državni zbor, je poskrbel, da so se vse stopnice v Državnem zboru, vsi tisti vozlički, ki so nastajali na tepihih odstranili. Ženske imamo sedaj boljše pogoje oziroma imamo manj težav pri hoji po stopnicah, kajti zgodilo se je nekaj nevšečnosti v zadnjem času. Torej, delodajalec skrbi za to, da imamo dobre pogoje za delo. Treba je tudi zagotavljati s strani delodajalca, da delodajalec zagotavlja osnovne pogoje za delo, to se pravi, zagotavljati mora zaščitna sredstva in pri tem se kaj kmalu tudi ustavimo. Nekateri delodajalci temu zelo dobro sledijo, nekateri pa kar nekaj časa svoje delavce pustijo v nevzdržnih razmerah, ne zagotovijo nove zaščitne opreme, kajti zaščitna oprema, kot so čevlji, rokavice, delovni plašči, čelada – čelada ima nek daljši čas, trajna malce bolj dolga, ampak čevlji in rokavice se pa uničijo in so nujno potrebni za delo, vendar delodajalec ni poskrbel za to. Tu se mi zdi ta odškodninska odgovornost, ki bi se potem delila tudi na delavce, neprimerna. Vsekakor mislim, da predlagana rešitev v zvezi z odškodninskimi zahtevki nehote zbuja občutek, da gre za edini cilj ekonomske zaščite delodajalcev. Vsekakor je potrebno vedeti, da v razmerju delavec in delodajalec je vedno delavec najšibkejša stranka v tem postopku. Verjamem pa, da se delavci tega zavedajo, upoštevajo vse varnostne ukrepe na delu in da je teh nezgod tudi čim manj. Vsekakor pa temu predlogu zakona, ki ga podaja predlagatelj, nasprotujemo. Hvala lepa."
3,ParlaMint-SI_2010-12-20-SDZ5-Redna-23.u36,SD,0.6005859375,2010-12-20,0.10247213393449783,"Hvala lepa za besedo, spoštovani podpredsednik. Spoštovani minister, kolegice in kolegi! Naj takoj na začetku povem, kot je že kolegica v uvodu, da tudi sama podpiram predlog amandmaja k 7. členu, ki smo ga vložile koalicijske stranke, SD, Zares, DeSUS in LDS. Predvsem iz razloga, ker nadgrajuje razpravo, ki je bila opravljena na odboru, in odpravlja pomanjkljivosti, ki so bile opazne in o katerih smo odprli tudi razpravo. Gre za to, da amandma določa ravnanje s sprejetimi zahtevami v primeru, ko imamo več ponudb za delo, pri čemer ni bilo jasne poti, kako s tem naprej. Amandma govori o tem v peti in šesti alineji predloženega gradiva. Kar se mi tudi zdi pametno, je, da je vse opravljeno na enem mestu, in sicer na Ministrstvu za zdravje. Moram reči, da me z optimizmom navdajajo vsebine, ki jih je treba reševati na dolgi rok. Zelo strinjam s tem, da se zadeve spreminjajo, toda spreminjajo se ne nazadnje tudi potrebe oziroma različno stanje v zdravstvu, kar je posledica tudi tempa našega življenja, in zaradi tega je zelo težko načrtovati za 10 in več let vnaprej natančno strukturo zdravnikov oziroma njihove stroke. Za to je podlaga stanje v zdravstvu in potrebe nas, prebivalcev Slovenije. Zato ta predlog sama podpiram. Tisto, kar so nekateri prav tako že predstavili, je pa začetek razprave, ko bomo imeli pred seboj celoto zdravstvenih zakonov, ki bodo nadgradili vsa današnja vprašanja, tudi to, da v vseh teh letih nismo uspeli vzpostaviti mreže - vse vlade so jo ne nazadnje tudi imele, tako na primarnem kot sekundarnem področju. Moram reči, da smo si tu kolegi zelo blizu, zaradi tega me prav veseli razprava v nadaljevanju, ko bomo sprejemali odločitve s tega področja. Naj ob tem, ko imamo interventni zakon pred sabo, le opozorim, zakaj je Vlada oziroma Ministrstvo za zdravje ta zakon sploh predlagalo. Predlagalo ga je zaradi akutnega pomanjkanja zdravnikov v Sloveniji, zaradi zadev, ki so se dogajale v preteklosti. Vemo tudi, da je danes zelo neposrečeno razpravljanje o tem, da je vsako leto omejen vpis na medicinsko fakulteto, stomatologijo, da bodo programi v Mariboru prišli šele čez nekaj let. Takšno je stanje, in zaradi tega interventni zakon, da bomo lahko ne nazadnje že v naslednjem letu vsaj malo omilili pomanjkanje, ki ga čutimo zdaj. Zato me preseneča ta predlog in drobnjakarstvo, po mojem, ko govorimo, da bi morali vsi ti posamezniki, ki se bodo vključili v proces opravljanja poskusne dobe, že znati slovenski jezik. Sama sem zagovornica slovenskega jezika na vsakem metu in ob vsakem času. Vendar tako, kot je v nadaljevanju zapisano, da je treba opraviti preizkus znanja slovenskega jezika – in sicer gre tu samo za Filozofsko fakulteto, Oddelek za slovenščino – in da je to edino pravilno, takrat, ko vidimo, da je usposobljenost, tako strokovna kot tudi ostala, primerna, da lahko določena oseba, zdravnik, opravlja poklic tudi še vnaprej. In kar temu nadgrajuje tudi vsebina, da se je treba zavarovati, kar zakon tudi prinaša, da v primeru odstopanja ali pridobitve vseh teh kvalifikacij, je nemogoče, da bi zdravnik ne nazadnje to delovno mesto tudi zapustil. Kajti pri tem je treba vrniti vse stroške, ki so bili ne nazadnje tudi v njega vloženi. Pa sama pravim, drobnjakarstvo, zaradi tega, kajti ko pride nekdo, seveda povabljen v Slovenijo z direktnim vabilom, je zelo težko od njega pričakovati, da bo znal perfektno slovenščino. Zato pa je toliko bolj treba od njega zahtevati po profesionalnem preskusu znanja in z ne nazadnje odličnim poznavanjem slovenščine, ki bo podlaga za komuniciranje le-tega tudi v nadaljnjem postopku dela. Hvala lepa."
3,ParlaMint-SI_2012-06-15-SDZ6-Izredna-14.u111,SD,-0.953125,2012-06-15,0.19429908692836761,"Hvala. Verjetno si v očeh ljudi, tisti, ki bomo podprli ta amandma, ne bomo ravno izboljšali ugleda; morebiti pa, zaradi tega, ker bomo povedali, da če bo kdo od zainteresiranih dal vlogo na Ustavno sodišče in bo Ustavno sodišče ugotovilo, da takšna retroaktivnost ni upravičena, potem bodo posledice za javne finance hujše od tega nadomestila. Res pa je, da se utegnejo posledice obesiti na ramena kakšne druge vlade. Ne morem trditi, da ni bilo v preteklosti veliko takšnih stvari v zvezi s plačami poslancev oziroma izplačevanja nadomestil, ki me ne bi zmotile, še najbolj takrat, ko so prišli za kratek čas v parlament in dobili celo nadomestilo ali morebiti ministri, ki niso niti polnega leta službovali, povlekli nadomestilo za dve leti, potem pa ustanavljali privatne univerze, pardon fakultete. Marsikaj se je v preteklosti dogajalo; tudi to, da smo Socialni demokrati predlagali znižanje plač poslancem, pa je bilo takrat to omenjeno ali sprejeto kot socialna demagogija. Zato ne bom vrednostne sodbe izrekala o tem, kako vidim ta predlog. Bi pa bilo dobro, če bi bil predlog usklajen med opozicijo in koalicijo in če bi v imenu ugleda Državnega zbora in poslancev prisluhnili tudi temu, da je funkcija predsednika Državnega zbora, kdor koli jo opravlja, tolikšna, da si pa predsednik ob funkciji ne more privoščiti opravljati še kakršno koli drugo delo, tudi če je petinsko in če se to lahko izpelje. Funkcija je funkcija, to je funkcija druge osebe v državi in iz tega izpeljujem tudi vse nasledke, ki so; tudi če je to univerzitetni učitelj v komunikaciji s svojimi študenti, je to poseben položaj. Ga ni mogoče odmisliti, zato ker funkcionar si 24 ur na dan. Kar pa zadeva še neko drugo stvar, pa bi vendar opozorila – in to gre mimo amandmaja. V dodatni ali dopolnilni obrazložitvi je bil znova povedan podatek, da se bo prispevek države za pokojninsko in zdravstveno blagajno za verske uslužbence znižal za 20 %. Saj sem imela računstvo 5, ampak vseeno sem še pri dveh preverila, če narobe računam, da je s 60 na 48 % 12 %. [[oglašanje iz dvorane]] Poglejte, sem preverila, kaj imate vse napisano v obrazložitvi! O številkah in o tem, koliko držijo te številke – eno so številke v rebalansu, drugo pa drugo – sem pa že razpravljala v Državnem zboru, velikokrat seštevki ne gredo skupaj. Hvala."
3,ParlaMint-SI_2006-10-26-SDZ4-Redna-21.u210,SD,-0.9755859375,2006-10-26,0.05143227055668831,"Hvala lepa. Zanimivo je, da smo v opoziciji kolektivno - da rečem - kritični do predloženega zakona, da smo pa edino v Socialni demokraciji vložili amandmaje. Pa to ni kritika kolegov iz opozicije. Ampak kaj to pomeni? Ali smo toliko prepričani, da se več ne splača v tem državnem zboru resne amandmaje vlagati, ker je vse, kot se reče, bob ob steno ali gre za kaj drugega? Mislim, da je treba tudi o tem razmišljati. Mi smo tudi v tem primeru marsikdaj, pa kdo drug, kakšna druga poslanska skupina to naredi, menili, da je le prav, vsaj minimalne popravke v celoten sistem poskušati vnesti, ker je takšen, kot je predlagan, res grobo nesprejemljiv. Gospe in gospodje iz koalicije! Tisto kar trdite, je res izmišljeno. To je zgodba, v kateri je vse mogoče. Seveda je vse mogoče, ampak vprašanje, ali je potrebno, in vprašanje, ali je pravično. Govoriti o tem, da si želimo imeti enotne in primerljive osnove ali pa enotne osnove za usklajevanje. Ja, bi rekel, ne zahtevati od kogarkoli od nas, da bo rekel, da to ne, čeprav je to seveda predvsem v korist države. Ampak tudi zato, če je v korist države in če pomeni poenostavitev postopkov in če pomeni manj stroškov administracije in podobno, je lahko to koristno. Vendar govoriti o tem danes, da je to temeljni namen, ni res, ker če bi temeljni namen bil, potem se ne bi to urejalo po nujnem postopku z nejasnimi podatki in posledicami, ampak bi vlada prišla, pa bi rekla, zagotovimo, da se bo, preden pridemo do sistema usklajevanja, izvršila ponovna ocena vsakega od teh socialnih transferjev. Rekli bomo, za vsakega od teh, kateri je tista pravična višina, ki se nam zdi sprejemljiva, in naredili bomo takšno medsebojno usklajevanje, ki ne bo pomenilo zniževanja teh pravic. Zdaj pa mi gospod Starman pove, da je to edini pošten način, in ugotavlja, kaj je vse mogoče. Ja, vse je mogoče. Mogoče je tudi, da se plače ne izplačajo, tudi to je mogoče. Mogoče je, da gredo hitreje gor, počasneje gor. Vendar reči, da je to edini pošten način, je čista izmišljotina. To res pomeni, da se, če bodo pošteno izračunana gibanja cen, zagotavlja iz leta v leto, ne pa tudi med letom, ker med letom ni sprememb. Cene se pa tudi spreminjajo. Varovanje realne višine. Vendar se spreminjajo relativni odnosi med temi socialnimi transferji in gibanjem plač. Gospe in gospodje, praviloma si želimo, to obljubljamo mi v opoziciji še bolj na velika usta, obljubljate vi v koaliciji, da gremo v državo blaginje. Ta država blaginje seveda pomeni, da se bodo plače gibale ne samo po rasti življenjskih stroškov, ampak da se bodo plače gibale tudi v odvisnosti od produktivnosti, povečane produktivnosti dela, ki si jo želimo, da se bodo gibale v odvisnosti od večjega bruto družbenega proizvoda, ki ga bomo dosegali. In to se, k sreči, praviloma zdaj leto za letom tudi dogaja. Zato je rast plač v primerjavi z rastjo gibanja cen življenjskih potrebščin praviloma višja. V zadnjih letih tudi do enkrat višja, od 2 do 2,5 odstotka je višja, kot je gibanje cen življenjskih potrebščin. Kaj zdaj to pomeni? To pomeni, da smo se mi kot država odločili, da se za tiste, ki so na socialnem dnu, ki morajo pridobivati socialne transferje, njihov položaj relativno vizavi tistih, ki imajo plačo, ki kot bi rekel kdo od poslancev želijo delati, čeprav je to grda neresnica in potvarjanje dejstev. Ampak imajo plačo in delajo, da se ta razkorak stalno povečuje. V dveh, treh letih bo prišlo do razkoraka, ki se bo za 10% povečal. Ali si res to želimo? Jaz mislim, da ne in da iz tega razloga ni sprejemljiv način, po katerem se je vlada to odločila delati. Mi smo to prikazali na način in usklajevanje po enem načinu, ki ne bom rekel, da je idealen. Ni morda idealen, ampak za vse tiste, ki sprejemajo različna nadomestila iz socialnih blagajn, je mogoče celo pošten, da si vzamemo en sistem, po katerem vse usklajujemo. In, če trdimo danes, da smo najbolj zadovoljni v tej državi s sistemom usklajevanja pokojnin, potem naj velja tudi za zdravstvo, potem naj velja tudi za invalidnine, potem naj velja tudi za druge pravice iz pokojninskega zavarovanja, kot so letni dodatek, dodatek za pomoč in postrežbo in podobno enak sistem, ne pa samo za redne, starostne, družinske pokojnine. Mislim, da je to ta možnost, ki bi jo bilo korektno izvesti. Posebej pa, da je nemogoče, da se boleznine uravnavajo na enak način, kot ste predvideli v zakonu, ker prvič, izhajajo iz solidarnosti, izhajajo iz plačanih prispevkov. Po enem letu usklajevanja na podlagi rasti življenjskih stroškov ali pa iz neposrednega gibanja cen bi nastale enormne razlike. In še nekaj je treba reči, zdaj boste rekli, da govorimo iz hudobije. Morda, samo dejstvo je takšno, obstoja povezava med zahtevami tega ministrstva, da je treba boleznine znižati. In o tem so zahteve tega ministrstva v okviru socialnega partnerstva, nekaj mesecev poslušamo zahteve po znižanju boleznin. In, ker socialni partnerji s tem ne soglašajo, je našla vlada pač drugo metodo, pač ne bomo preko procenta, ampak bomo preko načina usklajevanja, ampak ne nas imeti za nore, da tega ne bomo opazili in da tega javno vam, gospodje iz vlade, ne bomo povedali. Na ta način se pošteno ne dela! Potem povejte; želimo v naslednjih letih za 10% - treh, štirih - za 10% realno znižati boleznine zaradi tega, ker mislimo, da je zdravstvena blagajna prešibka: ali zato, ker bi bilo sicer treba povečati prispevke, pa jih ne moremo, ali pa zato, kar mnogi gospodje iz koalicije radi poveste, ker so vsi tisti, ki so bolni, simulanti, pa si ne zaslužijo boleznine, tako kot so vsi tisti, ki so brez dela, simulanti in nočejo delati, kar smo celo danes slišali. Mi pač poslušamo z nekaj amandmaji rešiti kolikokrat se rešiti, da, da ne bi zgolj samo kritizirali. Upam, da se bo razprava o tem odprla, da bodo vsaj nekateri amandmaji podprti, ker pa ne bi bil nekorekten in ne bi rad pri enem amandmaju govoril o vseh tukaj, neham in bom pri drugih še govoril. Hvala."
3,ParlaMint-SI_2021-12-27-SDZ8-Izredna-91.u239,SD,-0.9951171875,2021-12-27,0.9479570388793945,"Hvala, podpredsednik. Glasoval bom proti, ker je ta zakon, ki je pred nami nemoralen. To je zato, ker ponovno meša dobre ukrepe, škodljive ukrepe. Zakon je postopkovno sporen, da ne pozabimo postopek ali procedura je osnovna demokracije in ruši demokratične institucije zlasti pa zakon je vsebinsko sporen. Kakor ste opazili na eni celi strani se ukvarjajo z zapiranjem šol na mestu s pomočjo upokojenca deli na prvorazredne in drugorazredne. Če si upokojenka, ki ima 731 evrov pokojnine dobi dodatek, če imaš dva evra višje 733 ne dobiš dodatka. Zakaj že, zakaj ste se tako odločili? Je zakon, ki ponovno uvaja še večjo represijo, poglejte si kazni in to je zakon, ki dodatno nagrajuje plačno elito, elito, ki je že sedaj pri plačaš daleč nad povprečjem v Sloveniji in ji daje dodanih 25 odstotkov. Ne daje mladim zdravnikom, ne daje družinskim zdravnikom, ne daje negovalkam v bolnišnicah, daje plačni eliti. Kam to pripelje? To pripelje do razkroja javnega sistema in tisto, kar se pa ne zavedate to pripelje tudi do razkrojevanja pospešenega javnega zdravstva. Naslednje leto namesto, da bi zbirali denar za storitve bomo iz našega zavarovanja zbirali denar za vaše grozno velike darilne pakete, ki pa ne bodo imeli učinka. Hvala vam."
3,ParlaMint-SI_2007-07-11-SDZ4-Redna-30.u265,OTHER,0.8642578125,2007-07-11,0.11359506845474243,"Hvala lepa. Spoštovani predsednik, gospod državni sekretar s sodelavcem, kolegice in kolegi! Zakon o obrtni zbornici je zagotovo ena pomembna gesta te Vlade in tudi tega parlamenta. Zelo me veseli današnja zelo pozitivna klima v tem parlamentu, ta naklonjenost temu zakonu, ki je skozi vso to razpravo, ki jo je vodilo ministrstvo, pa verjamem, da tudi poslanci, preko območnih enot dobilo neko zaključeno celoto, ki je dobra osnova za nadaljnji sprejem tega zakona. Vesel sem, da je bilo to tesno sodelovanje z območnimi in Obrtno zbornico Slovenijo, z ministrstvi in da se je iskalo optimalno sinergijo, kako postaviti najbolj optimalen zakon za članstvo, za obrtnike, za to zvrst gospodarstva. Mislim, da je v tem tudi minister in ministrstvo uspelo, da smo danes prišli v parlament z res usklajenim delom, da ni tistega nasprotovanja, da je tudi pismo, ki smo ga dobili od Obrtne zbornice Slovenije, pozitivno, da je to usklajeno, da pozdravljajo, da so spremembe dobre, usklajene in da dajajo nov zagon obrtništvu v Sloveniji, podjetništvu in to se mi zdi tudi meni zelo pozitivno kot poslancu. Seveda, pomembno vlogo zagotovo so odigrale območne zbornice. Te imajo srce podjetništva v teh območjih, kjer so, in mislim, da teh 62 zagotovo daje tisti direkten kontakt z obrtniki kot prvo informacijo, prva pomoč in zagotovo tam obrtnik vidi tisto prvo. Jaz težko sodim, kako uspešno je Obrtna zbornica Slovenije na centrali tega pač ne poznam toliko. Dobro poznam območne in te delajo zelo uspešno in učinkovito. Zakaj tak model? To vprašanje je bilo večkrat izpostavljeno. Preprosto zato, ker tak model so povedali in želeli člani. Članstvo se je izreklo v gospodarskih zbornicah pa je nekoliko drugačno mnenje. Tam so bile ankete popolnoma drugačne. V obrtniški zbornici so takšne in mi smo temu modelu in tej volji članstva prisluhnili. Zato ni prostovoljnega tukaj v tem modelu. Upam, da tudi katerakoli naslednja zbornica, ki bo prišla v parlament, da bomo tudi poslušali glas članstva, pa naj bo to kmetijska, naj bo to lekarniška, zdravstvena ali katerakoli. Glas tistih, zaradi katerih sprejemamo zakonodajo, mora imeti posebno težo. In če so člani rekli, mi bomo imeli pa obvezno članstvo, ker hočemo biti resni, odgovorni, reprezentativni, in ga zato tudi imajo. Da je pa to manjše - tudi temu se je prisluhnilo. Mislim, da je ta razlika, razkorak med 10 in 50 evri korektna zadeva, da ni vsem enako dano, kajti ni važno, ali imaš enega zaposlenega ali pa dvanajst, in je tudi to bilo sprejeto. Skratka, vse te stvari je dalo dobro sodelovanje, medsebojno dopolnjevanje, in mislim, da bo tudi ta razprava, ki teče in bo potekala še do konca današnjega dne, dala še kakšno dobro zadevo. Mislim pa, da so vse te predlagane dopolnitve v dobro tako obrtnikov kot tudi potrošnikov, definitivno. Zakaj v bistvu te pogoje izpolnjujemo, zakaj večja konkurenčnost - zagotovo bo s tem zakonom lahko tudi večja konkurenčnost, kar je pa dobro za potrošnika kot ne nazadnje tudi za obrtnika. Večja ponudba na trgu - mislim, da v Sloveniji manjka še mnogo storitvenih dejavnosti, ki jih potrebujemo, pa jih žal še ni. Morda bo to spodbuda za kakšnega novega obrtnika, ki se bo spomnil na tako ali drugačno dejavnost, ki je v pomanjkanju, ki je ni, in se bo morda po tej poti lažje odločil, da bo prišel do obrtnega dovoljenja, ker pač mogoče nima ustrezne izobrazbe ali drugih pogojev, ki jih je do zdaj imel. Mislim, da to mora biti čim bolj odprto. Se pa strinjam, da za določene primere, kot je zdravje, kot je okolje, bi bilo prav, da so pa neki drugačni kriteriji, vendar malo bolj strogi, da se tam ne bi kaj posebnega dogajalo. Ampak to bomo, upam, da s kakšnim amandmajem tudi popravili. Nižje cene storitev - tudi s tem se bo to omogočalo. Manj dela na črno - zagotovo, večja zaposlitev, manjša brezposelnost, vse to se lahko povezuje, če je država prijazna do obrtnikov, do podjetnikov. In ta zakon kaže prijaznost države do podjetništva, do obrti, ki je bila v zgodovini, žal, mnogokrat zapostavljena, bili so težki časi. Ne nazadnje tudi sam izhajam iz obrtniške družine in poznam zgodovino 20 in več let nazaj, kako je bilo takrat obrtništvu neprijazno okolje, izjemno neprijazno okolje. Hvala bogu, danes je to bistveno drugače in s tem zakonom bo še bolje. In tisto, kar mislim, da vsaka država in vsak odgovoren poslanec želi, da bo gospodarstvo in pogoji gospodarstva še bolj prijazni, država pa s tem daje pogoje. In tu je ta okvir, ki ga vidim kot korak naprej. In s tem bo tudi konec koncev za potrošnika dano tisto, kar mogoče do zdaj ni bilo. Skratka, s tem zakonom dobimo vsi, obrtniki in državljani. Pomembno je pa tudi to, da se ni pozabilo na območne enote, ki so pomembne, in da tudi ta razdelitev 65:35, plus 5, minus 5, ki jo bo skupščina določila, je tisti korak, da še ostane avtonomija na lokalni ravni, regionalni ravni, da imajo tudi oni svoj vir prihodkov, da bodo lahko še naprej svoje poslanstvo opravljali v korist tistega članstva na mikro ravni, lokalni ravni, kot je bilo to doslej. Da se torej tu razlike ne pojavljajo, kajti ko enkrat denar odleti v centralo, se težko vrne nazaj v regijo oziroma občino. Tu ta avtonomija ostaja. In nenazadnje, veste, vse, kar je zastonj v življenju, podarjeno, ponavadi ni cenjeno. In tudi če dobiš zastonj neko storitev, potem je ne znaš dobro ceniti, če pa plačaš 10 evrov za tisto storitev, bo pa zagotovo odnos med obrtniki in območnimi zbornicami drugačen. In mislim, da je ta stvar dober kompromis med ministrstvom in območno zbornico. In ne nazadnje bo s tem zakonom tudi članarina ostala minimalna in bo s tem nekako ta kontinuiteta reprezentativnosti ostala še naprej v Obrtni zbornici Slovenije. Hvala."
3,ParlaMint-SI_2020-04-02-SDZ8-Izredna-33.u178,OTHER,0.74169921875,2020-04-02,0.007035342510789633,"Najlepša hvala za besedo, gospod podpredsednik. Spoštovani gospod minister, drage kolegice in kolegi! Če sem se v stališču Poslanske skupine Nova Slovenija – krščanski demokrati zahvaljeval nekaterim zaslužnim, da imamo sploh ta zakon na mizi, mi olika veleva, da se zahvalim tudi ministru za finance, našemu do nedavnega kolegu, ki je preživel z nami na Odboru za finance vse tiste dolge ure, ki jih niti več ne štejem, pa tudi našemu predsedniku Odbora za finance, ki je odlično peljal proceduro v skladu s poslovnikom in z vsemi demokratičnimi principi. Kar zadeva 22. člen, ki ga je podpisala Poslanska skupina Stranke Alenke Bratušek, naj povem, da smo se v koaliciji dogovorili in dobili tudi pozitivno soglasje Vlade – mi bomo ta amandma podprli. Tudi sam sem bil četrt stoletja v gospodarstvu in razumem, da je zelo težko definirati neko dovolj široko primerjalno časovno obdobje, da potem lahko objektivno primerjaš tudi promete, ko pravimo, oziroma fakturirano realizacijo, o kateri tukaj govorimo. Tako da se vidi, da Poslanska skupina SAB ima nekaj uspešnih poslovnežev v svoji sestavi, ki razumejo in razmišljajo poslovniško in poslovno. Tako da tu je podpora koalicije zagotovljena. Jaz imam dokaj dobre živce in razumem vso demokratično razpravo, praktično sem tudi sam vse ure presedel na Odboru za finance. Čisto moje objektivno razmišljanje in tudi razočaranje je, sam sem pričakoval, da bi vsi razumeli, kdo hitro da, dvakrat da, in bi se morda tudi nekoliko odpovedali maratonskim razpravam predvsem o vsebinah, ki niso zapisane v tem zakonu. Ne bom ponavljal, kaj vse smo poslušali – morda tudi koristno, sam pa mislim, da večino ne. Razen redkih izjem nisem zasledil nekih inovativnih dopolnitev tega zakona, ki resnično gre naproti ljudem, našim ljudem in gospodarstvu, od katerega vsi živimo. Prav to gospodarstvo je tudi na Odboru za finance preko razprave – ja, opozicije – doživelo kar nekaj zasramovanja. Moram tu zelo jasno to povedati. Morda bom koga spodbudil, da mi bo repliciral, nikogar ne bom pa po imenu imenoval. Vsak ima možnost od vseh državljanov, da si tudi magnetogram prebere. Ampak, kolegice in kolegi, gospe in gospodje, nam se je v neverjetno kratkem času, dobesedno čez noč postavil svet na glavo. Nekateri tega še ne razumejo ali pa nočejo razumeti. Sam menda ne smem, ker mi je en državljan pisal, da kaj delam histerijo, ko govorim o vojni. Ker sem nekoč primerjal vojno iz leta 1991, vojno za Slovenijo, ko smo natančno vedeli, kje je sovražnik, kdo je sovražnik in kako močan je sovražnik – namreč Jugoslovanska ljudska armada. Zdaj imamo sovražnika bistveno hujšega, ki bo pobral bistveno več življenj kot vojna za Slovenijo, bistveno bolj nas bo pahnil nazaj glede gospodarstva, standarda, če hočete. Tega sovražnika ne vidimo, ne vidimo, kako je močan. Ne vemo, kako dolgo bo okupiral naša življenja. Še pred kratkim je bil koronavirus problem nekega tretjega sveta. Nekaj, ker se Evropi, še posebej pa Sloveniji, ki je popek sveta, ne more zgoditi. Pa se je. Evropa se je kar naenkrat spremenila v žarišče epidemije in nepredstavljivo zaprtje v lastne domove je postalo naša nova normalnost. Mi sedaj govorimo »ostani doma«. Moraš ostati doma, ker je to v tvojem, mojem interesu, interesu tvojih bližnjih, da jih ne okužiš, če si slučajno že okužen. In to v tisti Evropi, kjer je svoboda ljudi ena ključnih vrednost, ki se prezentira med drugim tudi v prostem pretoku ljudi. V svoje blagostanje zasidrane evropske države, ki so sprva reagirale nadvse ležerno, so se, ko je šlo zares in ko je bilo nekaj tednov že izgubljenih – tudi v Sloveniji, treba je jasno povedati – slednjič zelo odločno odzvale. Po razpoložljivih podatkih je konec marca kar 17 od 27 držav članic Evropske unije razglasilo izredno stanje. Prepovedale so gibanje, zaprle izobraževalne in druge javne ustanove, omejile delovni čas nenujnih trgovin in tako dalje. Hvala bogu! Mi v Novi Sloveniji smo zadovoljni, da Državni zbor ni ali pa še ni aktiviral 92. člena Ustave in razglasil izrednega stanja. Upam in želim si, da do tega tudi ne bo prišlo. Pod pogojem, kolegice in kolegi, da bomo vsi, vsak posameznik dovolj resno vzeli priporočila, navodila zdravniške stroke in se striktno držale navodil in odredb Vlade, Državnemu zboru izrednega stanja ne bo treba razglasiti. To je gotovo v našem skupnem interesu. Hvala bogu, Državni zbor pri nas normalno funkcionira in upam, da bo šlo tako tudi naprej, da bo lahko hitro in učinkovito sprejemal učinkovite zakone, ki morajo najprej iti v smeri zajezitve razširjanja obolenj, potem pa v smeri pomoči ljudem in slovenskemu gospodarstvu. Ponavljam, če mi ne bomo naredili res vsega, če ne bomo uresničili in se držali vseh navodil in uresničili vseh ukrepov, s katerimi bi razširjanje okužb omejili, zajezili, potem trdim, da bomo mi 3 milijarde vrgli skozi okno. Na nek način me tudi kot državljana boli, da se je veliko razprave in kritik, ki so seveda dobrodošle – nimam s tem težav, da me kdo kritizira – da je bilo to fokusirano v glavnem na 103. in 104. člen tega zakona, 104. člena sedaj več ni – češ, postajamo policijska država in tako dalje, nismo več svobodni. Po našem razumevanju, Nove Slovenije – krščanskih demokratov, je svoboda tesno povezana kot siamski dvojček z odgovornostjo. Ni svobode brez odgovornosti, kar pomeni, nam svoboda ne pomeni, da lahko delamo karkoli. Če smem, mi smo novembra sprejeli prenovljeni, modernizirani temeljni program stranke Nove Slovenije, ki stoji na štirih stebrih. Prvi – dostojanstvo človeka, drugi – svoboda, tretji – pravičnost in četrti – varnost. Vsi ti štirje stebri so izjemno široki pojmi. Kar se tiče Kazenskega zakonika oziroma nalezljivih obolenj, imamo mi 177. člen Kazenskega zakonika, ki govori o prenašanju nalezljivih bolezni. Prvi odstavek pravi, citiram: »Kdor se ne ravna po predpisih ali odredbah, s katerimi pristojni organ odredi pregled, razkuženje, izločitev bolnikov ali kakšne druge ukrepe za zatiranje ali preprečevanje nalezljivih bolezni pri ljudeh, in s tem povzroči, da se nalezljiva bolezen razširi, se kaznuje z denarno kaznijo in zaporom do enega leta.« Sedaj se pa postavi vprašanje, kako pa sedaj to deluje. Kako pa sedaj to nadzirati? Kako detektirati tistega, ki se tega prvega odstavka 170. člena Kazenskega zakonika ne drži? Kako, ko ga pa ne vidiš, saj ne veš ali je okužen ali ni? Ja, za božjo voljo, saj najbrž ne bomo barvali teh ljudi, ki gredo na testiranje. Pa je potem nekdo pozitiven – ali ga bo višja medicinska sestra ali kdorkoli pač pobarval ali kaj? Lepo vas prosim! To pa res ne bi bila svoboda. In tu nekdo mora biti, ki je za to pristojen, ve se, kdo je to, in mu moramo dati orodja, da lahko izvaja ta člen. To ni policijska država. To je v interesu večine nas. Nobenega ne boli glava, tudi mene ne, ko si inštaliram kakšno aplikacijo na to škatlico, ki se ji reče pametni telefon, pa me vpraša, če dovolim, da mi sledi, če dovolim, da detektira mojo lokacijo. In potem rečem yes ali pa ja. Pa mi sledi. Pametna zadeva. Se usedem v avto v garaži in zadeva ve, kje sem, in tudi ve, da se iz tiste točke iz garaže največkrat peljem proti domu in mi lepo napiše, do tiste in tiste lokacije, do mojega doma, imam 200 kilometrov oziroma uro in 55. Pa me sploh ne boli glava. Pa ta informacija ni povezana ne z mojim zdravjem, ne z zdravjem drugih. Svoboda in odgovornost – to gre skupaj. Druge svobode pač mi ne priznavamo. Tudi sam bom povedal, kar je kolegica Mojca izpostavila. Bilo je veliko kritik, da je zakon neustaven. Res je, neustavno je tisto, kar je proti življenju, kar je proti zdravju. In še bo formalnopravno – neustavno je tisto, kar Ustavno sodišče razglasi, da je neustavno, ne Državni zbor. Tako kar govoriti, ja, to je pa neustavno. Okej, dajmo zadevo na Ustavno sodišče in naj pove. Ko sem pa že pri tem, dejansko zdaj vidimo, ko nam je hudo, ko nam je hudo, ko bi želeli, da bi zakon, ki ga je pripravila Vlada in je težek 3,1 milijarde evrov, da bi jutri ali pa danes zvečer že začel delovati, pa to ne gre v tej državi. Ker enostavno nismo predvideli, da bomo prišli v takšno situacijo. Ne samo Državni zbor ali pa Vlada in državne vladne institucije, tudi marsikatera druga, ja, tudi podjetja in tako naprej. Preprosto nimamo izdelanih teh scenarijev, kaj pa, ko čez noč udari virus. In mi je težko, me boli, da sem na Odboru za finance tudi slišal, ja, če bo pa tako, bomo pa ljudi pozvali na ulice, pa bo referendum in tako naprej. Mi smo sami glasovali tudi za spremembo 90. člena Ustave leta 2013. Ta sprememba je določila štiri kategorije zakonov, o katerih referenduma ni dopustno razpisati. Ampak v sedmih letih nobena vlada, o tem mislim, da je danes govoril tudi predsednik Vlade, od leta 2013 nobena vlada ni bila sposobna sprocesirati teh ustavnih določil, ker ustava ni izvedbeni akt. Mora biti še zakon, konkretno v tem primeru zakon o referendumu in ljudski iniciativi, ki operacionalizira določbo ustave. In zdaj bomo to naredili, če bo dovolj močna politična podpora. Za ta zakon, zakon o referendumu in ljudski iniciativi potrebujemo dvotretjinsko večino. Potem bo lahko ta zakon 3 milijarde težak veljal šele čez toliko in toliko časa. Na nek način žalostno, da nimamo pripravljenih procedur, kjer bi lahko država normalno funkcionirala. Najbrž smo vsi toliko objektivni, da razumemo, da v tako kratkem času se ni dalo napisati in ni možno napisati idealnega zakona. Prvič, najbrž sploh ni idealnega zakona. Drugič, to je primer, ki v svetu nima primerjave. To je na svetu edini do sedaj takšen pristop, kako pomagati izdatno gospodarstvu, od katerega vsi mi živimo, in ljudem. Ja, in normalno je, da smo koga nenamerno izpustili, tako vlada oziroma še prej Lahovnikova projektna skupina oziroma posvetovalna skupina, tako tudi tukaj mi. Jaz sam lahko pokažem imam čez 400 mailov, sporočila preko vibra, messengerja in tako naprej. Norišnica. Nemogoče je sprocesirati toliko predlogov. Zato sem včeraj na odboru, in sem marsikoga tudi v slabo voljo spravil, ko sem prosil, če ima kdo celovit seznam vseh posebnih skupin v naši državi, ki so potrebne posebne obravnave, naj ga da na mizo. Jaz vem, da ga nima nihče. Nihče ga nima, ker teh skupin je najbrž nekaj tisoč. Ampak to, kar smo že prejšnji teden, ko smo sprejemali pet interventnih zakonov, ki jih je naša vlada pripravila praktično v 100 urah od prisege, ne 100 dneh, 100 urah od prisege, tukaj v tej hiši, smo takrat napovedali, da bomo pripravili konkretne ukrepe, finančno močne, s katerimi bomo pomagali gospodarstvu in ljudem. Tako tudi sedaj koalicijski poslanci, minister ponavljamo: ja, pripravljamo. Če je moja informacija točna, ministrski zbor sedi že to soboto, kjer bodo verjetno spet dan in noč in noč in dan delali na naslednjem svežnju, upoštevajoč potrebe gospodarstva in ljudi, da bi vendarle ohranili gospodarstvo na, kot se reče, delovni temperaturi in da bi poskrbeli za ljudi. Ta trenutek me zaposluje tudi misel, ki se morda tokrat na podeželju toliko niti ne pojavlja, ker ljudje imajo hiše, imajo vrtove, sadovnjake in gredo ven. Ne predstavljam si, kako je to v nekih stanovanjskih blokih, kjer so ljudje zaprti, dobesedno zaprti, mogoče je še balkon. Imeli smo razpravo tudi znotraj naše poslanske skupine Nove Slovenije, kako bi poskrbeli tudi za te duševne stiske, ki se pojavljajo v tem času. To se najbrž z zakonom ne da. Jaz nisem specialist na tem področju. Morda že s komuniciranjem nas poslancev, vlade. Ne smem sicer posegati v uredniško politiko medijev, televizije, tudi nacionalne ne, ampak morda od tam kakšna zanimiva oddaja, ker so ljudje več ali manj pred televizorji. Tudi na ta segment ne smemo pozabiti. Hvala lepa, kolegice in kolegi, za vašo pozornost. Jaz bom seveda ta zakon podprl, obenem pa si bomo še naprej prizadevali, da bo naslednji sveženj še kvalitetnejši in da bomo v naslednjem svežnju popravili, kar smo morda tukaj zagrešili, in to nenamerno. Hvala lepa."
3,ParlaMint-SI_2017-05-23-SDZ7-Redna-30.u51,OTHER,0.65380859375,2017-05-23,0.03170851618051529,"Hvala lepa za besedo, gospod predsedujoči. Spoštovane poslanke, poslanci, predstavniki ministrstva in ostali prisotni! Predlog zakona, ki ga danes obravnavamo, smo ob njegovi vložitvi v parlamentarni postopek s podpisi podprli vsi poslanci Poslanske skupine Desus. Veseli me, da je zakon usklajen še s številnimi drugimi deležniki, ki zakon podpirajo. Seveda pa je zelo pomembno, da zakon podprejo pristojna ministrstva, to je Ministrstvo za zdravje, Ministrstvo za izobraževanje, znanost in šport, ki sta oba v rokah stranke SMC, in Ministrstvo za delo, družino, socialne zadeve in enake možnosti. Vlada je predlog zakona podprla, me je pa začudila zadržanost do zakona, ki je bila opazna s strani nekaterih pristojnih ministrstev. Upam, da so ti zadržki že odpravljeni. Brez ustreznega sodelovanja med ministrstvi zakon v praksi ne bo mogel zaživeti. Ministrstva imajo namreč po predlogu zakona zelo pomembno vlogo zagotovitve podzakonskih predpisov, ki bodo izvajanje zakona sploh omogočili. Da ne omenjam dodatnih finančnih sredstev, ki jih bo treba dodatno zagotoviti. V Sloveniji je okoli 40 tisoč do 60 tisoč otrok z rizičnimi dejavniki v razvoju; 7 odstotkov je nedonošenčkov, sledijo otroci z obporodnimi zapleti, infekcijami in tako dalje, okoli 8 tisoč do 12 tisoč je otrok z motnjami v duševnem razvoju, otrok s cerebralno paralizo je od 800 do tisoč 600, okoli 4 tisoč je otrok z avtizmom, od 100 do 200 otrok ima epilepsijo. Nato so še otroci z okvaro sluha in motnjo vida, otroci s prirojenimi okvarami gibalnega aparata, z razvojno motnjo koordinacije ter z motnjo v govornem razvoju. Njihovo število naj bi še naraščalo. Vse te skupine otrok se obravnava v razvojnih ambulantah. Poleg omenjenih skupin otrok se v razvojnih ambulantah obravnava tudi otroke z živčno-mišičnimi, nevrometabolnimi in drugimi nevrološkimi boleznimi ter otroke po poškodbah glave. Že dejstvo, da točnih podatkov o številu otrok s posebnimi potrebami oziroma otrok z rizičnimi dejavniki v razvoju ne poznamo, pove veliko o tem, kako se danes skrbi za to področje. Čeprav imamo v Sloveniji mrežo zdravstvenih institucij in institucij otroškega varstva, ki naj bi skrbele za to dejavnost, te na težave omenjenih otrok in njihovih staršev ne odgovarjajo v zadovoljivi meri. Na potrebo otrok in njihovih staršev v zadovoljivi meri tudi ne odgovarjajo razvojne ambulante, mentalno-higienski oddelki oziroma druge specializirane ambulante ter razvojni oddelki vrtcev v Sloveniji, ki opravljajo nekatere programe zgodnje obravnave otrok. Pomanjkljivost obstoječih zgodnjih pomoči družinam z otroki s posebnimi potrebami je tudi ta, da je pomoč zagotovljena z različnimi zakoni ali pa sploh ni zakonsko zagotovljena. Prav tako tudi ni preglednega usklajevanja potrebnih pomoči. Zato bi bilo treba povezati obstoječo mrežo razvojnih ambulant s službami in institucijami, ki delujejo na področjih socialnega varstva ter vzgoje in izobraževanja. Za celostno obravnavo otrok s posebnimi potrebami bi bilo treba bolj podrobno opredeliti klinične poti in obravnavo otrok z motnjami v razvoju in s protokoli o sodelovanju služb s področja zdravstva, šolstva in izobraževanja ter socialnega varstva. Zakon o celostni zgodnji obravnavi predšolskih otrok naj bi torej rešil težave teh otrok. Po uvedbi zakona o celostni zgodnji obravnavi predšolskih otrok s posebnimi potrebami torej ne bi bilo več sedanjega postopka usmerjanja otrok, temveč bi v centru za zgodnjo obravnavo otrok s posebnimi potrebami oziroma otrok z rizičnimi dejavniki oblikovali načrt za posameznega otroka, ki bo podlaga za pomoč otroku in družini na različnih področjih življenja. Začetna odsotnost predstavnika Vlade in vseh treh pristojnih ministrstev, ki jih čaka še veliko dela, da bi lahko zakon zaživel v praksi, je sicer nenavadna popotnica predlogu zakona, je pa opozorilo, da bo treba sodelovanje med ministrstvi še okrepiti. Ker je zgodnje otroštvo najbolj pomembno za razvoj človeka, je treba ogrožene otroke in otroke s posebnimi potrebami čim prej ustrezno obravnavati. Zato smo v Poslanski skupini Desus zakonu naklonjeni in bomo glasovali, da je predlog zakona primeren za nadaljnjo obravnavo. Hvala lepa."
3,ParlaMint-SI_2009-04-08-SDZ5-Izredna-09.u45,OTHER,-1.0,2009-04-08,0.004935921635478735,"Lep pozdrav vsem skupaj! Slovenija je res ena čudna država. Izsiljujejo jo sodniki, izsiljujejo jo zdravniki, izsiljujejo jo učitelji in sedaj jo izsiljujejo še odvetniki. In mi to lepo mirno gledamo in se tukaj prerekamo, da bomo ugodili nekemu klanu, ki pravzaprav zelo nefer dela na tem področju. Človek bi se vprašal pravzaprav, kaj ta gospoda odvetniška pravzaprav sploh misli. Ali misli samo na lasten zaslužek? Ali misli tudi na kaj drugega? Tukaj je cela vrsta odvetnikov izstopila iz seznama sodišč z razlogom, da enostavno nočejo več zastopati nikogar od tistih, pri katerih se premalo zasluži. Točno to je tisto. Država plača obrambo, to so tisti ex offo zastopanci. To je majhen zaslužek, to je malo denarja. In kaj narediti? Ali izsilimo Državni zbor, da nam dvigne vse skupaj na prejšnjo raven, ali pa ne bomo delali tega? In imamo tukaj sklep o izstopu vseh odvetnikov iz Kopra iz seznama sodišč, potem imamo sklep o izstopu vseh odvetnikov Celja iz seznama sodišč, potem imamo, da nihče od odvetnikov v Novi Gorici se ne bo prijavil na listo brezplačne pravne pomoči in ex offo zastopanja, potem imamo tukaj še Maribor, zapisnik sestanka zbora odvetnikov, tudi oni ne bodo nikogar več zastopali. Kakšna država smo? In kaj naredi ministrstvo? Namesto da bi popravilo zadevo na ta način, da bi bilo obvezno zastopanje ex offo in pa dajanje brezplačne pravne pomoči, ne naredi nič. Odvetniška zbornica reže kruh, kakor ji ustreza. In potem ko izsili ministra in koalicijo do te mere, da tukajle predlaga sklep, po katerem bo, če bo prišlo do referenduma, da bo to rušilo ustavo, mislim, da je to grozljivo. Ne vem, če se zavedajo gospodje, da je referendum najvišja in z ustavo zagotovljena oblika demokracije in sodelovanja ljudi, ljudstva pri odločanju. Ne, mi bomo to rušili, ker nekomu ni všeč, ker bo nekdo premalo zaslužil. Konec koncev, če pogledamo tudi podpise teh odvetnikov, je zanimivo, da v glavnem niso kakšni zelo pretresljivo ""težki"" odvetniki zraven. Tisti odvetnik, ki zna delati, si bo že izgovoril zaslužek tak, kot je, drugi bodo pa izsiljevali. In ko poslušamo tu, da bo pravzaprav referendum, če bo uspel oziroma če bo sploh razpisan, kriv za to, da nekateri ne bodo dobili pomoči, mislim, to je sprenevedanje. To je laž, to je pesek v oči, to je svinjarija! Tule so gospodje že izstopili in ne bodo zastonj tega delali. Samo ne vem, kaj bodo delali potem. Ker glede na to, da je v Sloveniji tako ali tako preveč odvetnikov in da je med temi odvetniki vsaj polovica izredno slabih odvetnikov, ti pa obvezno prejmejo plačilo ne glede na uspeh pravde, v tem primeru bodo brez kruha. Tako so imeli vsaj ""ex offo"" zastopanje in jim je država plačevala, da ne bi kdo mislil, ko se že pravi, da je to zastopanje zastonj, ni zastonj. Zastonj je za tistega, ki si ne more tega privoščiti, vendar država plača odvetnika. Mislim, da bi morali narediti nekaj drugega. Morali bi na tem področju odvetništva doseči to, da bi morali tistemu odvetniku, ki bi neupravičeno zavrnil zastopanje ""ex offo"" ali neupravičeno ne bi dajal brezplačne pravne pomoči, odvzeti licenco. Pa naredimo nekaj takega, kar si upajo v Nemčiji, kar si upajo v Avstriji in kar si upajo v drugih državah, pri nas se pa vsi vsega bojimo. Edino Cigani imajo vse pravice. Vse ostale, nas, ki spoštujemo zakone, pa tolče enkrat eden, enkrat drug, enkrat tretji. Mislim, res smo hecna država. In kot kaže, je nekaterim v interesu, da se še ta hecna država, ki smo jo komaj dobili, sesuje in da je ni več. Kaj bomo potem imeli? Šerifske zakone ali kaj vem kaj? Ali bomo postali, kaj vem, neka ekspozitura ""jodlarjev"" ali pa Lahov mogoče, ali koga, ali pa hrčkov, kot se zdaj reče Hrvatom po novem? Čudne zadeve so to, čudne. In ko dobimo tule zahtevo s podpisom slavnega gospoda Sajovica, kjer navaja, kaj naj bi bile tiste protiustavne posledice, gre človeku na smeh. Gre na smeh! Pod prvo točko piše, da veljavna ureditev in tako naprej, ne zagotavlja izvajanja učinkovite brezplačne pravne pomoči. Učinkovite brezplačne pravne pomoči ne zagotavlja nihče drug razen dobrega odvetnika! Takih imamo pa hudičevo malo v Sloveniji. In ravno tako, da ta veljavna ureditev ne zagotavlja izvajanja obligatorne formalne obrambe, to je tiste ""ex offo"". Ampak zakaj ne? Če pogledamo, da je tukaj ,ne vem koliko desetin odvetnikov že ""skočilo ven iz tega"", da ne bodo delali. Kdo je zdaj kriv? Referendumska pobuda? Ne, ne more biti, ker je to skregano z logiko. Ampak logika pri nas nima kakšne posebne teže in koalicija se bo odločila in bo spravila zadevo na Ustavno sodišče. Ima enostavno večino in zato je vsa ta razprava, ki jo imamo tukaj, popolnoma brez smisla ali brezpredmetna, ker bo tako ali tako uspeh na tisti strani, od katere bodo ljudje dobili po glavi. Nekateri bodo seveda profitirali. Tisti, ki pa znajo, bodo pa tako ali tako si določali ceno sami. Ne vem, kako je to mogoče, da se zdaj razpravlja o tem, ali sme biti referendum ali ne, kajti treba je vedeti, da Ustava Republike Slovenije v 90. členu piše oziroma določa, da Državni zbor mora razpisati referendum, če to zahteva najmanj tretjina poslancev. In ta zahteva je izpolnjena. To se pravi, referendum mora biti. Pravne variante in preigravanja so samo zato, da bi se ustreglo nekemu klanu, tako kot se vedno ustreže določenim klanom. Sodniki, zdravniki, učitelji, odvetniki, kdo bo naslednji? Mesarji mogoče? Ne, oni morajo delati. Apotekarji? Morda tudi. Vendar mislim, da ne bodo. Kot jih jaz poznam, ne bodo, ker upam, da boste sprejeli kakšen zakon, ki bo uredil zadeve. Do zdaj še niste naredili nič na temu področju. Človek bi pričakoval, da bi kaj drugega naredili, ne samo govorili pa, recimo, črtali kavice in pa podobne zadeve ali pa plačevali iz svojega žepa kave. Ta sklep, ki ste ga predlagali, bo zadevo zavlekel. Ustavno sodišče bo seveda sprejelo takšen sklep, kot bo koaliciji prav. Tudi to je jasno in se nam ni treba sprenevedati. Zato ne vem, kaj se gremo. Zdaj, če je to demokracija? Res je, demokracija je nadvlada večine nad manjšino. V redu. Ampak gospoda, kaj pa zdrava pamet? Nekoč smo bili Slovenci poznani po zdravi kmečki pameti. Kje pa je zdaj ta? Ni je več. Čeprav bi rekel, da je tukaj notri. Ja, ne, kmetov tukaj ni noter, je nekaj kmetavzarjev, kmetov pa res ni tukaj noter. Tako bi težko govoril o zdravi kmečki pameti v tem častitljivem prostoru. Aha, kolega, ali ste se začutili prizadetega? Slovenski pregovor pravi: Če mački stopiš na rep, zacvili. Ali je to to?"
3,ParlaMint-SI_2005-12-20-SDZ4-Redna-12.u96,OTHER,-1.0,2005-12-20,0.011719424277544022,"Časa ni veliko, ampak k razpravi me je spodbudilo pisanje bralke v današnji Oni v zvezi s to temo, ki jo obravnavamo, in sicer pravi takole: Popolnoma se strinjam z oceno o naši sedanji oblasti, ki je polna cinizma, poniževanja malih ljudi, ki iščejo svoje človekove pravice na cesti, vi pa vladate po načelu: Kdor ni z menoj, je proti meni. In takšnega je treba kaznovati. To pa že meji na diktatorstvo. Lahko je gospodariti in razmetavati naš denar z zaposlovanjem celega regimenta ""strokovnjakov"", v narekovajih, ker sami ne obvladate profesije, pozabljate pa, da ste bili izvoljeni vi. Če se bo sfižilo, pa tako ne bo nihče odgovarjal. Nastradal bo mali človek. Takole piše Hilda Grošelj iz Trbovelj in seveda ta strah preprostih ljudi je strah, ki preveva tudi mene. Reforme bo namreč vodil človek, ki se glede na dosedanje številne izjave ni izkazal s prav velikim socialnim in človeškim čutom. Iz izjav dobi človek občutek, da je to oseba, ki vse meri z denarjem, dobičkom in tržnostjo. Očitno je izobražen tako, da izrazito povzdiguje proameriški ekonomski nauk in model, kako se soočiti z globalizacijo. In ta naj bi bil pravi tudi za nas. Vse je podrejeno gospodarstvu in konkurenčnosti, ob tem pa edino rešitev vidi v omejitvah, ki se realizirajo skozi davčne spremembe, ki so radodarne do lastnikov kapitala ter brez občutka do družbene nadgradnje in človeka. In v tem smislu mislim, da tudi ni res, da bo od zdaj naprej bolj obdavčeno premoženje in potrošnja. Ne. Od zdaj naprej bo bolj obdavčena hrana, knjige, zdravila in stanovanja."
3,ParlaMint-SI_2006-03-02-SDZ4-Redna-14.u298,OTHER,-1.0,2006-03-02,0.09949975460767746,"Hvala lepa. Tudi sam bom glasoval proti temu zakonu. Ob tem obžalujem, da je razpadla tista solidarnost, ki je šla svoj čas čez vse stranke in o kateri sem vam govoril pred nekaj dnevi in kjer si ni bilo pač mogoče lastiti iz strankarskega naslova zaslug za ta zakon. Poglejte, če boste pogledali glasovanje, ki je pripeljalo do situacije, da zavračamo zakon, ki sicer prinaša nekaj dobrega, hkrati pa nekaterim jemlje, potem bi vam rekel, če bi samo trije poslanci, ki prihajajo s področja, kjer ta problem je, recimo gospod Ljubeljšek, gospod Krivec in gospa Irgl in en zdravnik, ki bi moral to stisko razumeti, gospod Cukjati, glasovali drugače, bi danes lahko sprejeli bistveno drugačen zakon in s soglasjem vseh poslancev. Glasovanja v tem parlamentu so javna in ne vem, zakaj zardevate, če vesoljni javnosti povemo, da dajete prednost strankini računici, ne pa problemom, s katerimi se ukvarja državni zbor."
4,ParlaMint-SI_2020-10-19-SDZ8-Redna-21.u37,SDS,0.86865234375,2020-10-19,0.003880884265527129,"Spoštovani predsednik Vlade, hvala za odgovor. Področja, v katera mora Slovenija vlagati sredstva, da se zagotovi visoka raven kvalitete življenja in blaginja državljanov, so številna. Za zagotovitev visoke ravni kvalitete življenja in blaginje državljanov mora Slovenija vlagati v prometno, okoljsko, energetsko, zdravstveno, socialno in drugo infrastrukturo. Še posebej je pa pomembno investirati v zagotovitev dolgoročne konkurenčnosti slovenskega gospodarstva, torej v raziskave in razvoj, inovacije, digitalizacijo, izobraževanje in usposabljanje za poklice prihodnosti. Le z dolgoročno konkurenčnim gospodarstvom bomo sposobni sami sfinancirati visoko raven javnih storitev, se soočiti z demografskimi gibanji, ki so trenutno žal neugodni, in zagotoviti trajno in stabilno blaginjo vseh državljanov Republike Slovenije. Ali ima vlada strategijo, katerim področjem oziroma komu in koliko se bo namenilo evropskih sredstev? Ali bo v praksi to pomenilo, da bo šlo pri odločanju o uporabi sredstev za ali – ali odločitve, torej da bodo določena področja dobila dovolj sredstev, določena področja pa mala ali celo nič sredstev."
4,ParlaMint-SI_2003-06-18-SDZ3-Redna-27.u10,SDS,0.69140625,2003-06-18,0.0071940915659070015,"Hvala lepa, gospod predsednik. Lep pozdrav vsem prisotnim. Zakon, ki ga imamo sedaj v razpravi in je pred dokončnim sprejemom v državnem zboru, je eden ključnih zakonov letošnjega leta. Vanj so vgrajena velika pričakovanja vseh lastnikov, najemnikov, upravnikov, investitorjev, upravičencev, mladine in mladih družin, študentov in še koga. Vsi so in smopričakovali pomembne spremembe, ki naj bi poživile anemičen stanovanjski trg ter spodbudile stanovanjsko gradnjo, s čimer bi se zmanjšal ogromen stanovanjski deficit, znižale bi se cene stanovanj, oživela bi tudi gospodarska rast. Seveda pa za tak korenitejši poseg na to področje ne zadostuje, da se stari zakon samo nadgradi, in da predlagatelj naredi uslugo samo dovolj močnim, agresivnim in politično orientiranim lobijem, ki so si pridobili oziroma izgovorili vnaprejšnjo varnost in ugodje. Moram povedati,da smo zaskrbljeni, ker je priprava zakona, s tem pa dolgoročno gledano tudi stanovanjske politike, potekala v zelo ozkih in zelo interesno naravnanih krogih in se je povsem obšlo tiste, ki bodo ključni koristniki zakona. Naša poslanska skupina je opozarjala na pomanjkljivost takega početja že od začetka obravnave predloga zakona. Pričakovali smo, da se bo predlagatelj zaradi pomembnosti stanovanjskega področja in številnih interesov odločil za javno predstavitev mnenj, na kateri bi se soočili pogledi različnih interesnih skupin in različni uporabniki. Ker se predlagatelj zakona sam ni odločil za omenjeno možnost, je naša poslanska skupina to predlagala delovnemu telesu, odboru za infrastrukturo, da sprejme sklep, in da se o vsebini zakona, ciljih in rešitvah le opravi javna predstavitev mnenj. Vendar ni bilo posluha. Zato je obravnava potekala na silo. Vloženih je bilo veliko amandmajev, ki so dopolnjevali besedilo in rešitve zakona. Vendar v naši poslanski skupini kljub temu, da so bili sprejeti številni naši amandmaji, ocenjujemo, da je zapravljena priložnost za resnično preobrazbo stanovanjskega trga in odnosov, ki bi morali vladati na tem področju. V tej razpravi bi rad opozoril na nekatere rešitve, ki bodo po našem mnenju bistveno in nesorazmerno obremenile nekatere kategorije, spet drugim pa prinesle izjemne ugodnosti. Opozoril pa bi tudi na rešitve, ki smo jih predlagali in zagovarjali v dosedanjih razpravah in obravnavah. Najprej nekaj besed o tem, kaj prinaša zakon. Prvič, bistveno se bodo povečale neprofitne najemnine. V nekaterih primerih tudi za 3-krat. Povečala se bo birokratizacija, saj zakon uvaja tako občinski kot tudi nacionalni svet za varstvo potrošnikov ter stanovanjsko zbornico, ki bodo financirane oziroma zagotovo financirane predvsem iz javnih, torej proračunskih sredstev. Vsem tistim državljanom, ki jim je država ugodno prodala stanovanja in jim omogočila, da so postali lastniki, bo sedaj z zakonom naložila, da bodo morali na posebnem računu pri upravljavcu stavbe združevati sredstva rezervnega sklada, ki se bodo porabljala po programu upravnika za obnovo stavbe. Višina sredstev rezervnega sklada ni določena. Država tem lastnikom, ki so uspeli zbrati denar in dokupiti stanovanja, sedaj ne prizna sposobnosti, da so se in da se še bodo znali obnašati kot dober gospodar. Sredstva, ki jih bodo upravniki zbirali na posebnem računu, se bodo verjetno gibala v odvisnosti od starosti stavbe v višini od 0,97 do 1,67% oziroma v višini okrog 20% najemnine. To ne bo ravno majhen depozit, s katerim bo upravljal in razpolagal upravnik. Rezervni sklad bo tako prav posebna kazen lastnikom za ugodno kupljeno stanovanje. Upravnik bo sčasoma prevzel predvsem funkcijo upravljavca depozitov. Zakon legalizira tudi divje lastninjenje podstrešnih stanovanj. Zagotavlja velike pravice stanovalcem v denacionaliziranih in razlaščenih stanovanjih, saj jim kot kompenzacijo ponuja 74% nepovratnih sredstev države v raznih oblikah, za večino preostalih manjkajočih sredstev pa ugodno posojilo stanovanjskega sklada. Pomembno bančno ustanovo, ki se ji reče stanovanjski sklad, pušča povsem brez nadzora države, in to tako pri poslovanju kot tudi pri zadolževanju, pa čeprav sodi zadolževanje stanovanjskega sklada v sklop zadolževanja države. O najemu kreditov stanovanjskega sklada odloča izključno nadzorni svet sklada; da se tu le ne bi ponovila zgodba SIB. Povsem nesprejemljivo je, da predlaga vlada upravičencem do neprofitnega stanovanja ne samo povsem običajno plačilo varščine, ampak celo plačilo lastne udeležbe za upravičence, ki jim je bilo stanovanje dodeljeno na osnovi slabih socialnih pogojev. Prav srečneži s tega dela družbene lestvice bodo morali ob selitvi zagotoviti še depozit državi ali državni ustanovi v višini 30 do 40% vrednosti stanovanja. Samo pomislimo, kolikoje to v Ljubljani ali drugih mestih! Ker so finančno slabi, ne bodo mogli pridobiti ugodnih bančnih sredstev, ampak se bodo prisiljeni zadolževati na sivem trgu in za ta kredit plačevati visoke obresti. S tem zakonom se torej izriva največje upravičence do neprofitnih stanovanj, torej tiste, ki živijo v najtežjih pogojih, in se jih še bolj potiska v brezno oziroma brezizhoden položaj. Seveda je zelo enostavno oporekati in kritizirati rešitve, ki jih je predlagala vlada ali vladna koalicija. Tudi pri obravnavi tega zakona smo se zelo potrudili v opoziciji. Socialdemokrati smo sami ali skupaj z Novo Slovenijo predlagali številne predloge in se v vseh fazah obravnave tvorno vključevali v razpravo in zagovarjali svoje rešitve. Precej predlogov je bilo sprejetih, vendar menim, da so prav nesprejeti predlogi ključni za razvoj stanovanjskega trga, predvsem pa za odnose med lastniki, najemniki, upravniki, državo in občino. Naj naštejem nekatere naše pomisleke. Plačevanje v rezervni sklad bi bilo smiselno določiti za vse lastnike, tudi za državo in občine. Taka polovična rešitev, ki obremenjuje samo tiste, ki so kupili stanovanje, je sporna, saj ga v večini primerov ali pa skoraj v vseh primerih ti primerno vzdržujejo, institucije, ki so tega oproščene, pa so dokazano najslabši lastniki. Kar je še huje, višina zneska ni določena, ni predpisanih nobenih meril in kot kaže, bo vse prepuščeno podzakonskemu aktu in lobiranju upravnikov. Naša stranka je pripravila dodaten predlog, s katerim se omejuje višina depozita, in mislim, da bi bilo smiselno, da se ga podpre. Prav tako se v naši stranki ne strinjamo z določbo 91. člena, ki nalaga vsem, ki so po socialnih kriterijih pridobili neprofitno stanovanje, še plačilo lastne udeležbe, kot sem že omenil, tudi tam morda v višini 30 do 40% od vrednosti stanovanja. Menim, da je taka določba, glede na ciljno skupino, ki ji želimo pomagati, povsem zgrešena. Predlagali smo črtanje, in kot se je v dosedanji obravnavi izkazalo, neuspešno. Tovariši predlagajo in zagovarjajo bistveno manj socialno varianto. Nepojmljivo je, da hoče vladna koalicija prav od tistih z najtežjimi pogoji iztisniti največ. Od teh prav vse, tudi zadnji tolar. Kako drugačno je njeno ravnanje v 170. členu tega istega zakona, ki uravnava neko drugo materijo. Predlagali smo subvencioniranje vseh najemnin, ne samo neprofitnih. Stanje na stanovanjskem področju je kaotično in slabo. Neprofitnih stanovanj je izrazito malo, čakalne dobe so zelo dolge in nič ne kaže, da se bo stanje kmalu izboljšalo. Zato je precej najemnikov prisiljenih, da najame profitno stanovanje in nekateri ga izjemno težko plačujejo. Tudi sicer pa so gospodarske razmere precej negotove, mnogi imajo zelo slabe plače, mnogi jih ne dobijo po več mesecev ali so celo brezposelni. Še posebno v težavnem položaju pa so številni dijaki in študentje iz revnega podeželja, ki so zaradi razmer prisiljeni poiskati prebivališče v izobraževalnih centrih. Zato menimo, da je prav, da se tudi to področje uredi, da se napravi korak približno enakim pogojem življenja vseh državljanov, in da se na ta način tudi dobi pregled nad oddajanjem stanovanj. Neverjetno je, ampak je res, da je prav najslabša evidenca v velikih in samozadostnih občinah. Izredna denarna pomoč mora biti obveza in ne izbira občin. Nedopustno je, da se tiste, ki so se zaradi različnih razlogov, denimo zaradi smrti ali bolezni ali izgube službe, znašli v neugodni situaciji, obravnava različno od občine do občine. Nekje jim bo priskočila na pomoč, drugje ne, v nekaterih občinah bodo dobili pomoč, eni, drugi spet ne. Menim, da je treba to področje urediti enotno, tako kot subvencioniranje stanarin. Izredno pomemben popravek vsebine tega stanovanjskega zakona pomeni naš predlog o enkratni denarni pomoči tistim, ki prvič rešujejo svoj stanovanjski problem. Ta predlog pomeni odlično dopolnitev nacionalne stanovanjske sheme in bi spodbudil samoiniciativnost državljanov in omogočil realne možnosti, da začnejo sami reševati svoje stanovanjske probleme v okviru obstoječih in razpoložljivih resursev, ne pa, da jih ureditev navaja na odvisnost od državnih in paradržavnih institucij. Do te pomoči bi bili opravičeni samohranilci, invalidi, najemniki in mlade družine. Kaj bi s tem dosegli? Boljšo izrabo obstoječih stavb in stavbnih površin, saj bi bilo mogoče urediti podstrešja, prizidke, nadzidave, obnoviti stanovanja. Izboljšala bi se energetska učinkovitost, zmanjšale bi se toplotne izgube. Zmanjšal bi se pritisk na spremembo oziroma nepotrebno uničevanje kmetijskih zemljišč. Oživela bi stanovanjska gradnja, zmanjšal bise pritisk na razpise za neprofitna stanovanja, s tem pa tudi na stanovanjski sklad in verjetno bi to povzročil tudi padec izjemno visokih cen stavbnih zemljišč, stanovanj, najemnin in še česa. In končno, zmanjšal bi se tudi pritisk na socialne fonde družbe, kajti ti, ki sami rešijo stanovanjski problem v svojem stanovanju, niso opravičeni do subvencij oziroma do denarnih pomočil. Sporno je tudi pretirano zavarovanje najemnika pred preselitvijo v drugo primerno stanovanje. Po določbi 106. člena zakona je to teoretično nemogoče, kaj šele praktično. Ta določba zavira predvsem zasebno oddajo stanovanj in je verjetno prav zaradi teh neuravnoteženih pravic in obveznosti med najemniki in pa lastniki prišlo do tega, da je samo v Ljubljani praznih nekaj 1000 stanovanj, ki bi lahko pomembno prispevala k zmanjšanju čakalne dobe na rešitev stanovanjskega problema. Menim, da bi moral predlagatelj bolj subtilno urediti medsebojna razmerja med lastnikom in najemnikom, ne samo zato, da bi spodbudil oddajo praznih stanovanj, ampak da bi tudi spodbudil in postavil pogoje za gradnjo novih, večjih in zaokroženih enot iz zasebnih sredstev. In to ne samo za prodajo, ampak tudi za oddajanja. Ta del zakona, ki naj bi stimuliral tovrstno gradnjo ne obstaja. Tudi zato se z vsakim razpisom za vlaganja v nacionalno varčevalno shemo poveča število interesentov za 10 in več tisoč. Sedaj jih je menda že okoli 70.000. To je najmanj toliko želja in upanj in nepotešenih potreb. Ta projekt postaja podoben igri ""catch the cash"", sicer pod okriljem države, pa vendarle. Projekt deluje po piramidalnem principu, saj do stanovanja pridejo le redki vlagatelji. Izgleda, da je ta shema bolj sklad oziroma banka oziroma rezervni sklad, v katerega morajo vlagatelji in državljani že predhodno plačevati, če sploh želijo biti med tistimi, ki bodo lahko kandidirali na razpise za neprofitna stanovanja, in med tistimi redkimi srečneži, ki mu bo tako stanovanje tudi dodeljeno. Do novega neprofitnega stanovanja, to naj bi bil eden pomembnih ciljev tega projekta, jih pride manj kot desetina. Posebno poglavje predstavlja stanovanjski fond, ki je zapadel predpisom o denacionalizaciji. Tudi tu so partnerji, lastniki in najemniki v popolnoma različnih položajih. Eni v povsem privilegiranem, drugi v povsem podrejenem.Najemnikom, ki jih je bivša država naselila po letu 1945 v nacionalizirana in zaplenjena stanovanje, je dodelila izjemne ugodnosti in s prejšnjim in s tem zakonom jim tudi potrjuje neprofitno najemnino, ne glede na njihove socialne razmere. V primeru izselitve ali odkupa pa jim pripada izjemno veliko nepovratnih sredstev. Povsem v drugačnem položaju pa so lastniki stanovanj. Ne samo, da so jim bila stanovanja pred 50 in več leti odvzeta na nehuman način in so se morali oni in njihovi starši iz njih nasilnoizseliti. Ta stanovanja so dobili vrnjena z najemnikom, od katerega zaradi zakonski določil ne morejo zahtevati profitne najemnine, in to ne od najemnika in ne od države, ki je sicer povzročila to zapleteno stanje. Če ima država, ki jo predstavlja vladajoča koalicija, željo da ohranja neprofitni status teh najemnikov, bi morala prevzeti tudi breme te odločitve in v skladu z zdravo pametjo to tudi poravnati. Istočasno pa teh lastnikov, ki so dobili ta stanovanja vrnjena, ni oprostila nobenih nalog dobrega gospodarja. Mnoga stanovanja so precej uničena, bi morali precej vlagati, in to tako, kot da so z njimi gospodarili tudi v časih, ko so jim bila odvzeta in z njimi niso razpolagali. Poslanska skupina je ponovno vložila amandmaje na nekatere odprte člene, pač na tiste, za katere imamo koristne predloge. Menimo, da bi s sprejetjem le-teh zakon precej pridobil, odpravile bi se nekatere nelogičnosti, pomanjkljivosti in praznine. Predlagam, da jih podprete. Hvala lepa."
4,ParlaMint-SI_2019-11-19-SDZ8-Redna-13.u30,SDS,0.54052734375,2019-11-19,0.0011427906574681401,"Hvala lepa za besedo, predsedujoči. Spoštovani poslanke, poslanci, del Vlade, ki vztrajate z nami! Danes razpravljamo, kot je bilo že rečeno večkrat in kar mora biti tudi jasno vsem državljankam in državljanom, o najpomembnejših dokumentih naše države, in sicer o proračunu za leti 2020 in 2021. Mislim, da je prav, da se nekako vsak poslanec tudi do tega proračuna opredeli, pove svoje mnenje, bodisi z leve, z desne, s sredine, od koderkoli, kajti, to so tako pomembni dokumenti, ki bodo krojili usodo naše države, vseh državljank in državljanov, predvsem tudi občank in občanov. Slišali smo že, da sta to najvišja proračuna doslej, torej, na razpolago nam je največ sredstev doslej, in seveda, ljudje so tudi v velikih pričakovanjih. Z mnogimi ljudmi sem se pogovarjal, veliko hodim po terenu in seveda, ljudi zanima ta dokument. Zanima jih, kako bodo živeli, zanima jih, kaj se bo v državi naredilo, kakšen bo napredek, kako bo napredovalo gospodarstvo, ki polni ta proračun oziroma pobiramo z davki, prispevki in ostalimi zadevami denar. Seveda jih zato tudi zanima, kako smo ta proračun pripravili. Proračun je pripravljen s strani Vlade, vladajoče koalicije, dolžnost opozicije, nas opozicijskih poslancev, pa je, da budno spremljamo, da opozarjamo in da tudi z amandmaji, kjer smatramo, da bi bilo treba nekaj spremeniti, nekaj narediti drugače, boljše, po našem programu, po programu Slovenske demokratske stranke, ki je zelo razvojno naravnan. Seveda se je treba pri razpravi o proračunu nekako obrniti tudi lokalno. Vsak poslanec je bil izvoljen v nekem volilnem okraju oziroma volilni enoti in tam najbolj pozna stvari. Seveda se ti primeri, ki jih po navadi navajamo, zrcalijo po celotni državi. Ti primeri, kako ni dobro, kako bi bilo dobro kaj izboljšati, popraviti, spremeniti, se iz tistega lokalnega območja, kjer poslanec živi, lahko preslikajo na celotno državo. Zato je tudi prav, da se take primere tudi omeni. Moje skromno mnenje pri tem proračunu je čisto osnovno, da je preveč sredstev, preveč denarja namenjeno za mehke projekte; za migrante, ilegalne, njihovo oskrbovanje, za del nevladnih organizacij – pa da ne bo pomote, nimam nič proti nevladnim organizacijam – ampak, ogromno denarja gre za nevladne organizacije. Se pa tukaj sprašujem, kakšna je dodana vrednost določenih nevladnih organizacij, ki po navadi povzročajo, bolj ko ne, mnogo težav tako državi kot lokalni skupnosti in tudi tako, na splošno. Morda bi bilo tudi tukaj enkrat potrebno malo prevetriti, pa tistim nevladnim organizacijam, na primer gasilcem in tako naprej, nameniti znatna sredstva v primerjavi z nekimi organizacijami, ki rastejo kot gobe po dežju, za katere se sprašujem, kakšna je njihova dodana vrednost. Preveč denarja gre tudi za različne študije, raziskave, projekte, ki nikoli ne zaživijo. Ogromno denarja se zmeče za to in na koncu od vsega tega pravzaprav nimamo kaj dosti ali pa nič. Vemo tudi, da je v preteklosti denar odtekal neznano kam ali pa znano kam. Milijarde evrov. Milijarde evrov so šle tudi v bančno luknjo, ker so ta denar dali državljani, zato da so se pokrile nepravilnosti in nečedne stvari, ki bi jih bilo treba v vsakem trenutku obsoditi, raziskati, pa tudi preganjati, ampak na tem se dela mnogo, mnogo premalo. Kup je nekih slamnatih podjetij, kup je nekih poštnih nabiralnikov, kup nekih čudnih, sumljivih transakcij denarja, pa tudi pranja denarja, pa odpisov kreditov in tako naprej. To vsi poznamo, državljanke in državljani so s tem soočeni, ne naredi se pa tu kaj dosti. Kaj hitro se kaznuje državljanko ali državljana, ki je dolžan nekaj evrov, ne kaznuje ali ne preganja se pa ljudi, ki so se jim odpisali milijonski dolgovi. Res je, da smo solidarni v naši državi, da imamo solidarnostni sistem. Da pa imamo tak solidarnostni sistem in ga lahko vzdržujemo, je le z zanesljivim pobiranjem davkov, prispevkov, dohodnin, taks in tako naprej; skratka, kup instrumentov, s katerimi poberemo državljanom denar. Seveda državljani upravičeno pričakujejo, da bodo potem ta sredstva, ki se jih pobere, tudi pravilno razporejena, pravilno uporabljena, da bodo šla sredstva za boljše življenje, kvalitetnejše življenje, za njihovo korist. In ravno to sta ta dva proračuna za leti 2020 in 2021. Kot ste že večinoma vsi poudarili, pa verjetno tudi v nadaljnji razpravi boste in vsi imamo nekako enako mnenje o demografskem skladu, bi se tudi sam tega dotaknil. Demografski sklad, dolgotrajna oskrba, skrb za starejše, za vse to se pri nas mnogo premalo naredi. Vemo, da se v zadnjih desetih letih ni zgradilo nobenega doma za starejše, da se tudi v prihodnje ne namenja nekih znatnih sredstev za to, kar je zelo, zelo slabo. Podeljujejo se sicer koncesije, ampak s tem starejšim povzročamo dražjo dolgotrajno oskrbo. Kot sem že včeraj pri poslanskem vprašanju na seji razpravljal, bom še enkrat povedal – naj se ne zgodi več, da gre občina, ki začuti potrebo po gradnji doma za starejše občane, za varstveno delovni center – se pravi, za invalide –, sama v tako gradnjo in ne dobi pomoči s strani države. To je dobesedno, lahko rečem, kriminalno dejanje. To se je zgodilo tudi v občini Litija, kjer smo 7 milijonov evrov pričakovali, pa nismo dobili niti centa, ne za dom za starejše občane, ki je eden najsodobnejših, najlepših v Sloveniji, niti za opremo, niti na varstveno delovni center, niti za varovana stanovanja, ki smo jih zgradili 17. Torej, občina je sama poskrbela, brez pomoči države, kar je naloga države, smo morali sami poskrbeti za to, da smo to zgradili, da smo napolnili dom in stanovanja – 92 postelj, ljudje so lepo oskrbovani – od države pa ni bilo nobene pomoči! Če je takšen sistem predviden za naprej, se lahko samo bojimo. Po mojem mnenju je mnogo premalo denarja namenjenega tudi za šport,. To je neka aktivnost oziroma neka panoga, ki ljudi razveseljuje, ki jih ohranja zdrave, vitalne. Mislim, da bi morali v državi tu malo bolj razmišljati in več denarja nameniti športu. Večinski delež za šport, predvsem za društva, klube in tako naprej, namenijo občine; spet občine, ki so mnogokrat zelo prikrajšane ali pa vsakič ali vsaka zaradi tega, ker zaradi prenizkih povprečnin, zaradi premajhnih proračunov ne morejo za šport nameniti več denarja, kot bi ga lahko. Se pa vsaka občina po svoje potrudi in pomaga športu, koliko le lahko. Šole, vrtci, opozarjali smo vas že predhodno pri razpravah, pri usklajevanju, pri predstavitvi proračuna, da za gradnjo šol in vrtcev namenimo premalo denarja, 5 milijonov za šole ali pa za vrtce – to je kot kaplja v morje. Bom spet navedel primer, pa seveda vsi pričakujemo pomoč, v Hotiču se 121 let stara podružnična šola podira, je vlažna, razsuta. Otroci hodijo v šolo drugam, šola bo kmalu prazna, namesto da bi bili tam doma. Šolo je nujno potrebno zgraditi in točno vemo, da si od države ne nadejamo nobenih sredstev. Prav tako tudi za vrtce – 5 milijonov za celo državo. Samo v Litiji in v Šmartnem je treba nove vrtce zgraditi – to je 5 milijonov. Dva vrtca, približno 5 milijonov ocenjena vrednost; od države ne bomo dobili verjetno nič, če pa že bomo poskušali kaj napraskati, pa bo to mogoče kakšen evro, ampak s tem si res kaj dosti ne moremo pomagati. Tako bi še enkrat na tem mestu pozval, da dajmo občinam več denarja predvsem preko povprečnine, da bo več razvojnih sredstev, nujno potrebnih sredstev, lahko namenjenih tudi za take investicije, ki so nujno potrebne, kot so šole, vrtci, športne dvorane in tako naprej. Kar se tiče črpanja Evropskih sredstev, samega predvidenega proračuna, same vladne službe za razvoj in kohezijo in tako naprej, mislim, da ni vredno zgubljati besed po vsem tem, kar smo že doživeli, da se redno menjujejo ministri, zadolženi za to področje, da je še vedno precej slabo črpanje, da smo na repu evropskih držav po črpanju evropskih sredstev. Moram reči, da je tudi zelo slabo sodelovanje, čeprav je bilo obljubljeno, da bo boljše, kar se tiče Službe vlade za razvoj in evropsko kohezijsko politiko z občinami, z lokalnimi skupnostmi. Nekatere občine, če boste pogledali statistko, boste videli, da so bile zelo uspešne, druge manj, nekatere nič; nekatere zlobirajo, za druge občine, predvsem mestne občine, se pripravijo taki razpisi, da ni problem dobiti veliko denarja. Premalo pa je suporta, premalo je pomoči, premalo je sugestije Službe vlade za razvoj in evropsko kohezijsko politiko, kako se prijavljati, kakšni naj bodo projekti, kakšni ljudje naj pri tem sodelujejo, izmenjava izkušenj, primeri dobrih praks in tako naprej. Tega manjka in to pogrešam. Seveda vedno govorimo o kmetijstvu, razvoju podeželja. Tudi za področje kmetijstva moram pripomniti, kar se tiče spodbud in ukrepov – mnogo premalo. Vemo, da je to neka panoga, ki nas hrani, ki v bistvu kot kulturna dediščina tudi skrbi za to, da bo Slovenija sploh še obstajala. Zemlje imamo veliko, treba jo je le obdelovati, treba pa je potem tem ljudem tudi pomagati, kajti ti ljudje, ki se trudijo na slovenski zemlji – predvsem mali kmetje, kmetje po hribovskih kmetijah –, morajo hoditi v službo, nekam delati, da lahko to kmetij potem vzdržujejo, kar je sramotno. Prav tako tudi infrastruktura po podeželju marsikje še zelo šepa, še vedno ni urejenih vodovodov, cest, ni interneta pa še marsikaj. Ko se pogovarjamo o tem, kako bi lahko država morda priskočila tudi na pomoč občinam, ki so velike po površini, ki imajo ogromno cest, da bi te ceste modernizirali. Zavedati se moramo, da so danes taki časi, da smo vsi mobilni, vsi imamo avtomobile – pa tudi vožnje s kolesi in skiroji in tako naprej. Kako se boš pa po makadamu, po luknjastih cestah peljal z električnim skirojem ali pa s kolesom? Saj boš vse razbil. Saj je to vsakemu jasno. In ko govorimo, da bi država priskočila na pomoč, takoj naletimo na oviro, ja, država pa ne more sofinancirati lokalnih cest in tako naprej. Pa dajmo potem vsaj večje povprečnine občinam, pa bodo občine potem same te ceste asfaltirale. Ni tukaj samo asfalt pa lepa cesta, gladek asfalt in tako naprej. Tukaj je varnost v cestnem prometu. Vemo, da je veliko prometnih nesreč, veliko tudi drugih nesreč, povezanih s slabo infrastrukturo po državi, če se omejim na lokalna področja. In da bi tukaj država priskočila na pomoč – ne! Vsaj z dvigom povprečnine, pa bi bilo mnogo mnogo lažje! Če se dotaknem poplavnih območij, tudi tukaj je že sam minister za okolje in prostor Zajc na samem začetku, ko se je sploh začelo o proračunu govoriti, da bo tukaj predvidenih manj sredstev, in po eni strani govorimo [[…]]In ravno tisti, ki ste potem odločili, da bo manj sredstev za poplavna območja, za protipoplavno zaščito, za sanacijo, govorite o megalomanskih podnebnim spremembah, o tem, da bo ravnokar konec sveta. Res je, so neurja, so nalivi, vreme se spreminja, ampak tudi v moji mladosti je bilo zelo podobno, ampak ni bilo Facebooka, pa interneta, pa tako naprej, da bi to tako hitro lahko do ljudi prišlo in se vsaka nevihta pojavlja v vsakem trenutku, vsaki sekundi. Ampak da preidem k bistvu. Protipoplavna zaščita je nekaj najpomembnejšega za tiste ljudi, ki živijo ali pa ki živimo ob rekah, ob potokih, ki se spremenijo v hudournike. Ne vem, zakaj je potem treba dajati državi denar za odpravljanje teh posledic, če bi se lahko v preventivo vložilo mnogo več in ne bi bilo takšnih posledic, kot se dogajajo. To bi moralo biti vsakemu razumno in jasno, pa očitno eni tega ne dojamejo. Seveda je pa potem tudi treba čakati mesece, celo leta, da se sanacija opravi, potem ko pride do velike škode. Na Tolstem vrhu na Vačah smo čakali leto in pol, skoraj dve – od države nič. Hidroinženirji, koncesionar, država, ministrstvo, inšpektorji, to se izgovarjajo eden na drugega. Rešitev na dlani – občina, komunala vzame stroje in popravi; odpravi posledice in je zadeva urejena. Žalostno, zelo žalostno. S tem da ima država veliko moč in roko nad vsemi vodotoki: potoki, rekami, priobalnimi pasovi in tako naprej, ampak da bi pa pustila, da bi kdo kaj lahko sam tudi naredil ali pa občina, ljudje, ki tam živijo – seveda, tega pa ne smejo. Od države pa lahko pričakujemo še manj kot doslej, ker je za to predvidenih, žal, manj sredstev. Mislim, da je prav, da na to tudi opozorimo. Vem pa tudi to, da večkrat ko bomo opozorili, večkrat ko bomo to povedali, prej se bo katerega kaj prijelo. To je dejstvo in se bo tudi slej ko prej moralo kaj spremeniti. Degradirana območja - začelo se je končno nekaj delati na tem. Že pri izbiri prvega ministra gospoda Lebna, ko sem postavljal poslanska vprašanja tudi na to temo in jih venomer ponavljal, in tudi nekateri ostali poslanci, ki izhajate z območij, kjer imate take težave, je minister nekako zapopadel in z nekimi ukrepi so se začeli premiki in se stvari tudi premikajo, kar je tudi prav. Ampak še vedno bi lahko rekel, da premalo. Seveda denarja neomejeno ni, da bi sedaj kar govorili, sedaj pa lahko kar naenkrat vse naredimo, kar smo vsa leta, 50, 60, 70 let v bivšem sistemu, nedemokratičnem, kjer nismo skrbeli za naravo, okolje, kjer je lahko vsak delal kot prasica z mehom s čimerkoli je hotel. Seveda smo naredili naravi toliko škode, da je ne bomo popravili v letih, desetletjih ali pa celo stoletju. Da ne govorim o posledicah, ki so trajne, ko je okolje zastrupljeno za desetletja ali pa stoletja naprej. Lahko izrazim zadovoljstvo, da so za projekt sanacije odlagališča Rakovnik v občini Šmartno pri Litiji v proračunu namenjena sredstva, da je minister imel posluh, da ga ima tudi sedanji. Upam, da se bo to kvečjemu nadgrajevalo, ne stagniralo, in da bo ob tem, da je zdaj predvidena sanacija tega degradiranega območja – letos 90, drugo leto 100 tisoč, pa potem milijon – le nek doprinos. Ampak, to bo po mojem še vedno premalo, da bi to kakorkoli s tem denarjem zaprli, da ne bi več onesnaževali okolja, okolice, ljudi, narave, da bo morda le enkrat nekoč nek denar še iz Evrope se našel, če ima Evropa kaj več posluha za to. Vsaj tako je bilo obljubljeno, da se bo to enkrat vse skupaj tudi naložilo in odpeljalo v sežigalnico in da bo tam narava spet takšna, kot je bila. Nekoč so bili tam grajski vrtovi, kjer se je gospoda, ali pa kmetje, ali pa hlapci sprehajali: narava neokrnjena, potoki čisti, notri ribe in tako naprej. Da to svinjarijo Industrije usnja Vrhnika, ki je tam odlagala, končno za vedno pospravimo. Stanovanjska shema, mladi, družine, jamstvena shema [[…]]Veliko govora je, pa polna usta so nas, kako bomo gradili stanovanja za mlade, ampak, še vedno je premalo posluha za to. Predvsem mlade družine potrebujejo neke kotičke, da se lahko zatečejo. Dostikrat bi šli radi od doma, po svoje, pa nimajo kam. Dobro, nekateri so bolje situirani – plačujejo najemnino. Nekateri si tudi s pomočjo staršev, starih staršev gradijo hiše, ampak na splošno je pa na tem področju narejenega mnogo premalo in tudi s tem proračunom ni kakšnih obetov, da bo kaj boljše. V Slovenski demokratski stranki smo pripravili tudi jamstveno shemo, ker vemo, da je problem zaradi Banke Slovenije, ki je s svojimi ukrepi nekako onemogoča, predvsem tudi mladim, ki so najbolj potrebni, da bi lahko vzeli večje kredite, da bi lahko kupili stanovanja ali pa hiše, po drugi strani pa lahko ravno s takšnim obrokom, kot bi lahko odplačevali kredit, plačujejo najemnino. Pa se zato noben nič ne sekira, tukaj pa ni težav – kajne? Lahko plačujejo najemnino, ko bi lahko s tistim denarjem odplačevali obroke in nekoč prišli do svojega lastništva, ko bodo v srednjih zrelih letih, da bi bili na svojem. Tukaj, če se ne bo hitro kaj ukrenilo, naredilo ali pa prekopiralo, kot se včasih rado kaj prekopira kaj dobrega tudi od nas, da se to jamstveno shemo čim prej tudi spravi k življenju. Poskrbimo za mlade, da ne bojo odhajal v tujino! Vemo, da jih ogromno odide in mnogi od njih se tudi nikoli več ne vrnejo. Seveda, grejo na boljše, grejo za boljšim življenjem, boljše pogoje imajo tam, boljše plače, boljše stanovanjske razmere, bolj prijazno okolje in tako naprej, čeprav se dostikrat kdo zoperstavi temu, da je šel nekdo nekam, kjer je boljše, pa rečejo, ali pa mediji pisarijo, ja, poglejte si, koliko je pa stanovanje tam, na Dunaju, koliko je pa v Salzburgu, koliko je pa v Münchnu, malo si poglejte, kakšne so pa cene v trgovinah in tako naprej. Ampak veste, mladi na te finte ne prijemajo in enostavno se obnašajo, kot bi temu rekli, tržno, človeško, naravno in grejo pač za boljšimi pogoji življenja. Odhajajo nam iz Slovenije, kar me zelo zelo žalosti, pa verjetno še koga drugega, da bi pa kakšne otipljive, konkretne ukrepe sprejeli, tudi preko proračunov, pa da bi rekli, zvečer na Odmevih, na televiziji: »Dragi mladi, zdaj smo pa to naredili. Upamo, da ne boste več v takšnem številu odhajal v tujino.» Ampak, tega je zelo malo slišati in žal situacija ostaja, kot je; ljudje, mladi, odhajajo. Če se dotaknem železnice. Ja, nekaj prog se obnavlja, predvsem proti Štajerski. Mi smo vložil tudi amandma za obnovo gorenjske proge od Kranja do Jesenic, ki je v katastrofalnem stanju, v zelo zelo slabem stanju; vemo, koliko let je stara, koliko je bilo vlaganj. Še enkrat bom povedal, mi smo sicer na Odboru za finance potrdili amandma za leto 2020, 60 milijonov, 65 milijonov za 2021 žal ne. In še enkrat je treba povedati, če nismo toliko pametni – upam, da boste našli nekje ta sredstva, obljubljate že, da boste, kljub temu da ta amandma ne bo potrjen tukaj na plenarki, da boste šli v obnovo gorenjske proge. Ni samo gorenjska proga potrebna obnove, saj je tudi dolenjska zelo slaba, pa je tudi proga proti Kamniku slaba, pa je bila nekoč proga na Vrhniko, ki je ni več, kar je zelo zelo žalostno; pa je bila v Planico, pa je tudi ni več. Delali smo s tem – ja, ni da bi človek govoril! In ko se bo koncem leta 2020, v začetku 2021, pol leta obnavljal karavanški tunel, se pravi cev, takrat je idealna priložnost za obnovo gorenjske proge. Idealna priložnost. Tudi župani [[…]]Ker bo pač proga zaprta, tovorni promet bo šel po obvozni poti, potniki se pa lahko vozijo z nadomestnim avtobusnim prevozom iz Kranja do Jesenic, ne bo nobeden nič jezen, ker bodo vedeli, da bodo dobili boljšo progo, tudi večjo varnost ob progi, kar se tiče prehodov čez progo, nadvozi razpadajo ob progi in tako naprej. za vso infrastrukturo, za katero je zadolžena lokalna skupnost ob železniški progi, so se župani vseh gorenjskih občin ob progi zbrali in podpisali tudi pismo, prošnjo, pismo o nameri, prosili državo, da priskoči na pomoč, mi bomo svoj denar namenjali v občinskih proračunih, kar ga so tudi. Papirji, projekti so pripravljeni, projekti za izvedbo in tako naprej. Tudi infrastruktura Slovenskih železnic si neznansko želi obnove te proge in mislim, da je res, da se ne bi slučajno zgodilo, da ne bi v tistem pol leta, ko se bo tunel obnavljal, izkoristili te priložnost in obnovili gorenjsko progo, ker v nasprotnem primeru se je ne bo nikoli. To sem stoprocenten. Kvečjemu se bodo začele dogajati kakšne velike nesreče, ko bodo lomi tirnic, ko se bo marsikaj lahko zgodilo. Mislim, da bi bil res zelo primeren čas, da se potem to tudi v tistem obdobju zapore proge naredi. Kar se tiče železnic le še to. Prihajajo novi vlaki, tokrat Stadlerjevi, tudi dvonadstropni, kar je pohvalno, ampak glede na to, da ves čas govorimo o ekologiji, o trajnosti, mobilnosti, o brezogljični družbi, še vedno premalo denarja vložimo v železnico. Tudi v Novem mestu sem bil na jesenskem forumu nekaj dni nazaj. O železnici smo govorili, pa o sodelovanju s Hrvaško – polno dobrih, lepih besed, spodbudnih, tudi predstavniki ministrstva so bili dol, predstavniki železnic in tako naprej. Ja, sanjamo o nečem, kako bi bilo fino, če bi iz Ljubljane v Karlovec prišli prej kot v štirih urah po dolenjski strani. Če ne bomo vlagali več denarja v to našo železnico, bomo lahko samo govorili pa flancali ljudem, ampak efekta ne bo. Pri železnici samo še to. Sicer sem že to omenil, pa bom še enkrat: država skrbi za subvencijo potniškega prometa na Slovenskih železnicah. Tovorni dela odlično, ima torej dobiček, potniški promet država subvencionira z nekimi sredstvi, mislim, da je okrog 60 milijonov letno, potniški promet Slovenskih železnic imajo pa premalo sredstev, premalo denarja za to, da bi skrbeli predvsem za svojo zgodovinsko vrednost, za nekaj, kar je k nam v Slovenijo prineslo razvoj, napredek. Vemo, da kamorkoli se je pripeljal takrat vlak, kjerkoli se je proga naredila, ob progi so nastajala mesta, so se gradile tovarne, priseljevali so se ljudje, začelo se je življenje. In muzejski vlak, parna vleka na Slovenskih železnicah propada, s tistimi sredstvi, kolikor jih imajo, se pač trudijo in skrbijo za to, vendar je treba povedati, da drugo leto po zanesljivih podatkih, ki sem jih pridobil, muzejskega vlaka v takšni obliki, kot je bil, torej naše dediščine, ne bo več. Vse tri muzejske lokomotive, ki so bile obnovljene, zapadejo v revizijo, denarja za njihovo obnovo ni, tudi vagoni so slabi, približno polovica jih je še voznih. Trudijo se še na železnici, da z dizelsko lokomotivo vlečejo te muzejske vagone, zato da prodajajo svojo destinacijo pač muzejskega vlaka. Tujci se vozijo, ljudi zanima, otroke, sedaj prihajata Miklavž, Božiček, ti vlaki so bili polni otrok. Skratka, če ne bo nekaj več sredstev namenjenih za to, da država tudi pomaga pri tem, kar je, mislim, da dolžnost države je, da ohranjamo takšno dediščino, bo pač vse skupaj propadlo in to me zelo zelo žalosti. Kar se tiče cestne infrastrukture, sem že prej omenil – lokalne ceste, državne ceste – je pač treba povedati, da nekje se je nekaj naredilo, se bo še tudi naredilo; ampak trend modifikacij, modernizacij, prenov, gradenj obvoznic, vseh teh večjih projektov tretje razvojne osi, pa iz Zasavja pa proti Dolenjski, je prepočasen glede na potrebe, kakšne so. Glede na razvoj avtomobilske industrije, modernih avtobusov, potreb po vožnji s kolesi – z električnimi kolesi, z električnimi motorji, dvokolesniki –, če hočemo, peš hoje in tako naprej. Glede na vse to, o čemer stalno govorimo – o brezogljični družbi, o trajnostni mobilnosti pa izdelujemo celostne prometne strategije –, je ta trend izboljšave cestne infrastrukture mnogo prepočasen. Tega se je treba zavedati in ne vem, kdaj bomo čas ujeli, glede na to, da smo v prejšnjih letih, desetletjih zanemarjali to področje. Tudi prepočasi gre vse skupaj. Zelo prepočasi, preveč je nekih birokratskih ovir, preveč je težav, predolgo se čaka na razna dovoljenja, od vodnih soglasij do okoljskih. Ne vem, če se dela neka obveznica v Hotiču pri Litiji, spet en primer iz lokalne skupnosti, pri katerem prosimo, dajmo že enkrat to narediti, ker je tako nevarno pa tako duši promet. Če se dela to 15 let, samo papirje rihta – ja, bog se usmili! Vmes se je naredilo že kar nekaj drugih stvari, ki so prišle na vrsto mnogo kasneje in je bilo vse skupaj kar hitro urejeno. Tukaj mislim, da bi bilo treba malo pohiteti. Kar se tiče javnega sektorja. Za javni sektor denarja je vedno dovolj, vedno več zaposlenih, plače gredo tudi gor, se pa premalo naredi oziroma skoraj nič pri upokojencih, invalidih, vojnih veteranih, tam gremo pa gor za en evro, dva, tri ali pa drugo leto šest evrov, pa take. Sramotno. Sramotno! O pokojninski in zdravstveni blagajni smo prej zelo podrobno slišali kolega Pavšiča, ki je zelo podrobno vse razložil, tako da je lahko vsak popolnoma razumel, kako te stvari potekajo v teh blagajnah. S tem proračunom lahko še rečem, da je premalo skladnega razvoja, predvsem skladnega razvoja samega podeželja. Še vedno res je, da tudi nimamo pokrajin, upam, da do tega čim prej pride, predvsem z vidika skladnega razvoja. Predvsem s tega vidika. Ne se bom dotikal pokrajin, kam kdo kam paše, ampak naredimo te pokrajine take, da bodo za osnovni pomen, za razvoj regij, za razvoj pokrajin, da bo razvoj skladnejši, da bo tam, kjer bo potreba, več denarja, tam, kjer je pa že vse skupaj bolj razvito, pa mnogo manj; ne pa, da imamo Slovenijo razdeljeno na vzhod in na zahod, pa vemo, kakšne težave imamo pri tem, koliko procentov je katero področje kje razvito. Bog ne daj, da se še kaj dosti naprej razpravlja o fiskalnem pravilu, kar se tiče preoblikovanja tega fiskalnega pravila, za katerega je po mojem mnenju in tudi po mnenju Slovenske demokratske stranke prav, da ga imamo, da imamo neko varovalko, neko zavoro, da ne bomo šli spet preko nečesa, česar ne zmoremo. To se mi zdi zelo pomembno, zato mislim, da tu kaj dosti besed ne gre izgubljati. Še to. Prioritete bi morale biti vsekakor, tudi preko razpisov, tudi preko pomoči države, da najprej naredimo tisto, kar je najbolj potrebno, kar je najbolj nujno, potem bomo pa šli na stvari, ki pač niso tako potrebne. Če že imamo nekje asfalt, nekje pa makadam, najprej makadam asfaltirajmo, potem pa obnavljajmo asfalt, ne, da delamo ravno nasprotno. Enako je pri vodovodih, enako je pri elektriki. Še vedno se dogaja, da nekatere družine, kot smo lahko pred kratkim brali, nimajo električnega priključka, nimajo elektrike in ljudje zbirajo tam denar, da bodo elektro distributerju plačali, da se bo tam omrežje potegnilo. Mislim, da v letu 2019 to ne sodi nikamor. Za take stvari, tudi za tisto kmetijo Mahlin v Dragovškem oziroma Širmanskem Hribu pri Litiji – 50 tisoč kmetij je, kjer imajo ljudje željo priti nazaj na kmetije delat, zemljo obdelovati in se truditi z lastnimi rokami, pa so določene kmetije, ki nimajo električne energije, ker so ljudje takrat prekmalu odšli zaradi neumnega sistema v dolino, in zdaj je treba tam potegniti elektriko. Sami si tega ne morejo privoščiti in mislim, da bi morala tu država znatno pomagati; najprej dajmo elektriko v hiše, potem se bomo pa naprej šli z raznoraznimi ne vem kakšnimi digitalizacijami itd. Najprej osnovne stvari naredimo, vodovode, elektriko, kakšen asfalt in tako naprej, potem bomo pa fantazirali, kako bomo ne vem kaj vse delali. Prioritete so zelo važne, prisluhnimo ljudem ali pa območjem, lokalnim skupnostim. Tam, kjer ni osnovnih pogojev za življenje, najprej tam ponaredimo, potem bomo pa nadgrajevali drugje. To se mi zdi zelo pomembno in tudi proračun bi moral biti tako naravnan in narejen, pa potem mogoče tudi mi ali pa jaz ne bi tu opozarjal na te stvari. S tem bi svojo razpravo, svoje mnenje, pogled na ta proračun nekako zaokrožil. Upam, da se bo koga kaj prijelo pa da bi te smernice morda že drugo leto, če bo ta proračun potrjen, pri rebalansu, če bo potreben, upoštevali moja skromna priporočila. Hvala lepa."
4,ParlaMint-SI_2018-12-19-SDZ8-Redna-03.u205,SDS,-1.0,2018-12-19,0.06179249659180641,"Hvala lepa za besedo. Menim, da tej vladi ni prav veliko za zaupati. Še pri tako preprosti zadevi, kot jo imate na prvi strani, mnenja, je prišlo do, kot je že nekdo izmed predstavljavcev stališč poslanskih skupin tukaj opozoril, do računske napake. Mi se srečujemo s predlogi Vlade, ki prinese izračune na dve decimalki, tukaj pa manjka v grobem na številki, kar se mi zdi, da če je šlo to čez toliko rok in čez tako pomemben resor, kot so finance in na koncu Vlada, da je to škandalozno, da se naredi napaka. Drugo kar je, Vladi in vsem vam ostalim, ta zakon nima popolnoma nobene zveze z razbremenitvijo gospodarstva. Mi tega nismo predlagali. Ne vem sicer, zakaj je to Vlada zapisala v mnenje. Najbrž zato, da ste se nekatere poslanske skupine na to oprle. Mi tega nismo predlagali in naš predlog ni razbremenitev gospodarstva s tem predlogom, ampak razbremenitev davčnega, dohodninskega zavezanca, to se pravi, milijon in pol ljudi v tej državi, ki jim država izračuna dohodnino. Samo to je bil namen. In mešati razbremenitev gospodarstva s tem ukrepom, pomeni popolno neznanje. Popolno neznanje. Dohodnina še nikoli, moja dohodnina še nikoli ni bila tista, ki bi vplivala na razbremenitev gospodarstva. Lahko je večja ali manjša, vpliva pa samo na moj osebni ali pa dohodkovni položaj ali pa položaj moje družine. To je vse tisto, kar ste brali iz mnenja Vlade v stališčih poslanskih skupin, bedarije. Tukaj je gospod Polnar povedal, da ne bo tako, da bi imele družine ali pa posamezniki večji ostanek dohodka po tem našem predlogu, kot bi ga imeli po vladnem, to pomeni, da bi imeli nekaj več denarja vsak mesec in na koncu leta približno v povprečju 300, 350 evrov več. Če to ne pomeni popolnoma nič za porabo, zakaj pa potem ne dvignete dohodnine še tako, da bi za 300 evrov plačali mi več državi. Boste s tem vplivali na vašo kupno moč ali ne? Najbrž tak pozitiven ukrep za tistega, ki se mu zgodi, in to je milijon in pol ljudi v tej državi, pomeni, da bo lahko več trošil več nabavljal ali pa varčeval, čisto vseeno, kam bo ta denar namenil. Sicer se lahko vi, ki imate tako radi javne finance in vsi v koaliciji, se dodatno še solidarnostno odpoveste po 300 ali 500 evrov za to, da bo ostal denar v proračunu Republike Slovenije. To naredite, če ste tako prepričani, da to ne bo imelo nobenega učinka. Naredite nasprotni primer pa boste videli, ali bo to vplivalo na kakšno vašo kupno moč ali ne. Vse to, kar govorite o tem, je nepremišljeno in je po mojem tudi neracionalno, ne zdrži ene zdrave presoje, intelektualne presoje, kot je prej omenil Luka Mesec. Kar zadeva te zgodbe glede SMC in napake v davčni reformi 2004–2008. Ni bilo nobene napake. V podobni situaciji, kot je zdaj, ko je bila velika gospodarska rast, ko so se zaradi razmer prihodki v proračun enormno povečevali, je tista vlada naredila pošten ukrep in tako kot sem v svoji predstavitvi povedal, se je potrudila in razdelila ugodnosti dobre gospodarske rasti med gospodarstvo, med dohodninske zavezance in med državo. Tako je pomenilo pač, da se je tisti kolač, ki je nastal zaradi dinamike, zaradi razvoja in tako naprej, razdelil na 3, približno 3 enakovredne dele. Pošteno. Situacija, v kateri smo zdaj, je približno podobna. Čeprav je napovedana gospodarska rast za prihodnje leto nekoliko manjša, bo prišlo spet do dodatno nove milijarde, zato ker je osnova višja, ker se gradi na procentno procentnem računu. To se bo zgodilo ponovno, samo po sebi, po inerciji. In mislimo, da je pošteno, da je pošteno, da se ta kolač tudi tako razdeli. Ukinitev davka na izplačane plače, spoštovani kolegi, ni bila nobena napaka. Bili smo pravzaprav edina država v Evropi, ki je imela davek na izplačane plače. To je bila sistemska anomalija, imela je enako težko kot tista nalepka, ki ste jo morali kupovati pri registraciji avtomobila in jo nalepiti gor, noben ne ve zakaj. Nič se ni zgodilo in nobene, bom rekel, škode s tem ni bilo narejeno. Je bil pa velik problem, ker je za tisto vlado, ki je to naredila, prišla nesposobna vlada, vlada Boruta Pahorja, ki je dvignila, ki je čakala na francosko-nemški vlak in ni sprejemala popolnoma nobenih ukrepov. Han to ve, gospod Židan to ve, ki je zdaj predsednik Državnega zbora, ni se ukrepalo popolnoma nič, kljub pozivom gospodarstva, kljub takim in drugačnim zadevam. Nič se ni naredilo na tem področju, nič, samo za milijardo ste dvignili odhodke pa zadolžitev dvignili. Pa poglejte tabelice, boste videli. To je bila napaka. Nič se ni naredilo. In kritizirati vlado, ki je sprejela ustrezne ukrepe za situacijo, v kateri je bila, in biti tiho vladi, ki ni sprejemala nobenih ukrepov v neki novi situaciji, medtem ko so vse druge vlade to sprejemale, je pač najmanj, kar je, intelektualno nepošteno, intelektualno nepošteno. Zdaj pravite, dav tej državi sloni vse na solidarnosti, gospod Han, da sloni vse na solidarnosti. Na kateri solidarnosti to sloni? [[oglašanje iz dvorane]] Ne na solidarnosti, ne na solidarnosti, gospod Han. Poglejte, kdo dobiva iz njega. Tisti, ki ni plačal nič. To ni solidarno. Tudi razčiščenje korupcije v zdravstvu ali bančništvu. To je solidarnost, to je solidarnost, ki si jo vi predstavljate? [[oglašanje iz dvorane]] Ja to, vi ste solidarni s tistimi, ki so to naredili, te luknje v tem državnem proračunu in v državnem premoženju, ker se ne premaknejo zadeve popolnoma nič. Zdaj ste peto leto oblast, že prej ste bili oblast od leta 2012 naprej in se ne dogaja nič, nič se ne dogaja. Stvari stojijo, kriminal pokrit, zadeve zastarajo, gre pa za milijardne zneske dokapitalizacij in tako naprej. Solidarno?? Gospod Han, iz zdravstvene blagajne odteče zaradi preplačil materiala v zdravstvu in drugih zadev približno 300 do 400 milijonov evrov letno, letno, letno. Kaj ste storili? Ministrico ste ščitili do nezavesti v tem Državnem zboru v prejšnjem mandatu, do nezavesti. Pravite, kje je denar. Tam je denar. Dali ste naknadno v zdravstveni sistem za sanacijo, pravite izgub, 130, 140 milijonov. Učinek? Novih 100 in toliko milijonov po nekaj mesecih dodatnih izgub. Nič se ni rešilo, zato ker mehanizem izčrpavanja funkcionira naprej. Nič se ni storilo. Pravite, od kje denar, da ni uravnotežen. 3 milijarde evrov imamo na razpolago. Še 2 milijarde 800 približno je v evropskem proračunu denarja za Slovenijo rezerviranega za črpanje za projekte. Dve tretjine tega časa smo porabili in izčrpali 15 %. Ima zvezo, zato ker ta denar bi lahko porabili za investicije in ne bi bilo treba zalagati z državnim denarjem investicijskih projektov v občinah, za državne ceste in tako naprej, za kanalizacije in za druge stvari. Seveda ima zvezo, to je investicijski denar. In namesto da država zalaga investicijski denar iz svojih virov in izčrpava svoje ljudi, bi lahko potegnili ta denar in z lahkoto znižali davčne obremenitve v razredih ne vem koliko odstotkov še dodatno zraven za toliko odstotnih točk. To je to. Pravite, ne vem, za ceno drugega tira, so prišli Američani na Mars. Pa če bi po teh metodah, ki jih obvladate, delali mi tako sondo, bi rabili 22, 23 letnih proračunov, pa še ne bi bilo dovolj. Poglejte, imamo veliko stvari v rokah, pa se stvari ne premaknejo in se nič ne zgodi. Virov kolikor hočeš. Virov kolikor hočeš. Vlada je z lahkoto našla 140 milijonov za migrante, zdajle razpisuje že drugič, mislim da, po sedem ali osem milijonov za nabavo za migrante. Ni problema. Ko pa tukaj pridemo z nekim predlogom za svoje ljudi, za gasilce, ki naj bi verjetno stal milijon pa pol evrov, se pa ne da storiti nič. Nič. Ne sistemsko ne celovito, Vlada pripravlja, in tako naprej. Mislim, da je škandal, da te vlade, v kateri ste gospod Han po letu 2012, že sedem let samo premišljujejo, kaj bodo storile pa kako bi storile. Pa nič ni, pa nič ni. Poglejte, nič ni. Poglejte. Gospod Židan je bil podpredsednik Vlade, pa ni enkrat sprožil vprašanja črpanja evropskih sredstev v Državni zbor ali kjerkoli. Ne poznamo tega primera. Sklicevali smo seje in tako naprej, hodili so nižji uradniki na te seje, situacija je pa taka, kot smo jo zdaj odkrili – nič. In potem kritizirate opozicijo, ki nekaj predlaga. Zakaj so taki? Poglejte najprej po svojih. Izprašajte, naredite malo politične introspekcije, se pravi, pogleda vase, pa povejte, kaj ste vse zamudili in zamočili. To je pošteno. In za napake, ki ste jih storili v tem obdobju po letu 2008, ni treba bremeniti nobenega državljana Republike Slovenije, ampak počrpajte iz fondov, kjer je denar parkiran. Moram reči, da se mi zdijo taki primeri, ki jih navajate in argumenti za diskreditacijo predlogov opozicije, predvsem naših, se mi zdijo, da ne rečem, škandalozni. Zdaj mi nismo predlagali v tem primeru istega zakona kot prejšnjič, je spremenjen. Tisti ki ste uspeli to pogledati, boste videli, da je drugačen. [[oglašanje iz dvorane]] Je. Tudi nekatere druge kriterije ima. Nismo imeli zdaj notri upoštevanja KD, smo dodali neko drugo zadevo, dvig dohodninskih razredov in tako naprej. Se lahko posmehujete, ampak poglejte, prišel bo čas, ko bo treba o teh stvareh resno razmisliti. Tudi Vlada bo morala nekaj predlagati, saj se ne morate samo skrivati za tem, koliko boste vi orožili ljudi pa koliko boste zbrali v državnem proračunu. Pa še nekaj, gospod Han, vi, vaša vlada in te vlade, ki so bile zdaj, niso nič ustvarile. Nič. Vse je ustvarilo gospodarstvo pa ljudje, vse kar imate ali pa kar je zraslo, se prililo dodatnega v proračun. In naslednje leto se bo zgodilo isto, ker gospodarstvo funkcionira dokler bo še lahko tako uspešno izvažalo kot izvaža. [[oglašanje iz dvorane]] Ja, poglejte, problem je samo v tem, da se po inerciji, ker so take stvari nastavljene, pri trošarinah, pri DDV in pri tem se to samo naliva v državni proračun. Saj veste, kdaj pridejo plačila. Pri plačah je obvezno, se trga, pri trošarinah je takoj, pri DDV je takoj ali pa s petnajstdnevnim zamikom in tako naprej, saj te stvari poznamo vse. In je nekorektno, da si lastite državni proračun kot vašo politično strankarsko lastnino. To ni vaše. To je od ljudi. In če so ljudje ustvarili preplačila v državni proračun, je prav, da dobijo nekaj teh preplačil nazaj. Saj se samo o tem pogovarjamo. In to ne refundacija, ampak za naprej se ta sistem postavlja. Kar zadeva pa še kritike Levice glede intelektualne poštenosti, zdaj ne vem, če je ravno intelektualno pošteno, da ste v tem mandatu nedavno izpeljali povečanje prispevka za brezposelnost za 95 evrov na mesec. Kar pomeni približno tisoč 200 evrov na leto. In s tem postavili več kot 70 tisoč upokojencev v slabši položaj od teh, ki so brezposelni. Več kot 75 tisoč upokojencev je takih. Več kot 20, 22 tisoč je takih, ki imajo 20 do 30 let delovne dobe, pa nimajo toliko pokojnine, kot je nadomestilo za brezposelne, ki ste ga uzakonili. S tem, ko ste dvignili minimalno plačo – jaz sem glasoval za to, da se razume – ste dodatno povečali tistim, ki prejemajo minimalno plačo v tej državi, za 30 tisoč. Glede teh intelektualnih zgodb in tako naprej. In jaz mislim, da je pri teh stvareh treba biti tudi malo razsoden, pošten do tistih, ki so ustvarili, do tistih, ki delajo – to so gospodarstvo in zaposleni – in mi se pač ukvarjamo zdaj samo s tistimi, ki imajo dohodnino. Pa še nekaj. Če je bila intelektualna poštenost, potem bi, ko dajete te primerjave dohodninskih obdavčitev, morda dali za vzor Avstrijo. Tam je najnižji dohodninski razred obdavčen po stopnji nič. Nič. Pri nas je pa – koliko? 17 %. Se vam zdi to pošteno? Višji razred – najnižji davčni razred imajo v Avstriji, kot je naš, obdavčen z nič, po ničelni stopnji, pri nas je pa 17 %. [[oglašanje iz dvorane]] Okej, 16. 16. No zdaj, pa primerjajmo te relacije. Se vam zdi to pošteno? Da ne rečem, da je cena bencina v Avstriji 10 % nižja kot pri nas, najmanj. Da ne rečem, da so avstrijske vinjete za štirikrat toliko cest, kot jih imajo, nižje kot pri nas. Se vam zdi to pošteno? Intelektualno pošteno, če se vam to zdi? V Levici, v SD in v ostalih koalicijskih strankah. Mi imamo manj kot 700 kilometrov avtocest, Avstrija 2 tisoč 200, pa je vinjeta v Avstriji cenejša kot pri nas. Zna kdo to razložiti? Gorivo v Avstriji cenejše kot pri nas. Se pravi, tudi ostali stroški življenja so v Avstriji nižji kot pri nas. Da ne rečemo, da so tudi stavbišča cenejša kot pri nas. Pojdite na Koroško. Zakaj pa, mislite, da pri nas gre 9 tisoč ljudi ven? Na leto. Ali pa 10 tisoč skoraj. In to ne na Hrvaško ne na Madžarsko in tako naprej, ampak v Avstrijo, kjer je »slaba« davčna politika in javni standard »izredno slab«, pa v Nemčijo, kjer je to »še slabše«. Najbrž. Zato gredo v Nemčijo, ker je tam »slabše«, kot pri nas. In tako naprej. Malo se vprašajte o politikah, ki jih vodite. Ta politika znižanje dohodninskih obremenitev za posameznike in gospodinjstva zagotovo ne bo pognalo dodatnih tisoč ali pa 2 tisoč ljudi čez mejo, ampak jih bo prej zadržalo. Zaenkrat toliko. Hvala."
4,ParlaMint-SI_2016-11-16-SDZ7-Redna-24.u29,SDS,-1.0,2016-11-16,0.005714896135032177,"Predsednik, hvala lepa za besedo. Spoštovani kolegi, rekla bi, kar se je včeraj dogajalo tule v hramu demokracije in danes, je zelo žalostno, ampak resnično. Pogovarjamo se o proračunu, pa sploh ne vemo, o kakšnih zneskih, še manj pa o vsebini, kar smo tudi včeraj očitali ministrstvu. Pogovarjamo se torej, kaj bo, če bo; saj veste tisto, če čebula ne bi imela ""če"", bi bila bula. Dejstvo je, to bom še enkrat ponovila, da ta vlada oziroma ministrstva ne spoštujejo zakonodaje. Sprašujem še enkrat, čeprav, predsedniki, vi ste prej rekli, pa tudi s strani vaših poslanskih kolegov dobivamo obrazložitev, da so izpolnjeni vsi pogoji za sprejetje proračuna za leto 2017 in za leto 2018. Jaz bi potem rekla, zakaj potem sploh imamo Zakon o fiskalnem pravilu. Zakaj imamo v 7. členu določeno, da je treba imenovati fiskalni svet? Sprašujem vas, ali imamo pred seboj oceno fiskalnega sveta za leto 2017, 2018? Ali imamo pred seboj v teh dokumentih, ki jih danes obravnavamo in smo jih obravnavali včeraj, mnenje Vlade na to oceno fiskalnega sveta? Jaz bi rekla po drugi strani, da se je mogoče ministrstvo celo zavestno odločilo in ni imenovalo fiskalnega sveta zaradi tega, ker se je balo, kakšno oceno bo dal ta fiskalni svet; kajti fiskalni svet mora dati oceno, ali je ta proračun uravnotežen. Ko obravnavamo tako pomemben dokument, kot je proračun, pa nimamo raznoraznih prilog, ki so obvezna sestavina, to je ravno tako, kot da bi šla jaz na upravno enoto, dala vlogo za izdajo osebne izkaznice, pa bi mi rekel referent na šalterju, da je potrebna še fotografija. Zakaj bi fotografijo; pač ne bom spoštovala zakonodaje, ti naredi to, kakor želiš in veš. Po drugi strani pa spet razumem vaše ravnanje, ker zdaj ni več treba, da upoštevamo zakonodajo, ampak neko parlamentarno prakso, ki je nov model te koalicije. Če se še spet vrnem na fiskalni svet. Upam, da bo vsaj v letošnjem letu imenovan oziroma v naslednjem letu, saj imamo v tem proračunu zagotovljenih 500 tisoč evrov za delovanje fiskalnega sveta v letu 2017 in v letu 2018. Ta proračun kaže, da je bil pripravljen brez nekih resnih zavez, po predšolsko in z nekim občutkom, saj tudi v teh postopkih zdaj, ko se srečujemo z njim, kot da bi ta vlada oziroma koalicija samo še čakala, da čim prej mine ta mandat, pa četudi predčasno. Še enkrat. Kaj je srž tega problema, na kar opozarjamo? Ne spoštuje se zakonodaja oziroma ni ocene fiskalnega sveta in nimamo znanih vseh proračunskih postavk. Delno je za to krivo Ministrstvo za finance, delno pa tudi minister za javno upravo, ki se je usklajeval s sindikati kar 9 mesecev; ampak žal se ni izšlo tako, kot si je v scenariju zamislil. To, da je minister Koprivnikar na predstavitvi dve leti in pol nazaj obljubljal neko vitko javno upravo, moram reči, da iz te vitke javne uprave smo v teh dveh letih dobili 3 tisoč 051 novih javnih uslužbencev, za kar se bo porabilo oziroma se je v teh letih okoli 300 milijonov. Pa če se zdaj ustavim pri samem proračunu. Rekla bi, da je ta proračun 2017, 2018 skoraj tako nesmiselno sprejemati kot pa odlok o stvarnem premoženju države. In zakaj? Če pogledamo odlok o stvarnem premoženju države, vidimo, da notri je kup želja, potreb, pa bom rekla bolj želja; ko pa vidimo potem poročilo o realizaciji teh odlokov, pa vidimo, da je realizacija predvsem na področju razpolaganja s tem premoženjem 1,15 %, 3 %. Če dam za primerjavo, v letu 2017 ministrstvo v proračunu predvideva, da bo šlo za odprodajo državnega premoženja 74 milijonov. Če potem računamo, da bo realizacija okoli 1,5 % ali pa največ 3 %, kot je v praksi, vemo, koliko bomo dobili s tega naslova. Enako se bo zgodilo tudi v letu 2018. Enaka primerjava, kot sem že rekla, se mi pa zdi tudi s proračunom 2017 in 2018. Jaz bom rekla, da je proračun 2017, 2018 in načrt ravnanja s stvarnim premoženjem nekako tako ""v oblakih"" kot Koprivnikarjev informacijski sistem. Da ne pozabim še pri načrtu s stvarnim premoženjem. Da ne bom rekla samo, da je nizka realizacija pri prodaji premoženja države, zelo uspešni smo pri nakupu premičnega premoženja, predvsem na postavki avtomobilov. To je tako, kot da bi se država ukvarjala s taksi službo, ne pa s kakšnim zagotavljanjem blaginje državljanov. Ko sem še pri stvarnem premoženju, me zanima tudi glede na proračun 2017 in 2018, kako je z evidencami nepremičnin države. Vemo, da je stanje na tem področju porazno. Zanima me, ali ima ministrstvo evidenco, koliko nepremičnin sploh ima v svoji lasti? V proračunu 2017 in tudi posredno 2018 se bom ustavila na postavki zdravstvo. Prednostna naloga te vlade za leto 2017 naj bi bilo področje zdravstva. Že včeraj sem rekla, da je ministrstvo v ta namen povečalo proračunsko postavko zdravstvo za 15 milijonov. Prav ste slišali, 15 milijonov. Država si misli, da bo s tem rešila vse tegobe na področju zdravstva. Včeraj sem že opozorila, kaj vse spada sem. Za leto 2018, kar je pa še slabše, pa bore 5 milijonov. Če se vrnem na leto 2017, Ministrstvu za javno upravo pa se je povečala postavka za 15 milijonov za leto 2017; pa ni nikjer v nobeni prednostni obravnavi te vlade. Da se bo kaj spremenilo na področju zdravstva, vidimo, stavka zdravnikov. Jaz tej vladi, sploh pa ministrici ne verjamem več. Če se ustavim še malo na področju lokalnih skupnosti. Ta vlada je strašno zadovoljna, ker so se pač dogovorili z občinami, bom rekla v narekovanju dogovorili, glede povprečnine za leto 2017 in 2018; to je 530 evrov za 2017 in 536 evrov za 2018. Ali veste, koliko bi morala biti ta povprečnina po uredbi, ki je še vedno zakonsko veljavna? Krepko čez 600; 682 evrov. Za občine je znano, da dobivajo oziroma jim država nalaga naloge, pa verjemite temu ali ne. Obljube ministra Koprivnikarja, da bo nekako zmanjšal stroške občinam, pa bom še enkrat rekla v prispodobi, pa so v oblakih. Primerjala bom še delo na občinah in tule v državnem zboru, ki bi naj bili nek zgled. Delala sem na občini. In ko smo sprejemali proračun, če bi občinska uprava na tak način predložila svetnikom v obravnavo proračun, kot ga vi, kot nam ga ta vlada predlaga, mislim, da bi na občini vsi po vrsti – pa ne zato, ker bi nas nagnali občani –, ker bi se sami zavedali, da ni prav, sami odšli. Kolegi, marsikdo je delal na občini, ni treba na glas povedati, ampak verjamem, da se strinjate z mano. Danes in včeraj, kar se dogaja tule, bom ponovila besede kolegice Alenke, ko je rekla, da je kot v cirkusu. Ampak bom rekla, da še slabše, saj v cirkusu se nek program izvaja po točno določeni časovnici in zelo resno. Hvala lepa."
4,ParlaMint-SI_2016-11-15-SDZ7-Redna-24.u54,SDS,-1.0,2016-11-15,0.012658746913075447,"Hvala, predsednik, za dano besedo. Spoštovane ministrice, ministri, državni sekretarji, kolegi, kolegice, lep pozdrav! Občutek imam, da z vsakim dnem vladanja te vlade imamo manj zdravo atmosfero tukaj v Državnem zboru. Kako naj bi nekateri radi zagovarjali proračun Republike Slovenije oziroma rebalans proračuna za leto 2017, ko pa imamo probleme že v izhodišču! Zaključno poročilo Računskega sodišča za leto 2015 se sploh ne more končati, ker sploh ne vedo, kaj ste sanjali v letu 2015 in kako ste številke znotraj državnega proračuna razmetavali malo sem, malo tja, in prvič v zgodovini Računsko sodišče ne more opraviti svojega dela. Na tem izhodišču vi sanjate o tem, kako je rebalans proračuna za leto 2017 vrhunski. Še bolj sanjate o tem, o čemer bomo kasneje govorili, o proračunu za leto 2018. Torej, Računsko sodišče – prvi problem. Drugi problem. Fiskalno pravilo, ki ga imamo v ustavi, imamo izvedbeni zakon in o proračunu bi morali govoriti fiskalni svet. Ampak, ta koalicija, ki rine tu in tam s spremembami ustave, na drugi strani pa sicer krši ustavni red, tega ne naredi. Skratka, nimamo fiskalnega sveta, ki je predpogoj za, v skladu z ustavo in v skladu z zakonom, sprejetje proračuna. Potem ko skuša koalicija, predvsem določeni poslanci, na vse kriplje trditi, kako je fino in fajn, pa dobivamo na poslanske klopi zgražanje obrtnikov, gospodarstvenikov, če želite tudi krovnih organizacij in lokalnih skupnosti. In ja, največji poraženci tega obdobja do leta 2018 bodo obrtniki, gospodarstveniki, občine, kajti kaj ste jim dali kot neko spodbudo – o tem, kar vi ves čas govorite. Z vsakim drugim zakonom izberete eno izmed dveh možnosti: ali višji davki ali pa več birokracije za te ljudi. In potem sanjate o tem uspešnem gospodarstvu, na drugi strani pa kažejo vsi podatki, da se gospodarstveniki selijo izven Slovenije, tujci pa se itak v velikem loku izogibajo Republiki Sloveniji, kajti ko vidijo, kakšna birokracija jih čaka in kakšni so davki tu, gredo raje v tiste dežele, ki ste se jim – na primer, vsaj poslanci Desusa in SD, vem, tam leta 2008 – smejali, ko smo mi govorili o enotni davčni stopnji in primerjali nas s Češko, Slovaško, ste se nam smejali. Sedaj pa, vprašajte tiste, ki hodijo v tujino, so Čehi in Slovaki nek pojem razvoja. Slovenija pa postaja tisti grdi raček, ne iz centra Evrope, ampak tam iz zadnje vrste na raznih sestankih. Poleg gospodarstva in obrti so drugi luzerji tega proračuna občine. Sicer smo slišali v uvodu, kako občine dobivajo več povprečnine, ampak kar nekaj konkretnih podatkov sem dobil, da ta dvig povprečnine ne zadostuje niti za to, kar ste občinam v tem letu dali več obremenitev. Pa so se dvignile plače v javnem sektorju, pa so se dvignile drugačne zadeve, pa imamo več dela; skratka, vi se hvalite s tem, kako ste občinam več dali na področju povprečnine, ampak to ni bilo dovolj niti za zagotavljanje normalnega delovanja občin. In če vemo, kako vsaksebi sta si Vlada na eni strani in pa občine, ko se država hvali s 530 evri povprečnine, izračun, ki je v zakonu, pa govori o 636 evrih povprečnine. Ampak ta vlada piarovsko mimo tega, kar ste vseskozi zagotavljali, socialnega dialoga – z levo roko odpihnete občine, ampak imate še toliko poguma, da se potem hvalite, kako ste dobri za občine. Ko govorimo o občinah, govorimo tudi o investicijah in naložbah. Ravno danes je Umar zopet rekel, da ključni problem v Sloveniji je pomanjkanje naložb in investicij. Pa imamo tukaj ne absurden moment, ko se državni sekretarji in ministri velikokrat izgovarjajo, da ni evropskih razpisov, danes pa poslušamo drugo zgodbo, kako smo najbolj uspešni pri evropskih razpisih. Kako smo lahko uspešni pri evropskih razpisih, če na drugih sejah odbora poslušamo, kako ni evropskih razpisov in kako ni investicije? Občine norijo, ko vsakič znova gledajo v Uradni list in na spletnih staneh ministrstev, ali bo kakšen razpis s strani države, pa čakajo in včasih so rekli, vsaj vsako leto so bili točno, terminsko skoraj, določeni razpisi skoraj na vseh področjih, sedaj teh razpisov ni. In potem se država hvali, kako so razpisi na področju energetske sanacije. Samo majhen medklic. V tisti, za vas zloglasni vladi Janeza Janše, smo imeli dva razpisa na področju energetske sanacije stavb v lasti lokalnih skupnosti. Takrat je Evropska unija dala 85 % sredstev, sedaj se pa vi hvalite s tem, ko naj bi država dala 30 %. Skratka, ko bo občina plačala davke, bo imela nič od te vaše energetske sanacije stavb. Na drugi strani na področju lokalne samouprave sprejemate strategijo razvoja lokalne samouprave, kjer postopoma uničujete lokalne skupnosti in jih prisiljujete k določenim nalogam, določenim pristojnostim, ki jih nočejo izvajati in niso njihova zakonska materija. Seveda so eni izmed poražencev tega proračuna tudi kmetje. Na srečo ima minister Židan še evropska sredstva, da pomiri slovenskega kmeta, ampak na drugi strani ga uničuje: davčne blagajne, prevoznice oziroma po novem imenovane knjigovodske listine, višje kazni, več birokracije, ustanovi si svojo državno podjetje na področju gozdov, želi dati Skladu kmetijskih zemljišč vlogo pred mejašem, zakupnikom in sosedom pri nakupu kmetijskih zemljišč; skratka, nacionalizacija slovenskega podeželja in kriminalizacija kmetov. Zato ni čudno, da tista vlada, ki je rekla, kako se bo z vsemi usklajevala, ima danes odprte fronte na vseh področjih: z obrtno zbornico, z gospodarsko zbornico, danes boste neuspešno zaključili posvetovanje z javnim sektorjem, in če gledamo, skoraj vsak minister ima vsaj pet, šest odprtih front. Spoštovani, če mislite, kako boste v letu 2017 tudi s takšnim proračunom te fronte zaprli, si malo poglejte še normativni plan dela Vlade za leto 2017. Nič od reform, kajti roki za pomembnejše zakone, ki bi vplivali na blagostanje, ki si ga seveda vi želite – se datumi pomikajo v konec mandata. Sprejemajo pa se zakoni v skladu s tem, kar je bilo izrečeno v stališču Poslanske skupine SMC – višji privilegiji. Ja, določene skupine bodo imele višje privilegije! Ampak, kdo so ti višji privilegiji, se ve – točno vi! To niso občine, ni kmetijstvo, ni obrt in ni gospodarstvo. Primer, ta vlada se ogromno hvali, kako bo s proračunom pospešila investicije. Pa imamo neko sanjanje o tako imenovani izgradnji tretje razvojne osi, ki je vzplamtela takrat, ko je bil minister za infrastrukturo na tnalu pri interpelaciji. Ampak sem prepričan, da se bo vsaj še naslednji dve, tri leta ali vsaj dve leti zagotovo, kolikor bo ta vlada, samo govorilo o tretji razvojni osi, morda bo kje kak kilometer analize več pa kak jašek se bo začelo konkretno udejanjati. O drugem tiru se prav tako sanja. Se ustanovi podjetje, se da nek vložek in se čakajo analize. Na drugi strani pa imamo v Posavju največji investicijski projekt v tem mandatu – dokončanje izgradnje hidroelektrarne na spodnji Savi. In za ta projekt niti v rebalansu proračuna za leto 2017 niti v proračunu za leto 2018 ni evra za izgradnjo hidroelektrarne Mokrice. In potem ima še ministrica za okolje, ki je glavna pri tem projektu, v obraz povedati Posavcem: ""Morate počakati okoljevarstveno soglasje."" In to reče ministrica za okolje! Ko sem prej govoril o tem, kdo ima višje privilegije, vsi vemo, vsaj tistih 3 tisoč novih zaposlenih v javnem sektorju in državni upravi, ki so večinsko dobili službe zaradi, kako se že reče, vezi in poznanstev s pripadniki največjih oziroma vseh treh koalicijskih poslanskih skupin. Prej je bilo rečeno glede sodelovanja z opozicijo. Ob vsakokratnem rebalansu ali ob sprejemanju proračuna se je vedno vsaj nekaj dalo opoziciji. V zadnjih desetih letih je bilo kar nekaj primerov, ko smo v Poslanski skupini SDS podprli proračun tako imenovanih levih vlad ali pa se je zgodilo obratno, ker smo nekaj dobili. Ampak bolj trmaste vlade in koalicije, kot je ta, ki ima v koalicijski pogodbi napisano ravno nasprotno, še ni bilo. Ničesar, karkoli predlaga koalicija, se ne dobi. Ničesar. Poglejte rebalans proračuna za leto 2017. Kateri amandma boste v slogu, kot je rekel danes predsednik Vlade, ""vsi skupaj bomo sprejeli"", kateri amandma boste podprli? Še nisem slišal besede podpore h kateremu amandmaju, pa so vsi nujno potrebni. Ampak to je ravno problem te vlade, vsak drug dan nova prioriteta. Ko je interpeliran minister Gašperšič, je dva dni prioriteta prometna infrastruktura. Ko je ministrica za izobraževanje na tnalu, je za predsednika Vlade prioriteta izobraževalni sistem. Ko imamo stavko zdravnikov, so prioriteta zdravstveni sistem in čakalne vrste. Ampak samo dva dni piarovskega vzdušja, ki ga čez dva dni popolnoma pozabite, ker imate zaradi problemov, ki si jih sami nakopavate, druge prioritete. Skratka, mislim, ne samo da je ta rebalans proračuna za leto 2017 neka znanstvena fantastika, brez osnovnih parametrov, kot so, kaj bi se zgodilo v letu 2015 in 2016, ker Računsko sodišče niti ne ve, kako vi to dešifrirate, ta svoj proračun. Tudi zaradi tega, ker nimate fiskalnega pravila, je de facto ta rebalans proračuna za leto 2017 znanstvena fantastika. Za danes zvečer ste sklicali nujno sejo Odbora za notranje zadeve, kjer boste de facto poleg vseh interesnih organizacij povozili še tiste, ki so vas izvolili – javni sektor. In tu je bil gospod Han že tisti, ki je napovedal, kaj se bo zgodilo – kmalu predčasne volitve, kajti očitno ne veste, ne samo kaj dela ena stranka in kaj dela druga stranka, očitno niti posamezni ministri ne vedo, kaj delajo. Kaj se bo nadaljevalo? Tiste vaše sanje o tem, kako bodo naslednji proračuni še boljši, bodo še slabši, kajti ne samo da gredo gospodarstveniki v tujino, tudi mladi gredo v tujino. In kako boste napolnili proračun, če ga z vsakim odhodom ali gospodarstvenika ali pa mladega, ki bi si zaslužil tukaj imeti delovno mesto v Republiki Sloveniji, izgubite še tisto malenkost promile po promilu po promilu, ki se ji reče dohodnina, ki je ključni vir vsakega proračuna. In če vemo, da čakate na evropska sredstva tako tam nekje v kotu, vemo, da se bo ta zgodba, ki se ji reče rebalans proračuna za leto 2017, zelo, zelo slabo končala. Ne samo na žalost te koalicije, predvsem na žalost državljank in državljanov. Hvala."
4,ParlaMint-SI_2020-03-19-SDZ8-Izredna-32.u166,SD,0.841796875,2020-03-19,0.005374428350478411,"Hvala lepa za besedo, spoštovana gospa podpredsednica. Spoštovani kolegi in kolegice, lep pozdrav tudi v mojem imenu! Socialni demokrati se od začetka te krize trudimo biti res konstruktivna opozicija in verjamem, da se tako tudi obnašamo. Odpovedali smo se razpravi ob imenovanju Vlade, predlagali naše predloge, kako učinkovito premagati trenutne težave, in nekako verjeli in zaupali, da bomo s skupnimi močmi resnično delali za dobro te naše družbe in za dobro države. Zahtevamo od samozaposlenih, od malih podjetij, od gostincev, trgovcev, od frizerk, da nemudoma zaprejo svojo dejavnost, da naj bodo solidarni do družbe, govorimo: Vsi ostanimo doma. Na drugi strani pa danes beremo v medijih, da si Vlada dvigne plače, da si Vlada v povprečju dvigne plače za 400 evrov. Veste, kdo rabi 400 evrov? Vsak tisti samostojni podjetnik, ki bo moral čez 3 mesece dobiti preko raznoraznih kreditov denar, da bo lahko državi plačal prispevke, če mu ne bomo odobrili oprostitve prispevkov. Ne vem, zakaj sledimo omejevalnim ukrepom Avstrije, Francije, omejili bomo gibanje na javnih prostorih, ne moremo pa slediti njihovim ukrepom na področju pomoči lastnim državljankam in državljanom. Mi kot Socialni demokrati ne moremo podpreti ukrepov, ki ne skrbijo realno za družbo, ampak skrbijo na koncu koncev sami zase. Kakšno sporočilo pošiljamo državljankam in državljanom? In to je širša razprava tudi glede javnofinančnih izdatkov. Zakaj? Zato, ker govorimo tudi o tem, v drugem delu zakona, da se Vladi podeli pooblastila, da sama prerazporeja znotraj proračunskih postavk. Transparentnost in kontrola Državnega zbora in odbora nad prerazporeditvijo se na ta način ukinjata. Rebalans bomo čakali 90 dni. In sprašujem se, ali ni razlog tudi to, da si lahko Vlada sama po sebi dvigne plačo v trenutku, ko rabijo določene trgovke, mogoče, v veliko bolj izrednih razmerah delajo, zdravniki. Ali ne bi bilo bolj solidarnostno poskrbeti za te skupine ljudi in njim podeliti dvig plače in za njih poskrbeti? Stopnja transparentnosti oziroma odmik od transparentnosti, ki ga tudi ta zakon konkretno prinaša, zbuja tudi določeno nezaupanje ravno ob takih potezah, kot ste si jo danes privoščili. In jih res res obžalujem, ker če se vsi politiki trudimo delovati enotno, delovati za neko skupno dobro, če razumemo, da smo res v izrednih razmerah, to zahteva tudi skupno zaupanje. In zahteva, da se Vlada ne poslužuje takih ukrepov, ki pri ljudeh zbujajo ogorčenje, ki so neprimerni v tem času. Mislim, da smo tu pa res edinstveni v Evropski uniji v tem trenutku. Zato res še enkrat poziv glede na to, da govorimo vseeno o širšem paketu ukrepov, dajte, pomislite na ljudi, pomislite na delavce, pomislite na samozaposlene, oprostite jih prispevkov vsaj za 3 mesece, zagotovite subvencije, zagotovite odškodninske zahtevke za izgubljeni dohodek, ker v tem trenutku je velika skupina ljudi, ki je v celoti izgubila dohodke in ne vedo, kako bodo preživeli jutri svoje družine, zagotovite neka likvidnostna obratna sredstva, da se ne bomo čez 3 mesece zbudili iz zdravstvene krize v najhujšo gospodarsko krizo po drugi svetovni vojni. Hvala."
4,ParlaMint-SI_2020-04-02-SDZ8-Izredna-33.u40,SD,0.69189453125,2020-04-02,0.005653729662299156,"Hvala lepa. Dovolite mi, da se tudi v imenu poslanske skupine na začetku zahvalim vsem požrtvovalnim ljudem, ki v teh težkih časih rešujejo življenja, ki skrbijo, da država funkcionira, in samo ena enostavna beseda – moj poklon. Pred nami je drugi protikorona paket za pomoč ljudem in gospodarstvu. Da so cilji zakona jasni, so že ekonomski strokovnjaki povedali, ko so svoje smernice predstavili in so rekli nekako takole: ohranjanje delovnih mest, pomoč samozaposlenim, izboljšanje likvidnosti podjetij, pomoč ljudem, ki se jim bodo zmanjšali prejemki. To je takrat bilo zelo jasno. Danes pa vidimo, da so cilji ostali isti, poti do teh ciljev pa v bistvu žal ne. To se je izkazalo že ob prvih kritikah, da bodo podjetja in posamezniki do pomoči zaradi zakompliciranih postopkov težko prišli in da bo potrebno nekaj spremeniti v tej zakonodaji. Mi žal nismo bili uspešni pri temeljnih spremembah, pri naših amandmajih. Če vam samo povem, 22. člen, ki je ključen za to, da bodo ljudje dobili to samopomoč ali pa podjetja dobila pomoč, je zelo nejasno zapisan, tudi zaradi specifik samih podjetnikov. In pa še, kar me bolj skrbi za naprej, je demotiviran za to, da bi podjetniki po tej krizi lahko boljše poslovali. Premalo se je poslušalo dobronamerna opozorila sindikatov. Premalo se je poslušalo dobronamerna opozorila obrtnikov, gospodarskih združenj in pa tudi posameznikov, ki opozarjajo na pasti in pomanjkljivosti tega pomembnega zakona. Kaj je še jasno? Da govorimo o treh milijardah vredne pomoči. To je nenormalno veliko denarja. Vrednost treh milijard pa se lahko hitro razvodeni, če ne bomo targetirali pravih ciljev. Še več, v tem primeru bo potrebno še veliko več denarja, če bodo te napačne odločitve sprejete v teh dneh. S sprejetjem treh milijard vrednega paketa v bistvu fiskalnega pravila več ni, kar pa ne pomeni, da ne sme biti tudi kontrole nad razporejanjem tega denarja. In zato mislimo, da je treba vzpostaviti vse mehanizme, da bomo tudi v opoziciji vedeli, kam s temi velikimi denarji. Tri milijarde vreden paket je zaobjel nabor, ki je šel po tej logiki: vsega po malem, ne pa pomoč vsem. To pomeni, da so določene skupine deležne pomoči, določene pa ne, kot so na primer študenti, prekarni delavci, del upokojencev, del ljudi, ki so v socialni stiski, in tako naprej in tako naprej, tu bi lahko našteval še kar nekaj časa. Zmotilo pa je mene osebno nekaj, na kar moramo biti pozorni – večja vloga bank pri pomoči. V banke smo nedolgo nazaj vlagali milijarde. Danes je čas, vsaj mislim si, da bi banke aktivno pristopile k pomoči ljudem, ki so prišli v stiske. Upam, da se tega zaveda tudi Vlada. Vendar je Vlada naredila ravno nasprotno. Ko je že v prejšnjem zakonu, prvem zakonu, na nek način opozorila na to, da je treba tudi banke vključiti v to reševanje, je, zanimivo, v tem drugem paketu povozila vse tiste člene za nazaj in v bistvu omogočila bankam, da bodo lahko v teh časih krize, ko bodo zamrznile kredite, še vedno računale svoje obresti. Kar se mene tiče nenormalno. Pozabila je lokalne skupnosti, ki so v prvi bojni liniji, poleg zdravstva seveda, s to hudo boleznijo. So pa ostale same s svojimi stroški, same v svoji organizaciji in same v svoji popotrebni dejavnosti. Ne bo dovolj, da se nanje spomnimo samo takrat, ko sprejemamo ZIPRS in ko govorimo o povprečninah, temveč sedaj, ko krvavo potrebujejo sredstva, da prebrodijo to krizo, ki je v bistvu same niso vzpostavile. Zato občine ne potrebujejo naše zahvale, potrebujejo pa sredstva, da bodo lahko pomagale občanom. Potem nalagamo, da je treba zdravstvo plačevati. Se strinjam. V bistvu pa ne povemo, kako bomo v zdravstvo nalili svež denar [[izklop mikrofona]]"
4,ParlaMint-SI_2011-09-15-SDZ5-Izredna-46.u104,SD,0.67626953125,2011-09-15,0.004343637265264988,"Hvala za besedo. Sam sem se želel vključiti v razpravo zaradi prometne politike oziroma težav pri železnicah, kar sem poslušal v prejšnji razpravi, ampak vendarle je treba ob bok vsemu temu povedati, da je ta vlada resnično sprejela številne ukrepe, s katerimi je ohranila, spodbudila in ne nazadnje tudi omogočila obstoj Slovenskih železnic. Sprejeli smo tudi pomembne odločitve znotraj samega sistema prometnega ministrstva, kako pristopiti k novim investicijam, tako da so bile te odločitve, ki smo jih sprejeli, izjemno, izjemno pomembne in kažejo na to, da se tudi stroka na tem področju zaveda tega, da tako močnega investicijskega ciklusa, kot so ga predstavljale avtoceste, v kratkem ne bo več in da investicije na področju železnic predstavljajo nov izziv tudi za slovensko stroko in tudi za slovensko gradbeništvo. Tako da je bila z željo po tem, da se pospešijo vsi postopki, da se investicije umestijo v prostor, da se začnejo v ta namen črpati tudi evropska sredstva, organizirana tudi družba za investicije. Zagotovo bo to prispevalo k temu, da bomo ohranili pomen evropskih koridorjev, ne samo v cestnem prometu, ampak tudi v železniškem, in predvsem je cilj Slovenije, da ohranimo svojo vlogo znotraj teh pomembnih evropskih koridorjev, z namenom da nas te številne poti ne obidejo in da ti prometni tokovi ne odidejo drugam. Tako da so prioritete pri železnici pri tej vladi in pri Ministrstvu za promet jasno začrtane, in mislim, da tukaj ni nobenega dvoma, da ne bi prišlo tudi do realizacije tega izjemno pomembnega projekta. Glede Luke Koper lahko povemo, da smo številne zgrešene poteze, korake v obdobju pretekle vlade, to moram povedati, poskušali sanirati. Mislim, da je delovanje Luke Koper bistveno bolj transparentno, kot je bilo prej, kjer je z nekaterimi odločitvami prišlo do izjemno velikih težav pri naših največjih logističnih podjetjih. To so problemi, to so težave na področju prometa, s katerimi smo se srečevali in jih tudi poskušamo uspešno rešiti, ker se zavedamo strateškega položaja Luke Koper in Slovenije tudi znotraj evropskih prometnih koridorjev. Vsi se zavedamo in tudi minister sam je povedal, da ni zadovoljen, da se jemljejo sredstva pri investicijah v cestno infrastrukturo, vendar ob bok razpravam, ki so bile, naj povem, da nobene investicije, ki se je začela v prejšnjem mandatu, nismo ustavljali, ampak smo ravno zaradi tega, da se izvede vse investicije, ki so bile za to pripravljene, do zaključka, in s tem rešimo in zagotovimo ustrezno mobilnost prebivalcem na številnih območjih. Verjamem, da je še vedno danes kar nekaj cest takih, ki potrebujejo posodobitve, vendar bo zagotovo tudi ta dinamika v prihodnosti morala iti v smer, da se zagotavlja tudi tiste najpomembnejše odseke kot prioritetne pri posodabljanju. Žal moramo tudi povedati, da smo se srečali s tem, da so številni odseki bili vključeni v proračun, ki pa so pa bolj peljali na neko sosedovo dvorišče kot pa reševali prometno mobilnost prebivalstva oziroma dostop prebivalstva po državnih cestah do gospodarskih središč, do zaposlitve, bolnišnic, šol in tako naprej. Trdim, da se je velikokrat sredstva na tem področju namenilo za manj pomembne investicije, tiste pomembnejše pa očitno še vedno čakajo, da se z njimi nekaj zgodi. Zelo jasno moramo tudi povedati, da je pred nami izziv razvojnih osi in da te razvojne osi predstavljajo tudi ključen element dostopnosti prebivalstva, tudi s tistih območij, po katerih ne potekajo evropski koridorji oziroma ne poteka avtocestni križ. Postopek za umeščanje teh tras v prostor je v tem mandatu prišel izjemno, izjemno daleč in res se lahko pogovarjamo o tem, da se bodo investicije tudi na teh oseh začenjale. To je pomemben napredek pri prometni politiki in ne nazadnje tudi konkretizacija teh investicij na koroškem oziroma velenjskem območju čaka pravzaprav samo še na dokončno odločitev, ali se upošteva kompromisna oziroma izčiščena varianta poteka trase, ki najmanj posega na kmetijska zemljišča. In seveda s potrditvijo tega tudi na seji Odbora za promet, ki jo planiramo. V zelo kratkem času želimo dati končno odločitev tem postopkom. To ni pomembno samo za mobilnost, ampak tudi za razvoj gospodarstva in investicij v tem prostoru. Ne nazadnje se v tem mandatu prvič v zgodovini pogovarjamo o tem oziroma srečujemo s tem, da se tudi na 3a. razvojni osi odvijajo investicije, da poteka posodobitev oziroma izgradnja tretjega odstavnega pasu na območju Pijave Gorice do Turjaka. In ne nazadnje, Vlada je sprejela državni prostorski načrt tudi za polni priključek Šmarje–Sap in intenzivno poteka tudi posodobitev železniške proge proti Kočevju. Velikokrat so problemi, s katerimi se srečujemo pri teh posodobitvah, vezani na neke postranske interese, ali ta investicija ja ali ta investicija ne, ne pa na zavedanje, ali potrebujemo to investicijo zaradi ohranitve gospodarskega razvoja in poseljenosti teh območij. In če je kdo, je ta vlada resnično na tem področju sprejela pomembne odločitve. Tako za Pomurje, kjer je bila prioritetno zgrajena avtocesta, je tudi za območje Pokolpja infrastruktura prioriteta, ki bo omogočila nadaljnji gospodarski razvoj Bele krajine in Kočevske. Vse to so dokumenti in akti, in zakoni ne nazadnje, ki jih je ta vlada predlagala v sprejetje Državnemu zboru. Nekatere akte in sklepe sprejema sama, vendar gredo v smer, da se najpomembnejše prometne povezave dejansko tudi začnejo udejanjati v praksi, graditi. V prihodnosti, ko bo verjetno res treba prešteti vsak evro, bo pač treba določiti prioritete. In zavedati se moramo, vsaj po mojem mnenju, da so razvojne osi ena od tistih bodočih prioritet v Sloveniji in da bo treba temu tudi prilagoditi to, ali bo neka regionalna cesta tretjega razreda lahko deležna večje posodobitve ali nekega sprotnega vzdrževanja, zato da dosežemo ta pomemben razvojni potencial, ki smo ga si ga ustvarili in ga ustvarjamo z umeščanjem teh tras v prostor. Tako da mislim, da je strah glede tega, da se ne zavedamo, kako pomembna je prometna infrastruktura, tako cestna kot železniška in tudi letalski promet, za Slovenijo, resnično odveč. Mislim, da tudi izjemno pomembna odločitev glede našega nacionalnega letalskega prevoznika, na kakšen način želimo reševati ta problem, kaže na to, da je resnično izjemno veliko energije in tudi konkretnih rešitev bilo sprejetih, in res pričakujemo, da bodo te rešitve tudi udejanjene v praksi. Tako da ni praktično nobenega področja na področju prometne politike, katerega ne bi poskušali sanirati ali celo spodbuditi, da se problemi rešujejo hitreje, kot so se reševali do včeraj. Hvala."
4,ParlaMint-SI_2012-05-10-SDZ6-Izredna-13.u36,SD,-0.9833984375,2012-05-10,0.011369185522198677,"Spoštovane poslanke in poslanci! Nekdo je danes govoril o tem, da je za opozicijo prestiž razprava o rebalansu. Govoril je o blaginji državljank in državljanov. Oprostite, zame to ni prestiž in s tem, kar danes ponujamo, kar se bo danes zgodilo s tem rebalansom, ne gre za blaginjo državljank in državljanov. Ja, za en del državljank in državljanov. Ti že zdaj imajo odličen položaj. Tisti, ki pa bodo največ plačali s tem rebalansom, tistim pa ne govorite o blaginji. Nobene blaginje ni. Gre zelo kruto za bolnike, za starejše, za brezposelne, za upokojence, za tiste, ki si sami ne morejo pomagati. In pisma, ki smo jih dobivali od obupanih predstavnikov bolnikov, bolnic in vseh ostalih, ki pomoč potrebujejo, nam nalagajo na vest, na našo vest, da bomo nekaj za te ljudi naredili. In ne govorite o blaginji, lepo vas prosim! Najprej bi dal nekaj predlogov oziroma vprašanj. Moje prvo vprašanje je, kakšne so, spoštovana vlada, vaše napovedi. Kaj boste naredili, kakšni bodo rezultati po prvem letu po sprejetju tega rebalansa? Za koliko se bo zmanjšalo število brezposelnih? Koliko več zaposlenih bo? Koliko bo novih delovnih mest? Kakšen bo naš primanjkljaj in kaj bomo naredili? Na ta vprašanja pričakujem odgovore. Moje drugo vprašanje je, s čim in kako bomo ali boste, ker ste nas izločili v opoziciji iz kakršnegakoli predloga, spodbudili gospodarstvo. Koliko in kaj bomo vlagali v infrastrukturo? Katero infrastrukturo bomo naredili, katero železnico, cesto, tovarno, elektrarno? Karkoli bomo naredili, napišimo, da bomo to lahko kontrolirali. Moje tretje vprašanje je koliko EU-sredstev bomo letos koristili? Konkretno vprašanje. Ali bodo v Saleški dolini lahko koristili evropska sredstva, za katera imajo odobritev vlade? Danes se je govorilo o tem, če ena vlada nekaj sprejme, velja to tudi za drugo. Zato me res zanima, če bodo v Saleški dolini dobili državna sredstva za to, da bodo lahko speljali vodovod z evropskimi in občinskimi sredstvi. Zdaj pa gre za to, kar je rekel predsednik vlade. Najprej, da nas je kriza leta 2008 prizadela bistveno bolj kot druge države. Pa bi bil zelo vesel, če lahko predsednik vlade odgovori, kaj je delal tista štiri leta, da nas je leta 2008 tako prizadela ta kriza. Zakaj se javni sektor ni prilagajal, se danes sprašuje predsednik vlade. Pa je sedanji predsednik državnega zbora bil minister, ki je leta 2008, jaz mislim, ali pa v tistem letu enormno dvignil osebne dohodke in tudi vse, kar je bilo okoli javne porabe. in zakaj je to danes problem, če bi to bilo lahko čisto enostavno urejeno, če bi se delalo drugače. Moje naslednje vprašanje je, kaj bo vlada naredila za gospodarsko rast. Jaz se s tem ne strinjam, kar sem razumel, da je povedal minister za finance, da se preprosto vlada ne bo ukvarjala z gospodarstvom in da ne bo nič naredila na področju dviga gospodarstva, ker se bo to samo naredilo. Ko bomo mi zmanjšali primanjkljaj in ko bomo uravnotežili proračun, bo čudežno nastala situacija, da se bo to zgodilo samo po sebi. Jaz mislim, da bi bilo dobro vlagati v nekatere projekte, v nekateri državah to znajo povedati in jaz verjamem, da bi to lahko naredili tudi mi. Predsednik, vlade Janez Janša je govoril tudi o tem, da pozno sprejemamo rebalans. Zaboga, ja, kdo pa je lani preprečil, gospe in gospodje, vse tisto, kar je bilo kot krizni protiukrepi predlagano v tem državnem zboru in kdo se je tako krčevito trudil. Jaz lahko zagotavljam, da bom kot opozicijski poslanec naredil vse, da bo vlada lahko delala in da ne bom spodbujal referendumov do tistega trenutka, ko bom mislil, da lahko še kaj drugega naredimo. Referendumi naj bodo orodje, vendar ne vsakodnevno orodje. Naj bodo tisto orodje, s katerim bomo lahko resnično vprašali ljudi, kaj ljudje mislijo. Gre za to, da je danes predsednik vlade govoril tudi o zlatem pravilu. Govoril je o tem, da naj zlato fiskalno pravilo prepreči avanturistično delovanje katerekoli vlade in da je odgovoren za uravnoteženje. Oprostite, za uravnoteženje proračuna je odgovorna pozicija in opozicija v parlamentu, če nas poslušate. Do danes nas pozicija ni poslušala pri niti enem našem predlogu ali pri skoraj niti enem našem predlogu. Torej pri tem ne sodelujemo, delate sami. Prav. Še to, predsednik vlade pravi, da ni druge poti za uravnoteženje proračuna. Tudi mi v Socialnih demokratih smo opozarjali, da je druga pot, da to ni treba narediti vse v letu 2012. Morda tudi ne v letu 2013. Opozarjali smo na prihodke, ker na prihodkih ne naredimo nič. Opozarjali smo na to, da ni bilo treba spremeniti stopnje davka na dobiček, da ni bilo treba sprejeti tudi tiste dohodninske olajšave, ki je bila tukaj sprejeta. Pa ste jo mirno sprejeli. Potem pa še ponudba za partnerstvo. Partnerstvo si jaz predstavljam na ta način, da damo nek predlog, da dobimo neko ponudbo in se potem pogovarjamo. Takšna ponudba je bila okoli proračuna, pa je niste sprejeli. In pa o trpljenju ministrov je govoril predsednik vlade. Zaboga svetega, saj so vendarle ministri vedeli, v kaj gredo, saj niso mislili, da gredo igrat golf, ko je bilo treba trdo in težko delati. Mi smo se vsi zavedali, da je to naše delo izjemno trdo, zahtevno, odgovorno in da ga bomo vsi delali, kolikor najbolje moremo. Ne zdaj govoriti, da je nekdo bil več obremenjen, kot bi bilo treba. In še eno vprašanje. Z zakoni, ki jih spreminjamo, z rebalansom in z zakoni bomo bistveno obremenili tudi občine. Občine opozarjajo, da so se s tem povečale obveznosti občinskih proračunov. Občine tudi predlagajo, in to predlagam tudi sam, spoštovana vlada, pripravite monitoring kazalcev in kazalce, s katerimi bomo spremljali to, kar predlagate, torej spremembo 45 zakonov, spremembo tudi ostalih uredb, za katere še ne vemo, in na ta način spremljamo tisto, kar se bo po enem letu oziroma v naslednjem letu zgodilo. Če bi tega monitoringa ne bilo, potem ne moremo spremljati, torej kazalniki, za katere bo nekdo rekel, to se bo zgodilo oziroma to bo treba spremeniti. In še zadnje vprašanje gospodu ministru. Ali so v rebalansu proračuna in v vseh amandmajih, ki jih predlagate, zajeti vsi dogovori, ki ste jih sprejeli s socialnimi partnerji, torej s sindikati in z drugimi, s katerimi ste se pogovarjali? Hvala lepa."
4,ParlaMint-SI_2021-11-16-SDZ8-Redna-27.u198,SD,-0.9833984375,2021-11-16,0.026350153610110283,"Hvala lepa, podpredsednik, za besedo. Kljub pozni uri sem se želel na hitro javiti, v bistvu bolj kot ne replicirati gospe Lep Šimenko, ko je na veliko spet govorila, kako bi bilo potrebno plačno politiko urejati s spremembo dohodninskega sistema. Spoštovana gospa Lep Šimenko, to seveda ne drži. Te vaše davčne spremembe oziroma spremembe dohodninske lestvice vodijo v totalno pogubo. S tem predlogom, ki je trenutno v proceduri, bi dejansko 850 milijonov manj pridobili v državno blagajno, s tem da bi bili davčnih odpustkov deležni predvsem tisti premožnejši, tisti, ki imajo plače 3 tisoč evrov in več. Tisti z nizkimi plačami pa le nekaj deset evrov letno. Veste, na eni strani se hvalite, kakšen proračun sprejemate, ko na drugi strani vsi vidimo, da je primanjkljaj velik, prevelik, da je stanje zaskrbljujoče. Res je, zadnji dve leti ali pa leto in pol smo soočeni s hudo zdravstveno krizo in zato je na nek način ta proračunska situacija razumljiva. Zagotovo so večji izdatki, kot je bilo načrtovano, a vendarle, poglejte, primanjkljaj v zadnjih dveh letih ste trošili prekomerno, mnogo mnogo več denarja, kot je bilo namenjenega za tako imenovane anticovid ukrepe. Skoraj polovico več. Če govorimo o 8 milijardah, se je za covid ukrepe namenilo nekje 4 milijarde. Se pravi, državna poraba je prekomerna, je mnogo mnogo pretirana. Ob tem, ko na eni strani prekomerno trošite, na drugi strani pa želite davčne razbremenitve predvsem za najbogatejše – ponavljam še enkrat, za tiste, ki imajo plače 3 tisoč evrov in več, za tiste se bo poznalo veliko, medtem ko za nižje sloje skoraj nič – hkrati na drugi strani s tem ogrožamo javno šolstvo, javno zdravstvo, javne servise, državna sredstva, ki jih že tako ni dovolj. To vaše ravnanje je zelo zelo neodgovorno, predvsem pa zavajajoče. Ker tudi pri dopoldanski razpravi o energetiki ste na veliko govorili o tem, kako bi z davčno politiko, z razbremenjevanjem najpremožnejših poskrbeli za to, da bo denarja več. To je popolnoma zgrešena politika. Ponavljam še enkrat, plačne politike ne moremo in ne smemo reševati z davki, predvsem pa ne demagoško govoriti, da boste dvignili plače vsem, ker jih ne boste. Zvrtali boste še večjo luknjo v državno blagajno, ki denar nujno nujno potrebuje, na drugi strani pa boste dali odpustke tistim najbogatejšim. To, kar zdaj govorim, je zelo pomembno povezano s proračunom. Namreč, primanjkljaj je dejansko ob vseh teh ukrepih, ki jih v proračunu ne predvidevate v državni blagajni, še večji, kot ga upate prikazati. Na drugi strani pa ne znate odgovoriti, kako boste pomagali najrevnejšim, ki so deležni hude krize zaradi povišanja energentov in rinejo energetsko revščino. Tako da lepo prosim, ne zavajati s tem, da bodo ljudje dobili več zaradi dohodninskih razbremenitev. Velika večina ljudi bo dobila manj. Zaradi tega, ker bo razbremenjen najvišji sloj, bodo namreč ogroženi vsi javni servisi, ki jih Slovenija še vedno premore in jih ima. Proračuna seveda ne bom podprl. Hvala lepa."
4,ParlaMint-SI_2020-03-19-SDZ8-Izredna-32.u30,SD,-0.986328125,2020-03-19,0.004134658258408308,"Hvala, predsednik. Če so kaj pokazali dogodki izpred nekaj dni oziroma zadnjih nekaj tednov, je to, da smo kot država, kot družba bili zelo slabo pripravljeni na krizo, s katero se soočamo. Res je, da se prvič soočamo s krizo zdravstvenih razmer in da je ta kriza tista, ki nam postavlja številna vprašanja, na katera danes ne znamo odgovoriti. Nihče nam v tej državi ne zna odgovoriti, kakšno bo stanje pri nas v roku 10 dni, 14 dni. Dnevno spremljamo nepredvidljive razmere, ki terjajo tudi hitro ukrepanje. Da je situacija resna, jaz mislim, da ni treba posebej opozarjati, saj spremljamo, kaj se dogaja v naši neposredni bližini, v Italiji, kjer skoraj 500 ljudi dnevno umira. Ta številka se viša, tako da jaz mislim, da kaj dodatnega komentarja o resnosti razmer, ki so pa tik pred našimi vrati, ni treba posebej poudarjati. Socialni demokrati smo bili tisti, ki smo odprli in tudi podprli pobudo, da smo čim prej sklicali izredno sejo in predali vsa pooblastila novi vladi v petek. Odpovedali smo se tudi razpravi prav zaradi tega, kar zdajle razlagam, ker se zavedamo težke situacije. Težko bi rekel, da vlada v teh nekaj dneh ni nič postorila. Daleč od tega, vidim, da se trudijo. Številni ukrepi, ki smo jim vsakodnevno priča, s katerimi poskušajo odgovoriti na izzive te krize, bi težko rekel, da ne počnejo nič v smeri razreševanja te krize. Eden od zakonov, s katerim so prišli danes pred ta državni zbor, je tudi zakon o delnem povračilu nadomestila plače. Ta zakon je v bistvu že živel v eni izmed svojih oblik tudi v letu 2008, ko smo se soočali z krizo drugačnih razsežnosti, finančno krizo. Jaz vam iz lastne izkušnje povem, ker sem bil v podjetju, v enem od hčerinskih podjetij, ki je te ukrepe koristilo in so nam pomagali, tudi te subvencije, da je preživelo in omogočilo redno izplačilo plač in nenazadnje da smo tudi ohranili delovna mesta. Trdno sem prepričan, da bo tak ukrep dal rezultate tudi v tej krizi. Ukrepi, ki jih sprejemamo, so hitri, terjajo hitro ukrepanje. Ta hitrost običajno velikokrat tudi ni dobra. S tega vidika je ena zadeva, ki smo jo izpustili pri tem zakonu, o katerem se sedaj pogovarjamo, ta, da smo izpustili kar eno lepo število državljank in državljanov, ki jih s tem zakonom nismo zajeli. Da ne bom posebej razlagal, skupaj s poslanci LMŠ in pa Levice smo vložili predlog amandmajev, ki prav naslavljajo oziroma med prejemnike te državne pomoči uvrščajo tudi približno 100 tisoč tistih, ki imajo odprte espeje. Tu smo vsi poslanke in poslanci dobili na stotine pisem v teh dneh, ki opozarjajo na njihov težak položaj. Jaz mislim, da smo si tu enotni, da če zadeva ne bo danes sprejeta, jaz upam, da bo v naslednjih ukrepih, da morajo biti vključeni v to zadevo. Ni mi treba posebej poudarjati, da so to majhni obrtniki, frizerke, ki nimajo ne vem kakšne akumulacije. S temi predvidenimi rešitvami, da jim odlagamo prispevke za tri mesece, v bistvu nismo nič naredili. Morebiti smo malo pogasili. Če bi jih morali čez eno leto ali dve leti vračati, bi jih ta struktura težko. Mislimo celo, da so vsi tisti, ki so zajeti s temi ukrepi Vlade, če jim je onemogočena gospodarska dejavnost, da morajo biti upravičeni do teh nadomestil. Jaz vem, da bo za državo to velik finančni zalogaj, ampak mi moramo gledati, da bomo pravično razdelili bremena te krize med vse v tej družbi. 100 tisoč espejev, jaz mislim, da je skupina, ki je ne moremo spregledati, in upam, da bodo ti naši amandmaji sprejeti. Če vas spomnim ob tem, kako ljudje čisto človeško odreagiramo ob tej krizi. Kakšen teden nazaj smo bili priča, pa tudi apeliral smo, da naj ljudje ne izropajo trgovin s hrano, ampak to je osnovni človeški strah pred negotovostjo. Najprej poskrbiš, da imaš kaj za jesti. Tisto, kar bo pa naslednja faza, če ne zagotovimo likvidnosti v tej državi, pa naj si bo to podjetjem, ki bi jim omogočali preživetje, izplačila plač, na drugi strani pa tudi raznim manjšim espejem, ki bodo ostali čez noč brez prihodkov, že naslednji mesec bo prvič, ko ne bo prihodkov, bo prvič kriza, in ko ne bo denarja za trgovino za nakup osnovnih zadev, verjemite mi, na hitro se nam lahko zgodi, da imamo tisoče ljudi, ki se bodo takim ukrepom uprli. Verjamem pa, da smo vsi skupaj dovolj trezni, da bomo to popravili oziroma da bomo tudi za te skupine, ki smo jih s temi amandmaji vključili v ta naš predlog, to tudi sprejeli, da jim tudi malce strahove, ki se pojavljajo ob vseh teh ukrepih, zmanjšamo. Hvala lepa."
4,ParlaMint-SI_2019-03-05-SDZ8-Redna-05.u33,OTHER,0.8076171875,2019-03-05,0.1297117918729782,"Hvala lepa za besedo, predsednik. Spoštovani! Rebalans proračuna je stabilen in razvojno naravnan, nagovarja vse generacije in bo prijazen do vseh državljank in državljanov. Zmanjšujemo javni dolg in imamo javnofinančni presežek, kar pomeni, da smo manj zadolženi in več ustvarimo. In kar je najbolj bistveno, s predlogom rebalansa proračuna postavljamo trdne temelje za strukturne reforme, ki so pred nami. Rebalans proračuna 2019 temelji na razvoju, temu je bil rebalans v bistvu namenjen. Ugodni pogoji gospodarjenja zagotavljajo višje prihodke in namenili smo jih razvoju. S šparanjem ne more biti razvoja. Je pa pomembno, kje trošimo več denarja, predvsem pa je pomembno, ali znamo spremljati in kontrolirati razvojna sredstva, ali so dala pričakovane učinke, ali smo si postavili merljive cilje, kako se sistem odziva, se znamo pravočasno odzivati mi. Govorimo o kontrolingu v javnem sistemu, govorimo o odgovornosti. Največ višjih prihodkov smo namenili nazaj gospodarstvu, okolju, zdravstvu, kulturi, sociali, pomembnim infrastrukturnim investicijam. Kako lahko nekateri danes govorite, da rebalans proračuna ni razvojno naravnan? Le finančni resor je dobil manj, in to zato, ker je prihranil z znižanjem zadolženosti in z znižanjem stroškov kapitala. Spoštovani, tudi zaposleni smo pomemben razvojni kapital, smo pomemben del produktivnosti, smo obvezen del dodane vrednosti v cilju 60 tisoč evrov na zaposlenega. Z dvigom povprečne plače na 2 tisoč 300 evrov bruto – to je kar 35-odstotno povečanje in je to drugi pomemben cilj gospodarstva, ki ga je postavilo na 13. Vrhu lani – bomo zagotavljali višjo produktivnost. Tako je eden prvih ukrepov vlade dvig minimalne plače in minimalnega dohodka za zaposlenega, za državljana, ki dela. Tako smo si s tem zagotovili temelj za vlaganje v kapital zaposlenega. Če v teh dneh spremljamo odzive gospodarstva v številnih javnih medijih, smo lahko ponosni na pripravljen rebalans proračuna Republike Slovenije. Gospodarstvo je zadovoljno, državljani so optimistični. Nekateri med nami pa, žal, ne mislijo tako, preveč prebirajo tuje časopise in to pozitivno klimo doma spregledajo. Nikakor nismo berači, petlarji, hlapci, kot smo danes v Državnem zboru slišali, žal se tudi tako nekateri Slovenci in celo poslanci vidijo. Smo ponosni Slovenci, ki optimistično gledamo naprej. Nekaj o Fiskalnem svetu in o Evropski komisiji. Ne razumem populističnega nagovarjanja opozicije, da smo v recesiji, da nas Fiskalni svet in Evropska komisija opozarjata, da zagotovimo skladnost proračuna s pravili, ki so statični, numerični in matematični izračuni. Opažam pa, da so formule za izračun naravnane na povprečne dosežene kazalce vseh držav v Evropski uniji. Ne moremo spregledati, da Slovenija spada v skupino držav Evropske unije, kjer je rast enkrat višja od povprečja v Evropski uniji. Ne smemo pozabiti, da imamo javno zdravstvo, javno šolstvo, to se pravi za vse enako. Evropska komisija je sicer opozorila, da ne zagotavljamo v celoti vseh skladnosti proračuna s pravili. Istočasno nam priznavajo, da smo nominalno javnofinančno stanje močno izboljšali, ker pada tudi javni dolg. Iz sporočila je celo razbrati, da se nekako opravičujejo; da pa v enem delu ostajajo pri opozorilih. Želim poudariti, da je Fiskalni svet glede na postavljena pravila dobro opravil svoje delo, v tem kontekstu seveda, in izpostavil vsa morebitna tveganja. Prav poglavje Tveganja v proračunu Republike Slovenije so bistvena v cilju, da jih budno spremljamo, da se na morebitna odstopanja pravočasno odzovemo in ukrepamo. In prav to področje je bilo v preteklosti zanemarjeno, spregledano; ne samo pri nas, tudi v Evropski uniji in svetu. Vlada in Ministrstvo za finance sta pojasnila, da zasledujemo dva ključna cilja, to je doseganje proračunskega presežka in zniževanje javnega dolga, s čimer bo Slovenija na srednji rok uravnotežila javne finance. Še beseda o davkih in na kapital. Optimizacija davkov je že močno vpeta v ta rebalans proračuna. Zakaj? Ker je minister za finance gledal dolgoročno. Kot primer: nemški podjetnik v Nemčiji prispeva v proračun 30 % od dobička. Če nemško podjetje ustanovi podjetje v Sloveniji, sedaj plača 19 % dobička v slovenski proračun. V prihodnje po predlogu naj bi ga 22 %. Od plač zaposlenih v Sloveniji glede na bistveno nižje plače v primerjavi z Nemčijo prispeva v zdravstveno in pokojninsko blagajno ta nemški podjetnik v Sloveniji bistveno manj. Tako v Nemčiji na nemškega državljana pripada za zdravstvo dobrih 4 tisoč evrov letno, v Sloveniji pa le 2 tisoč. Želimo pa si seveda primerljive pogoje zdravljenja. Sedaj razumemo, zakaj pri nas v zdravstvu vse poka po šivih; zakaj moramo bolnišnice graditi s samoprispevki, potem pa nimamo za medicinsko opremo, Ali še vedno vztrajate, da ni primerno dvigniti davka od dohodka pravnih oseb na 20-odstotno stopnjo v letu 2019 oziroma na 22-odstotno po dveh letih? Ali bi raje še povečali prispevne stopnje na plače, da bomo lahko imeli vzdržno zdravstveno oskrbo in zagotovljene pokojnine, takšne kot pač so, da bomo lahko v prihodnosti reševali neugodne demografske trende. Sicer pa se vprašajmo, ali je daljše življenje res negativni demografski trend, ali je to višja kvaliteta življenja, ker vlagamo v intenzivno zdravstvo? Če bomo sprejeli dejstvo, da bomo dlje živeli, bomo morali več dajati za zdravstvo, več za pokojnine in verjetno tudi dlje delati. Seveda tudi z boljšimi pogoji na delovnem mestu in okolju, ki jih mora delodajalec in država zagotavljati. Kdo pa je država? Ali niso to naši davki, davki nas državljanov, ki jih plačujemo v državno blagajno, da imamo zagotovljene storitve in varstvo na področju šolstva, zdravstva, pokojnin v tretjem razvojnem obdobju, za sodstvo, varnost, da delujejo nevladne organizacije in še veliko je tega. Tega je toliko, kolikor si tega želimo oziroma kolikor tega zmoremo. Za države v razvoju velja, da morajo višje potrebe v proračunu za boljšo kvaliteto življenja pokrivati z davki, ne z zadolževanjem. Je pa dejstvo, da višji davki povečujejo pozornost državljanov, kje in kako se troši; in tako je tudi prav. Pogoji za nagrajevanje dobrih in manj dobrih zaposlenih, zato dvigujemo neobdavčeno trinajsto plačo, postavljamo možnost izplačila brez dohodnine v bistveno višjih zneskih. S štirinajsto plačo dajemo možnost nagrajevanja za uspešnost. Upam, da to ne bo samo za banke, zavarovalnice in dobro stoječapodjetja. Upam, da bo ta možnost dana tudi za uspešne zaposlene v zdravstvu, šolstvu, kulturi, znanosti in seveda v delovno intenzivnih podjetjih. Slovenski delavci, dnevni migranti, zato se lahko vrnete na delo v Slovenijo. Delodajalcem smo odprli vrata, na katere ste tako dolgo trkali. Postopno izenačujemo pogoje nagrajevanja, ki veljajo za sosednjo Avstrijo. Prav delavci dnevni migranti so se pri sosedih naučili ustvarjati višjo produktivnost, ki bo delodajalcu večkrat pokrila in mu koristila z višjimi stroški dela. Naše rezerve so v racionalizaciji dela v javnem sektorju, kar je sestavni del tega proračuna. To pa je na dolgi rok pametno varčevanje z racionalnimi pristopi dela. Minister za zdravstvo pravi, da je bilo v zadnjih letih v zdravstvu povečana zaposlitev za 3 tisoč 700. Kje pa so ti zaposleni? Zdravniki gotovo ne. To so administrativni delavci, ki izpolnjujejo nove organizacijske predpise, vnašajo, prenašajo in ponovno vnašajo podatke razdrobljenih informacijskih sistemov, ki zaradi nepovezanosti ne dajejo kvalitetnih podatkov vodstvu in sploh ministru za ukrepanje. Zdravstveni timi so dodatno obremenjeni z informacijskimi sistemi, namesto da bi jih razbremenili in jim bili v pomoč pri spremljanju. Nekaj je bilo narejenega na tem področju tudi v drugih javnih upravah, vendar bistveno premalo. Čeprav imamo dobre prakse na teh področjih, jih iz takšnih ali drugačnih razlogov ne znamo ali ne smemo prenesti v vsa okolja. Zakaj, se moramo vprašati. Dobre prakse na področju zdravstva so bile nagrajene na privatnem in gospodarskem področju, ker zdravstvo ni imelo mehanizmov za prepoznavanje dobrih praks. Če bomo znali izvajati racionalizacijo v javnem sektorju, bomo lahko zmanjševali število zaposlenih in bolje nagrajevali ostale. Naše rezerve so v pošteni delitvi socialnih transferov. Naše rezerve so v dosledno pobranih davkih. Torej še enkrat, rezerv je veliko in jih moramo izkoristiti; in to nalogo ministrstva in resorji imajo. S šparanjem pa res ne moremo pričakovati razvoja. Hvala lepa."
4,ParlaMint-SI_2015-11-16-SDZ7-Redna-13.u69,OTHER,0.79052734375,2015-11-16,0.09751886874437332,"Drage kolegice, dober dan, na ne prav prijeten dan, pa kljub vsemu! Proračun za leti 2016 in 2017 sta osnovna in ključna dokumenta, ki ga mora ta hiša sprejeti. In proračun je tudi tisti ključen dokument, kjer ima naša zakonodajna veja oblasti največje možnosti in priložnosti, da vpliva in usmerja, v katero smer bo šla država. Proračun je tudi tisti dokument, ki kaže, kakšne politike bo zavzela vladna koalicija in v katero smer bo peljala državo. Prepričan sem, da tisti, ki sedaj in tudi v prihodnje sedimo v tej dvorani, da imamo približno enak cilj. To je ustvariti boljše življenje za naše državljane, boljše pogoje za boljše življenje. ponuditi jim dobre in kvalitetne storitve in jim zagotoviti neko primerno varnost. Zagotovo so pa enormne razlike na gledanje, kako te stvari udejanjiti. Danes smo imeli priliko videti, kako na to stvar gledajo marksisti na levi strani in kako gledamo mi, krščanski demokrati na to, kako omogočiti boljše življenje. Če ste natančno poslušali marksiste, potem vidite, da je njihov princip ožemimo ljudi, stisnimo jih in iz njih iztisnimo, kar je možno davkov. Ampak treba je povedati gospodu Mescu in njegovim kolegom, da te možnosti niso brezmejne, da tudi ljudi in državljanov ne moreš stiskati z davki v nedogled. Nekje obstaja meja. In ne moremo razmišljati samo o tem, kako bomo polnili državni proračun samo z novimi davki, ampak je treba razmišljati, kako bomo ustvarili pogoje za ustvarjanje nove vrednosti oziroma za to, da bi imelo čim več ljudi delo. Mislim, da je to že krilatica, ki jo jaz vedno ponavljam, pa jo je treba še večkrat ponoviti, da bo prav vsem prišla v male možgane, da je največja vrednost države zaposlen človek, kajti vsak zaposlen človek je dvakratna korist za državo. Vplačuje v državne blagajne, iz katere se financirajo vse storitve, hkrati pa država ne plačuje zanj iz proračuna raznih socialnih transferjev. In če kaj, potem moramo v tej hiši predvsem razmišljati, kaj bomo storili, da bo imelo od jutri naprej več ljudi delo. Če pogledamo natančno proračun za leto 2016, potem lahko ugotovimo, da gre za ponavljanje starih in že videnih konceptov. Če želimo, in verjamem, da je to želja tudi koalicije, stvari bistveno spremeniti, potem se moramo lotiti tudi bistveno drugačnih ukrepov. Ne početi istih stvari in pričakovati drugačne rezultate. Podatki tudi kažejo, da tudi v letu 2016 še vedno ne bomo dosegli standarda, ki smo ga imeli leta 2008. Torej lahko že popolnoma utemeljeno govorimo o izgubljenem desetletju. Ampak vladna koalicija in vlada se še vedno obnaša, kot da se ni nič zgodilo, da naše sisteme ni treba prilagoditi in jih spremeniti tako, da bodo delovali boljše. V teh proračunih, ki sem rekel, da so ključni dokumenti vsake vlade, bi se morale videti ključne vladne pobude oziroma iz tega proračuna bi moralo jasno izhajati, katere reforme bo naredila ta vlada. In lahko samo ugotovimo, da neke resne reforme v letu 2016 niti kasneje niso predvidene. Prepričan pa sem, da so potrebne vsaj naslednje reforme: davčna reforma, reforma trga dela, pokojninska reforma, zdravstvena reforma in pa tudi reforma javnega sektorja. Če grem od zadaj naprej. Ves čas govorimo, kako je treba reformirati javni sektor, ga narediti bolj učinkovitega in tudi bolj pravičnega. Pa se kaj na tej točki premakne? Ne veliko. Vlada še naprej pristaja na preživete in znane koncepte naših sindikalistov in še vedno imamo v javnem sektorju tri vrste uslužbence, ki nekateri garajo, izgorevajo in jim nimamo kaj očitati, delajo zelo dobro, drugi pač hodijo v službo, tretji pa delajo škodo. In s tistimi, ki delajo škodo tej državi, se praktično nihče ne ukvarja. Spominjam se, da smo v času naše vlade poskušali sprejeti neke zakonske podlage, da bi lahko neučinkovite oziroma slabe javne uslužbence odpustili in je bil strašanski kraval. Ampak tudi če pride na ulico 40 ali 50 tisoč ljudi, zavoljo te države, za boljšo prihodnost bo treba javni sektor reformirati. Če tega ne bomo storili, potem tudi tisti, ki danes garajo od jutra do poznih večernih ur, ne bodo motivirani za svoje delo, ker se jim najverjetneje zdi neumno, da za isto plačo garajo, medtem ko nekateri drugi delajo marsikaj drugega, tistega, kar ni treba in ne spada v rok njihove službe. Tukaj resnično vsi skupaj pričakujemo, da se bo zgodil nek premik naprej. In če kaj, potem ta vladna koalicija vsaj pri reformi javnega sektorja lahko resno računa na opozicijo, da ji opozicija ne bo skočila v hrbet. Če bi bila vloga obratna, nisem povsem prepričan, da socialisti, marksisti in drugi v opoziciji ne bi skočili v hrbet vladi, ko bi šlo za javni sektor. In vsaj kar zadeva javnega sektorja, ima sedaj vaša vlada veliko priložnost, da premakne nekaj naprej. Pokojninska reforma. Zadnja, ki smo jo naredili, je bilo jasno povedano, da je vzdržna do leta 2020. Do tja ni več daleč. Jaz se bojim, da se bomo tudi do naslednjih volitev, če bodo redne, tam nekje leta 2018, sprenevedali, kot da ni nič potrebno. Morda bo predsednik stranke, ki se ima za zastopnika upokojencev, celo rekel, zakaj strašimo ljudi. Jaz mu bom odgovoril: ""Karl, zakaj v času, odkar si v vladah, so pokojnine realno padle za več kot 15 %? Zakaj? Zaradi tega ker je očitno sistem, ki ne funkcionira. In če želimo, da se bo standard dvignil tudi našim upokojencem, da bodo upokojenci lahko preživeli s pokojninami, potem je treba ljudem jasno povedati, da je tudi pokojninska reforma potrebna. Jaz vem, da je to neprijetno in najverjetneje tako kot jaz tudi vsi vi poslanci hodite po terenu in vas ljudje sprašujejo: ""Kje je moj denar, ki sem ga 40 let plačeval, kam se je moj denar nalagal?"" In tem ljudem je treba pošteno povedati, da imamo sistem, da se njihov denar ni nikamor nalagal, da bi ga potem, ko gredo v pokoj, dobili izplačanega, ampak da je njihov denar, ki so ga plačevali za pokojnino, še isti mesec šel za pokojnine. Zaradi tega je ključno število upokojencev in število tistih, ki delamo, da plačujemo prispevke za pokojnine. To je ključno. In če imamo dejstvo, demografija je taka, da je vedno več starejših in vedno manj zaposlenih, ni treba biti poseben matematik, da lahko izračunaš, ali bodo pokojnine padale, da bo ta sistem funkcioniral, ali pa bomo morali, moja generacija, delati dlje. In Karl Erjavec in njegova stranka so zastopniki tega, da naj pokojnine padajo. Jaz pa ne. Jaz sem za to, da moja generacija dela dlje, ker sem prepričan, da sedanji upokojenci s 300, 400 evri težko preživijo. Vem, da so te stvari neprijetne, ampak jaz mislim, da je treba o številkah, o demografiji in upokojenskih zadevah govoriti realno. Čeprav morda jaz po naslednjih volitvah nič več ne bom na tem stolu, kakšen drug bo pa dobil še kakšen odstotek več, ampak raje govorim odkrito in odprto, kot pa da sem lažni prerok. Zdravstvena reforma. Ves čas se o njej govori in je potrebna. Potrebna je tudi zavoljo našega proračuna. Mi smo še ena izmed redkih držav, ki je ohranila socialistične koncepte. Mi smo še ena izmed redkih držav, ki ne dovoli, da bi tudi na področju zdravstvenega zavarovanja bilo več konkurence, ki ne dovoli, da bi si tako kot pri avtomobilih lahko zavarovalnico izbral sam, ampak ti jo predpiše država. Kritiki teh predlogov po nujnosti zdravstvene reforme bodo takoj nemudoma skočili v zrak in bodo rekli: ""Mi smo za javno zdravstvo, javnega zdravstva ne damo."" Tudi jaz ga ne dam. Ampak takšno javno zdravstvo, kot ga imamo danes, ni dobro, ker je žal tako, da tisti, ki koga poznajo, pridejo prej na vrsto, drugi pa nekoliko kasneje. In to javno zdravstvo je vsako leto v večjih težavah. Zato je spet od politike in od vlade odgovorno, da razmišlja, kako ta problem rešiti. Jaz in Nova Slovenija zagovarjamo javno zdravstvo, ampak zagovarjamo drugačen način financiranja tega javnega zdravstva. In potem še ena kritika, ki je ves čas tukaj, da privatne zavarovalnice pa bodo kovale dobiček, medtem ko imamo pa sedaj javni zavod, ki pa dela dobro. Problem tega velikega javnega zavoda je ta, da je vreča velika in da se pri tej vreči najde marsikaj za marsikoga, torej govorim o lobijih, da lahko določeni dosežejo takšno visoko ceno, ki jo morda drugje ne bi. In kje je prednost? Več konkurence pri zdravstveni reformi. Zagotovo bi vsaka zdravstvena zavarovalnica za svojega zavarovanca poiskala čim boljše zdravstvene storitve, ker je to v njenem interesu. Ker če ne, bi tisti človek odšel čez dva, tri mesece ponovno k zdravniku. In ta ista zavarovalnica bi morala ponovno plačevati, in to bi jo ostalo. In ker je v njenem interesu, da ustvarja tudi dobiček, bi državljanom zagotovila boljše zdravstvene storitve. In zdaj pridem do ključne, do davčne reforme, ki je tudi ena izmed temeljev vsakršnega proračuna. Žal moram ugotoviti, čeprav so vsaj prvi znaki dajali drugačne signale, drugačne spodbude, da se bo ta vlada resno lotila davčne reforme. Žal, ko kaže proračun in tudi napovedi Ministrstva za finance, se to žal ne bo zgodilo. Jaz vem, da mora Ministrstvo za finance skrbeti za vzdržni proračun, da mora skrbeti, da delujemo v skladu s tistim, kar smo sprejeli v tem parlamentu, to je s fiskalnim pravilom, ampak kljub vsemu, če ne bomo neke večje drznosti pri tej davčni reformi, potem tudi nekih večjih sprememb ni pričakovati. Od malih sprememb ljudje žal težko živijo in se kaj bistveno v njihovem življenju ne spremeni, zato je treba biti nekoliko bolj drzen in iti v bolj odločne davčne reforme. Da ne boste rekli, da govorim na pamet, vsaj v Novi Sloveniji smo predlagali paket različnih konkretnih ukrepov. Jaz ne trdim, da je to edino pravilno in edino zveličavno. Daleč od tega. Trdim pa, da bi se morali o teh stvareh odkrito in odprto pogovarjati v tem parlamentu. V tem parlamentu mnogokrat porabimo čas za nebistvene stvari, ki so za življenje državljanov nepomembne, medtem ko pa gredo ključne razprave, kakršna je tudi današnja proračunska, tako mimogrede, mimo nas. In vsaj razprave, kako razbremeniti delo in kako spremeniti dohodninsko lestvico, bi morale biti ene izmed temeljnih razprav tega državnega zbora. Pa žal niso. Kje krepiti gospodarsko rast? Znanstvena oziroma ekonomska teorija je preprosta: z izvozom, zasebno potrošnjo, državno potrošnjo in pa zasebnimi investicijami. Naj se vsak v tem parlamentu vpraša, kaj je bilo v zadnjem času storjenega za to, da bi podprli izvoznike, ki, roko na srce, danes držijo državo pokonci. Kakšen konkreten ukrep je bil sprejet? Bil bi zelo vesel, če bi kdo izmed vas znal našteti vsaj tri, jaz jih ne znam. Zasebna potrošnja. Kaj smo storili v tem parlamentu, da bi ljudje več imeli in posledično tudi več trošili? Ukrepi, ki ljudem v denarnice prinesejo dodatnih 5 evrov, žal ne morejo prispevati k večji potrošnji. Zasebne investicije. Pravimo, da država nima denarja, lahko se zmanjšujejo investicije, da ne moremo iti v velike infrastrukturne investicije. Kaj pa storimo za to, da bi država bila bolj zanimiva za tiste, ki pa imajo denar, da ga prinesejo v Slovenijo? Najverjetneje se boste spominjali neke seje, ki smo jo imeli o raznih lestvicah in kazalcih, vsem se je zdelo to nesmiselno in nepomembno, ampak meni se zdi pa pomembno, da bi se tudi pogovarjali o tem, kaj postoriti, da tisti ki imajo po svetu denar, nekaj jih zagotovo je, da bi ta denar prinesli na primer v Slovenijo in tukaj s svojim denarjem nekaj storili in tudi našim državljanom omogočili delo, državi pa omogočili pobiranje davkov. Kakšnih zelo pozitivnih zgodb tukaj žal ni. Zdaj mineva ali pa je že mimo prvo leto te vladne koalicije. Jaz mislim, da zdaj bi moralo biti že davno prek tistih začetnih porodnih krčev, ko so bile določene kadrovske težave in so se ministri menjali, pa ni bila prava ekipa, pa so se novi poslanci SMC še uigravali. Razumem vse to, ampak zdaj prihajata ključni dve leti – 2016 in 2017. V zadnjem letu, če ga boste zdržali, 2018 pred volitvami zagotovo ne bo kakšnih bistvenih in resnih pretresov. In pričakoval bi, da bi v letih 2016 in 2017 delali ključne in bistvene reforme. Jaz upam, da kljub današnji razpravi in kljub temu proračunu, ki tega ne kaže, da še vedno niste obupali. Marsikaj se da še rešiti in spremeniti z rebalansom. Za konec če pokomentiram še tri stvari, ki so bile večkrat izpostavljene. Eno je upravljanje našega dolga, drugo migrantska kriza in tretje financiranje občin. Glede upravljanja našega javnega dolga stvari še niso rožnate, čeprav se morda zdi, je občutek, češ ,zdaj imamo gospodarsko rast, zdaj smo na varni strani, je treba tudi jasno povedati, da kljub temu bomo v letu 2016 k tistim 30 milijardam našega dolga dodali zraven še slabo milijardo. Torej še nismo na varni strani. Jaz ne želim strašiti, ker vem, da če se s temi stvarmi straši, potem to lahko prispeva k manjši zasebni potrošnji in potem smo v začaranem krogu. Moj namen ni strašiti. Želim pa poudariti, da pri takšnih zadevah je treba biti potem previden, ko se določenim ljudem v javnem sektorju obljubljajo določene koncesije in dodatna potrošnja. Mi tudi v proračunu za leto 2016 dajemo desetino za obresti. V starih časih, srednji vek in tam malo kasneje, je bila desetina, pa najbrž ste brali kaj o uporih in puntih. In mi danes to desetino mečemo skozi okno. Socialisti in marksisti, ki govorijo, kako je treba zagotoviti dobre javne storitve, dobro javno infrastrukturo, včasih plavajo v tem začaranem krogu. Hkrati želijo potrošnjo preko svojih meja, kar povečuje našo zadolženost in s tem servisiranje dolga, bolj kot bomo zadolženi, več bomo dajali za obresti in manj bo, če hočete, za javni sektor, za javno zdravstvo in za vse druge javne infrastrukturne objekte. Tak zelo zanimiv krog se tukaj naredi, da bolj ko trošimo in živimo prek svojih meja, manj nam potem ostane za spodbujanje drugih zadev, ker nas obresti tepejo. Si predstavljate, kaj vse bi lahko postorili s to milijardo, ki jo danes damo za obresti. Šole, ceste, marsikaj bi lahko bilo. O teh stvareh smo se včasih več pogovarjali, zdaj pa so nekje na obrobju. Ampak ne smemo jih pozabiti. Migrantska kriza nas bo stala 123 milijonov. Minister je v svojem prejšnjem nastopu dejal, da je še vse odvisno, koliko bo realno Slovenija za to krizo dala, od tega, koliko bomo dobili od Evrope. Zdaj pa bom jaz nekaj bogokletnega rekel. Minister je tudi dejal, da so eden odvečjih stroškov te migrantske krize tudi transportni in prevozni stroški. Kaj bi bilo tako hudo in nečloveško, če bi te transportne stroške zaračunavali tudi ljudem, ki jih prevažamo z južne meje na severno mejo? Če pogledate po verigi navzdol, po balkanski poti, lahko vidite, da Grčija, Makedonija in tudi nekatere druge države migrantom zaračunajo 20, 25 evrov za to, da jih transportirajo s točke A na točko B. Naše zmožnosti seveda niso brezmejne. V nedogled to ne gre. In predstavljajte si, da se migrantska kriza nadaljuje še nekaj mesecev in da je intenziteta še mnogo večja, kot je danes, potem nisem prepričan, ali bo Slovenija te stvari tudi finančno vzdržala. Zato bi veljalo razmisliti o vsaj delnem financiranju teh prevoznih stroškov. Če se kot humanitarno čuteči ljudje odločimo, da te poti ne bomo zaračunavali materam in otrokom, sem za to, da jih zaračunavamo samskim moškim. To se mi zdi povsem sorazmeren ukrep glede na naše zmožnosti. In še zadnja tema: občine. V tej dvorani smo že velikokrat razpravljali in se pogovarjali o tem, ali imamo primerno število občin. Kar nekaj ljudi je zagovarjalo v tej dvorani, sam nisem med njimi, da je treba število občin zmanjšati. Moja trditev je, da so občine v Sloveniji naredile veliko dobrega, zmanjšale regionalne razlike in so ene izmed redkih v državi, ki še intenzivno ali pa vsaj so intenzivno investirale v infrastrukturo. In to ukinjati bi bilo samomorilsko. Če rečem drugače, kar gospodu Virantu ni uspelo formalno z zakonom, bo tej vladi uspelo neformalno s financami. Kako nekoga uničiš oziroma ga zapreš? Zelo preprosto. Tako, da mu pipico pripreš. Ta vlada in tisti, ki želite zmanjšati število občin, niti ne potrebujete posebnega zakona, da bi zmanjšali število občin, ampak se bo to zgodilo po naravni poti, ker se bo na takšen način priprl denar občinam. Kaj se zdaj dogaja? V preteklosti so bile občine ustanovljene zaradi tega, ker so bili posamezni deli občin nezadovoljni in so želeli iti na svoje, ker so vedeli, da se bodo tako razvijali hitreje. Obstajajo številni primeri, ko je na zapostavljenih delih z nastankom nove občine prišlo do prosperitete. Zdaj pa te občine ostajajo brez denarja in slej ko prej se bo izkazalo, da te občine, razen nekaj čisto osnovnih zadev, kot je delovanje občinske uprave, predšolskega varstva in še nekaj drugih malenkosti, praktično ne zmorejo več financirati. In v tistem trenutku se bodo tudi državljani začeli spraševati, ja, v čem pa potem je še smisel, da imamo take občine, če nam župan oziroma občinski svet ni sposoben zagotoviti niti kilometra pločnika. Takrat se bo ustvarila klima, ki bo naklonjena temu, da se enostavno število občin zmanjša. Jaz mislim, da je to narobe. Če želimo zmanjšati regionalne razlike, potem je treba financiranje občin okrepiti. Tako pač je. Jaz si želim, da bomo ob prihodnji obravnavi proračunov oziroma rebalansov proračunov lahko mnogo bolj optimistični in veseli, da ne bo šlo zgolj za ohranjanje statusa quo, ampak tudi za resne reforme. Zagotovo pa je za vas olajševalna okoliščina, da imate danes v parlamentu opozicijo, ki bo vaše reforme podpirala."
4,ParlaMint-SI_2009-03-03-SDZ5-Redna-03.u200,OTHER,0.73046875,2009-03-03,0.9519129395484924,"Hvala predsedujoči. Kolegice in kolegi! Zanesljivo sem eden od tistih, ki deli pozitivno mnenje do vseh predlogov, ki prihajajo na naše mize. Predlogov za pomoč in razbremenitev gospodarstva, pomoč in pa vsaj ukrepe, ki bi ublažili to krizo. Prepričan sem, in spoštujem vse te predloge in spoštujem tudi prvi in drugi paket, ki ga je sprejela Vlada za razbremenitev gospodarstva, za ublažitev krize. Seveda čakamo tudi tretji ukrep, ki ga predstavlja rebalans proračuna za letošnje leto. Mislim, da vsi ti ukrepi nosijo kar veliko učinkov od vseh teh, ki bi imeli tudi ti in ta predlagani predlog zakona za znižanje davčne stopnje. Dobro bi bilo, da bi nekako vse te ukrepe spremljali in spremljali tudi njihove učinke, da bi merili evalvacijske učinke in na podlagi tega ugotovili, ali smo se odločili za prave ukrepe ali ne. Ena masa, ena množica vseh teh ukrepov bi lahko kaj kmalu pripeljala do zelo nepreglednega stanja in bi sprejemali ukrep za ukrepom, ukrep na ukrep, ki pa bi nekako skupaj imeli potem isto osnovo in pa enake rezultate. Če imamo pacienta in ga zdravimo z enimi zdravili, potem po navadi počakamo, da vidimo učinek teh zdravil, ali učinkujejo, in se šele potem odločimo za dodatna, za nova zdravila in ga z njim zdravimo. Tako bi bilo tudi v tem primeru. Če smo sprejeli prvi in drugi ukrep, če je pred nami še rebalans proračuna za leto 2009, potem bi bilo zelo smiselno, da počakamo na vse te učinke. Da bomo videli, ali smo sprejeli prave, ali so to tisti, ki dosegajo in prinašajo dobre rezultate za razbremenitev gospodarstva, sicer pa bi se odločili za druge. Prepričan sem, da ta ukrep, ki se predlaga, o spremembi zakonodaje za znižanje davčne stopnje, da je pravi ukrep. Vendar vsekakor bi bilo po mojem potrebno počakati, da vidimo učinke vseh teh že sprejetih ukrepov in se nato odločimo za tega, mogoče takega, mogoče dopolnjenega ali spremenjenega, za nadaljnjo obravnavo in pa za sprejem. Vsekakor podpiram mnenje Poslanske skupine DeSUS, ki je v tem enotna in se ne opredeljuje za potrditev teh ukrepov v tem trenutku. Hvala."
4,ParlaMint-SI_2018-08-23-SDZ8-Izredna-05.u16,OTHER,-1.0,2018-08-23,0.03558719530701637,"Lep dober dan vsem skupaj! Pri tem odloku se je zopet pokazalo, da vlada krši pravila, zakone, dogovore, ustavo pa še kaj. Fiskalni svet je bil na eni strani, vlada je bila na drugi strani. Dejstvo je, da se vlada ni dogovarjala s fiskalnim svetom, kar kaže na nesposobnost dosedanje vlade, in bojim se, da bo tako tudi naprej. Tukaj moramo zameriti vladi, konec koncev bi vlada morala pripraviti okvir za porabo teh 35 milijonov, pa ga ni pripravila. Edino, kar je rekla, pravi, da bo to šlo za skrajšanje čakalnih vrst, kar je neumnost. Ta denar ne more iti za skrajšanje čakalnih vrst in ta denar nikakor ne bo skrajšal čakalnih vrst. Čakalne vrste so organizacijski problem. To je treba rešiti. Ne pa, da bomo dali teh 35 milijonov verjetno, najverjetneje za migrante, za oskrbo migrantov, konec koncev je treba kupiti 179 tisoč šamponov, 179 tisoč zobnih ščetk, 179 tisoč zobnih past, 3 tisoč zavitkov damskih vložkov po 10 oziroma 16 v zavitku, 2 tisoč paketov plenic, potem tisoč 200 kovinskih ležišč in podobno – to so razpisni pogoji, naročilni pogoji, ki jih je že dala Vlada ven, in verjetno bo šel velik del tega denarja sem. Drugi del denarja pa se bojim, da bo šel za poplačilo dobav, ki jih hočejo tisti, ki so preplačane dobave dobavljali državi, da bodo dobili denar. Bojim se, da bo to vse skupaj izginilo v neke nenasitne žepe, ne bo pa šlo tja, kamor bi moralo iti. Konec koncev vlada govori o čakalnih vrstah. V tem trenutku je največji problem slovenskih bolnišnic to, da nimajo klimatiziranih prostorov. To je treba rešiti v prvi vrsti, ne pa neke imaginarne čakalne vrste, ki jih ta denar ne bo rešil! Ker ni niti namen tega denarja in teh sredstev, da se to reši, kajti to je pesek v oči vsem nam. Mogoče nekaterim od vas ne, ker to že veste, ampak ostalim, ki tega še ne vemo, kako bodo to izpeljali, predvsem pa javnosti pa to je pesek v oči. Slovenske bolnišnice imajo grozne probleme. Konec koncev je že to, da zbiramo zamaške za operacije, svinjarija. Da prosimo ljudi in po časopisih zbiramo denar, je tudi svinjarija. Kdo je za to kriv? V največji meri dosedanja vlada. Nova še ni formirana in upam, da bo nova naredila kaj drugega, čeprav se bojim – mislim, da ne bo nič iz tega. Skratka, zaradi te spremembe se čakalne vrste nikakor ne bodo skrajšale, bo pa teh 35 dodatnih milijonov evrov morda omogočilo boljšo in hitrejšo zdravstveno oskrbo bolnikov, zato bomo ta odlok navkljub kozlarijam, ki so vključene vanj, podprli."
4,ParlaMint-SI_2017-11-14-SDZ7-Redna-35.u66,OTHER,-1.0,2017-11-14,0.00839782040566206,"[[…]]je ravno tako 500 evrov penzije, kot za tistega, ki ima 600 evrov, ker manj kot 500 evrov ne more dobiti. In to ni stimulativno, ni pošteno. Govorijo nam tudi tisti, ki imajo invalidske penzije, za nas niste pa nič poskrbeli, ker nimamo polne delovne dobe. Ker s popravkom ene krivice delate še večje krivice drugim, ker to izgleda kot neko darilo. Nič niste s tem naredili. Po drugi strani pa bi pričakoval, da tisti, ki predstavljate tiste, ki imajo zelo nizke mesečne prihodke, boste kaj poskrbeli tudi, da bodo imeli čim nižje življenjske stroške. Pa nikoli se ne oglasite, kolegice in kolegi, pri tem, ko se dvigujejo stroški javnih gospodarskih služb, to se pravi družb, to je položnic komunal, kjer se cene dvigujejo, postajajo socialno nesprejemljive za tiste z majhnimi prihodki; ampak ne. Prav zanimivo je bilo, ko sem enkrat eno analizo delal, kakšno penzijo imajo tisti predstavniki upokojencev, ki jih predstavljajo na lokalnem, regionalnem in državnem nivoju. Ne boste verjeli – med najvišjimi! In vsi si prizadevajo, kako naj bi procentualno se pokojnine dvigovale. Tisti, ki ima 300 evrov dobi povišico 5 evrov, tisti, ki ima tisoč 500 evrov pa – koliko že znese? In za tiste se najbolj prizadevajo funkcionarji. Recimo, bil je primer, ravnatelj osnovne šole v pokoju je predstavljal upokojence z najnižjimi pokojninami in se je trudil, da bi se povečale. Prej pa čitamo, da so bili ravnatelji med tistimi, ki so imeli najvišje plače v regiji osnovnih šol. Tako se zavzemate za svoje upokojence! Kot je že prej kolegica povedala, imamo, vsi smo ploskali, pravico do pitne vode. Dali smo jo v ustavo, vse lepo in prav. In potem vse tiho je bilo – nekaj smo dosegli! A res? 300 tisoč Slovencev pije oporečno vodo. A ste kaj naredili s tem? Bomo pripeljali vodo v vsako gospodinjstvo. Ja, za kakšno ceno? Zdaj se pa ljudje sprašujejo, koliko bom pa potem plačeval mesečno, ko mi jo boste priklopili? Če bo dal tretjino pokojnine za položnico komunale [[…]]Za odpadke bo moral plačati, takso za odvajanje in obremenjevanje podtalnice tudi, ker jo mora, ja, edino vode pa ni treba, da se priklopi, da bo imel nižjo položnico. Gospe in gospodje, a ni to podobno tistemu, ko imajo v Afriki, ko so se hvalili, kako so pripeljali tistim ubogim ljudem vodo, pitno vodo, na žetone? Potem so morali kamen tolči na roke cel dan, da je zaslužil žeton, da je prišel do pitne vode. A ni to pri nas nekaj podobnega? 300 evrov pokojnine, pa položnica 150 evrov komunale. Potem ti pa, ker ne moreš plačati, pa hišo vzamejo ali pa stanovanje. To je politika. Pričakoval bi, da bi bila politika tistih, ki naj bi skrbeli za upokojence, čisto drugačna, da bi skrbeli za vse. To je isto kot sindikati. Skrbijo za delavce, se borijo predvsem v javnem sektorju, nič pa niso se pobrigali za tistih 80 tisoč, ki so v krizi izgubili službo. Ker izgubiš službo, nisi več član sindikata, ker ne plačuješ članarine. Tako kot v zdravstvu. Danes imamo polna usta, kako bomo, vse politične stranke, branili, da nekdo ne bo moral iz naše države, ljudje nam pa umirajo v čakalnih vrstah za zdravnika, za zdravniške preglede. Naši ljudje! V eni razpravi, ko smo se pogovarjali o problemih zdravstva, sem slišal, da je bilo v čakalni vrsti nekje v Mariboru 30 ljudi, ampak ko so prišli na vrsto, so jih poklicali, je bilo že 5 mrtvih, pokojnih, sploh niso rabili na vrsto priti. A kdo zbira te podatke? A se kdo briga za te ljudi? Ne! Ker to ni populistično, sploh pol leta pred volitvami. Sicer pa, na nivoju občinskih proračunov smo se vedno pogajali za investicije za prihodnje leto. Drugo je večino vezano in tako naprej, danes slišimo, da je 28 % višji proračun za infrastrukturo. Za lopatanje? Za drugi tir? Za investicijo v infrastrukture. Sem slišal predsednico, kako je pomemben drugi tir in da je toliko več denarja. Sicer pa, volitve so spomladi, investicije se začnejo spomladi, da vam ni treba skrbeti, ker v glavnem se pogodbe sklepajo spomladi za ta proračun, in vas ni treba skrbeti, ker bojo naslednji, ki bojo prišli, potem takoj mogli sprejeti rebalans oziroma pogodbe podpisovati za razne izgradnje raznih cest in tako naprej. Na terenu pa poslušamo in pogledam NRP, pokličem župana, občine financirajo projekte na državnih cestah, minister obljubi, gradi se prihodnje leto, potem pa pogledam v NRP, 80 % sredstev bo po letu 2021. Pokličem župana – kaj ti je pa obljubil minister? Ja, vse bo, vse bo. Tretja razvojna os. 75 milijonov naj bi bilo kohezijskih sredstev za južni del tretje razvojne osi. 300 milijonov investicija, ta finančna perspektiva se konča 2020, en plus tri seveda; ampak, glej ga zlomka, gros denarja, ki naj bi bil kohezijski denar – po letu 2021! Ja, kam je šel tisti kohezijski denar, ki je bil obljubljen?! Belokranjci so sicer začeli z lopatami kopati pa verjetno bi prišli prej čez Gorjance, kot pa bo na vrsti denar za to tretjo razvojno os. Ne farbati ljudi! Saj papir vse prenese, papir prenese vse, ampak na ta način [[…]]Na infrastrukturnem delu imamo čez 500 postavk na državnih cestah, starih 20, 25 let. Koliko od tega se bo 2018 končalo? Verjetno kakšen promil; nič, vse se prestavlja. Pa milijardo je več prihodkov v letu 2018 v proračun, kot je bilo do sedaj. Sicer pa škoda se pogovarjati, ker vaš čas je tako že potekel."
4,ParlaMint-SI_2020-11-17-SDZ8-Izredna-48.u130,OTHER,-1.0,2020-11-17,0.004970073234289885,"Hvala lepa, predsedujoča. Ta nesramnost malo prej priča o tem, ali so vas nesramne besede ali pa sladke besede, samo to dvoje je možno. Pač, rojeni zlatousti, ves čas se hvalisate in sprenevedate, kako ste opoziciji ponudili partnersko sodelovanje, in grda grda opozicija ga je seveda zavrnila. Ampak če bi bilo to res, potem ne bi ta grda grda opozicija pri protikoronskih ukrepih predlagala najmanj 100 amandmajev, od katerih ste sprejeli natanko enega. Tokrat predlagamo 50 amandmajev [[…]]Aja, dva ste, no, dva. Tokrat predlagamo 50 amandmajev in po tej logiki boste – kaj? Sprejeli pol amandmaja, mogoče enega in se temu reče sodelovanje. Toliko uvodoma, da se ne boste toliko hvalisali na vse pretege. Hvalisate se seveda tudi okrog tega predloga sprememb proračuna, na vsa usta se na široko hvalite, kako je socialen, kako je razvojen, kako je zelen, celo zelen je, in transparenten. No, nič kaj od tega ni zares res, pa bom potem to zelo razčlenila, da ne boste rekli, da govorim kar nekaj v tri dni. Ker bomo malo pogledali v drobovje tega proračuna pa bomo videli, kako stojijo stvari. Imate pa res dobro naoljen piar in to so pač predstave za javnost, kakopak, kaj pa drugega. Zbodlo me je denimo, kar je rekel kolega Horvat – meni je žal, da ga ta trenutek ni tukaj, upam, da nas spremlja po televiziji – da ni res, da ta vlada ne mara nevladnih organizacij. To je rekel. Češ, koliko sredstev jim namenja. No ampak jaz bom pa k temu dodala: kakor komu. Ko je na primer Zavod svetega Stanislava največji prejemnik javnih sredstev med civilnodružbenimi organizacijami ali pa ko ima Zavod Antona Martina Slomška od države več finančnih sredstev kot Smučarska zveza Slovenije, potem verjamem, da se to kolegu Horvatu zdi fino in fajn. Da ne omenjam, da je največja civilnodružbena organizacija v državi, to je Rimokatoliška cerkev, oproščena davkov, in država celo plačuje socialne prispevke duhovnikom. Tako. Da ne boste rekli, da si izmišljujem, to piše v podatkovni bazi Erar, poglejte si, če ne verjamete. In ko na primer minister Simoniti na dan razglasitve epidemije in policijske ure hkrati ledeno hladno sredi najhujše zdravstvene krize na cesto meče več kot 20 nekih drugih nevladnih organizacij s področja kulture, ki so slučajno vrhunske umetniške in produkcijske organizacije, ampak ki pa seveda niso blizu vašemu miljeju, je pa seveda slika popolnoma drugačna. In ta isti minister tudi pravi, da ima diskrecijsko pravico, da kot božanstvo odloča o usodi samozaposlenih v kulturi, o usodi slovenskih filmarjev in s tem o usodi ali pa o prihodnosti slovenskega filma. Torej, spoštovani, kakor za koga se bo našel denar v tem glomaznem proračunu, pač skladno z diskrecijskimi pravicami naših ministrov. In adijo, stroka. To pa itak gledamo, to je pa itak vseprisoten pojav, vsepočez od nastopa te vlade. Pa poglejmo zdaj pobliže strukturo proračuna. Kaj je tisto, kar v tem proračunu po našem mnenju ni v redu? V oči bode izrazito povečanje sredstev za vojsko, čeprav mi je prej kolega razlagal o nekem 1 % in tako naprej. Smešno. Bom zdaj malo demantirala te njegove navedbe. Vlada Janeza Janše v posmeh vsem mladim in upokojencem brez strehe nad glavo, v posmeh vsem brezposelnim, tudi tem, ki jih je na novo prizadela covidkriza in so zaradi tega ostali brez dela, skratka ljudem v hudih socialnih stiskah, kljub temu načrtuje ogromno povečanje proračunskih sredstev za orožje. Letos bo za vojsko porabila 516 milijonov evrov, v letu 2021 636 milijonov evrov, kar je 120 milijonov evrov več. V letu 2022 se bo proračun za vojsko dodatno okrepil na 688 milijonov evrov oziroma na še dodatnih 52 milijonov evrov. V dveh letih se bo tako proračun za vojsko povečal za eno tretjino glede na prej. Toliko o tem ubogem, skromnem, malem procentu. Sredstev za dolgotrajno oskrbo v resnici ni. Tudi zakon o dolgotrajni oskrbi, ki zaenkrat ni usklajen niti med koalicijskimi strankami niti med ministrstvi, Vlada očitno piše s figo v žepu. Po eni strani razglaša, da je končno pripravila neko sistemsko rešitev, po drugi strani pa te rešitve noče financirati niti s prispevki, ker temu nasprotujejo delodajalci, niti s proračunskimi sredstvi, ker jih bo raje porabila za nakup orožja in podeljevanje koncesij zasebnikom. Vlada je na proračunski postavki Ministrstva za delo, družino, socialne zadeve in enake možnosti za dolgotrajno oskrbo, za katero po oceni prav te vlade na letni ravni potrebujemo 300 milijonov evrov, za leto 2021 namenila pičlih 23 milijonov evrov, za leto 2022 pa le 22 milijonov evrov. Toliko. Da se razumemo. Da ne bomo samo govoričili nekih puhlic v tri dni, to so konkretne številke pa naj mi potem minister pove, če se motim. Pravite, da boste končno zgradili tudi kakšen dom za starejše. V skladu z idejami Bojane Beović, kandidatke za predsednico Zdravniške zbornice – ne vem, ali je medtem že postala to, ker zdajle ne sledim – in vaše strokovnjakinje za covid, o tem, da bi morali zdravniki za svoje ostarele kolege poskrbeti z organizacijo doma za onemogle zdravnike, lahko verjetno pričakujemo en tak elitni dom za ostarele zdravnike. Ali kaj lahko pričakujemo? Ne vemo, ker je vse v zraku, ker so vse samo neke obljube, ki zaenkrat niso prav oprijemljive narave. Ni tudi krvavo potrebnih sredstev za investicije v zdravstvu, čeprav ves čas zavajate, da so. Pa poglejmo. Ob načrtovanju ogromnih izdatkov za investicije v Slovenski vojski v zdravstvu v resnici ni načrtovanih praktično nobenih novih investicij, le dodatnih 30 milijonov evrov za dokončanje obstoječih investicij. V proračunih za leti 2021 in 2022 ni zagotovljenih niti sredstev za izgradnjo nujno potrebnih infekcijskih klinik v Ljubljani in v Mariboru. Za vse investicije v zdravstvu je v proračunu namenjenih zgolj 60 milijonov evrov za leto 2021 in 61 milijonov evrov za leto 2022. To je letno več kot pol manj, kot se v obdobju med letoma 2021 in 2027 v povprečju načrtuje za oboroževanje, kjer bo letno namenjenih 130 milijonov evrov. Ali se vam to zdi v redu razmerje? Investicije v prepotrebno infrastrukturo v zdravstvu polovico manjše kot investicije v orožje, ki bo nekoč, v nekaj letih zarjavelo obležalo nekje na nekih odpadih. Ni sredstev za neprofitna stanovanja. Na smešno nizki ravni ostajajo tudi številne druge postavke, ki bi jih bilo nujno treba okrepiti. Recimo za stanovanja je v proračunu za leto 2021 namenjenih 6 milijonov evrov, za leto 2022 pa 7 milijonov evrov. Po podatkih Stanovanjskega sklada za najbolj ogrožene ta trenutek primanjkuje 9 tisoč 100 javnih najemnih stanovanj. Od tega samo v Ljubljani, mislim da, nekih 4 tisoč. Ni dovolj sredstev za javno znanstveno in raziskovalno dejavnosti, čeprav tudi tu zavajate, da so. Pa poglejmo. Na Ministrstvu za izobraževanje, znanost in šport sicer postavko za znanstvenoraziskovalno dejavnost glede na sprejeti proračun za leto 2021 povečujete za 21 milijonov, pri tem pa ste nekaj pozabili povedati. Treba je upoštevati, da je Vlada z rebalansom proračuna za leto 2020 prav tej postavki odvzela 23 milijonov evrov. Kaj torej sledi, če malo to seštejemo? Sredstev za znanstvenoraziskovalno dejavnost torej ne bo več, ampak v resnici manj. Poleg tega pa je treba upoštevati tudi to, da se dobršen del teh sredstev namesto v javno znanstveno dejavnost neupravičeno pretaka v raziskovalne projekte za potrebe zasebnega kapitala. V tem kontekstu je pomenljivo, da se naslednje leto nova postavka za znanstvenoraziskovalno dejavnost v višini 43 milijonov evrov odpira na Ministrstvu za finance, ki za to dejavnost sploh ni v resnici pristojno, spoštovani minister. Ne vem, kako boste to komentirali. Skratka, vlada Janeza Janše znanost žal pojmuje kot finančno investicijo ter sredstvo komercializacije v službi kapitala, ne pa kot dejavnost kritične refleksije družbe in raziskovanja v javnem interesu. Zdaj pa gre spoštovani kolega Reberšek ven, ker verjetno govorim takšne neumnosti, da jih ne more poslušati. Znižanje sredstev za nadomestila brezposelnim. Poglejmo, kaj je pri tem. Zaskrbljujoče je tudi načrtovano znižanje proračunskih sredstev Ministrstva za delo, družino, socialne zadeve in enake možnosti – poslušajte to – za nadomestila brezposelnim, in to v situaciji, v kakršni smo. Glede na oceno letošnje realizacije se bodo v letu 2021 sredstva za ta namen znižala za 13 milijonov evrov, leta 2022 za dodatnih 25 milijonov evrov. A se vi hecate? V situaciji, ko bo brezposelnih več zaradi covid krize, vi radikalno režete sredstva za nadomestila za transferje brezposelnim. Pa to je norčevanje iz ljudi! In vi boste govorili, da delate za ljudi, kako ste dobri do ljudi? Mislim, to je sramota, dobesedno, kar si privoščite. Kar pa je najbolj zaskrbljujoče, pa je: pred nami sta 2 milijardi nepojasnjenih sredstev na postavki covid-19 in v bistvu privatizacija državnega proračuna. Vlada si je z zakonom o interventnih ukrepih na javnofinančnem področju že marca letos podelila dobesedno absolutno pravico samovoljnega prerazporejanja pravic porabe brez odobritve parlamenta in brez vsakršnih omejitev. Ker o porabi proračunskih sredstev ni več odločal parlament, ampak Vlada, je de facto prišlo do privatizacije proračuna. Pa recite, kar hočete, to je to. Ni šlo več za javno porabo javnih sredstev, ker je po novem vladajoči politični razred z javnimi sredstvi razpolagal kot s svojo zasebno lastnino. Zato smo bili priča kanalizaciji sredstev iz proračunske rezervacije in drugih proračunskih postavk na Zavod za blagovne rezerve, od koder se je javni denar pretakal v žepe zasebnih posrednikov blizu vrha vlade Janeza Janše, ki so zdravstveno in gospodarsko krizo pač izkoristili tudi za kakšne dobičke, kajne? Proračunski dokumenti niso zgolj odraz zgrešenih političnih prioritet te vlade, temveč odražajo tudi avtoritaren in konspirativen način njenega vladanja. Že v rebalansu proračuna za leto 2020 si je na postavki Ministrstvo za finance zagotovilo kar 1,6 milijarde evrov sredstev, to je 11 % celotne načrtovane proračunske porabe, za obvladovanje epidemije. Pri čemer niti Državnemu zboru niti širši [[…]] [[oglašanje iz dvorane]] Prosim, da me ne motite, kolegi, no. Poglejte, jaz nisem nikogar motila, sem vse poslušala. Niti širši javnosti ni pojasnila, za kaj in kako točno bo ta sredstva porabila. S to prakso torej nadaljujete še naprej, saj si tudi za leto 2021 na vsebinsko nedefinirani postavki za obvladovanje epidemije na Ministrstvu za finance zagotavljate dodatnih 500 milijonov evrov, na Ministrstvu za gospodarski razvoj in tehnologijo pa še dodatnih 50 milijonov evrov. Ves čas se hvalite, kako ste uspešni in učinkoviti in kako je tudi vaš proračun naravnan v to smer. Ali je to res? Pa poglejmo primer tako imenovane uspešnosti in učinkovitosti te vlade, hvalisanja vlade, utemeljenega na laži. Na uradnem profilu, recimo, Ministrstva za delo, družino, socialne zadeve in enake možnosti ste 9. novembra, pred nekaj dnevi, tvitnili, da so rezultati vaših ukrepov vidni, saj se brezposelnost od začetka epidemije zmanjšuje. V objavi ste delili grafični prikaz števila registriranih brezposelnih od konca maja do konca oktobra letos. Od konca maja do konca oktobra letos – takrat se je število registriranih brezposelnih sicer nekaj malega res postopoma zniževalo, pozabili pa ste, da se to število ne zmanjšuje od začetka epidemije, torej od 12. marca. In to seveda prikrivate, kajti meseca maja smo imeli situacijo, ko je bila brezposelnost, mislim da, za več kot 20 % večja kot v istem obdobju prejšnje leto. Tako da ne se hecati, no. Po podatkih Zavoda za zaposlovanje je bilo letos število registriranih brezposelnih, ki vključuje tiste, ki so na Zavodu prijavljeni kot aktivni iskalci zaposlitve, najvišja konec maja, od julija pa torej pada. Kljub temu je bilo konec oktobra na Zavodu prijavljenih 83 tisoč 654 iskalcev zaposlitve, kar je skoraj 5 tisoč 800 več kot ob začetku epidemije. In tako naprej. Lahko bi se spuščala še v strukturo teh ljudi in tako naprej, recimo lahko povem, da je bil med gospodarskimi panogami upad zaposlenosti v primerjavi s preteklim letom največji v dejavnosti poslovanja z nepremičninami, kjer je bilo avgusta zaposlenih nekaj več kot 4 tisoč 600 ljudi, kar je za skoraj 30 % manj kot v istem obdobju lani, v drugih poslovnih dejavnostih, med katere se denimo uvrščajo zaposlovalne in turistične agencije, je bilo znižanje 11,6-odstotno, v gostinstvu je delalo 6,2 % manj ljudi in tako naprej. Vi bi pa zdaj še radikalno zmanjševali socialne transfere za brezposelne, ko vidite, v kakšni krizi smo. Zdaj smo v drugem valu, lahko bo sledil tretji val in ne vemo, kaj to pomeni, koliko ljudi bo še izgubilo delo. Ampak ne, vi ste se odločili, kljub vašim neverjetnim, težkim milijonom na postavki, ki je nedefinirana, boste to naredili in boste ljudem, ne vem, popolnoma uničili življenja, če že niso uničena. No, upam, da bodo mogoče vsaj dotoki denarja iz novega instrumenta SURE, namenjenega financiranju, ohranjanju delovnih mest in podpori ljudem, ki jim grozi brezposelnost, malo pomagali to krivuljo obrniti ali pa olajšati te zadeve. Vrnimo se k zavajanjem, ki sem jih malo prej ilustrirala. Torej, vi govorite o učinkovitosti, vi govorite o naravnanosti proračuna za ljudi. Mislim, lepo vas prosim, no. V predlogih proračunov za leti 2021 in 2022 jaz pač ne vidim dovolj sredstev ne za okrepitev javnega zdravstva ne dolgotrajne oskrbe in ne drugih stebrov socialne države. Vidim pa načrte za absurdno visoke izdatke, za povsem nepotrebno orožje, ki ne služi varnosti državljanov, temveč interesom tujih orožarskih korporacij. To je res res žalostno. In vi se mrtvo hladno tu sprenevedate še naprej in prodajate dobesedno buče tukaj. V času največje zdravstvene, gospodarske krize v zgodovini samostojne Slovenije namreč bolnišnice dejansko ogroža podhranjeno financiranje, starejše ogroža manko postelj v domovih za starejše, mlade manko stanovanj, delavce pa manko zaposlitev in nizke plače. Ampak to je seveda za Janeza Janšo vse postranskega pomena. V času, ko Slovenija ni niti najmanj vojaško ogrožena in ko beleži rekordne proračunske primanjkljaje, bo obrambnemu ministru Mateju Toninu priskrbel 780 milijonov evrov. In kolega Reberšek bo rekel: 1 %, kaj pa je to? Za nakupe oklepnikov, streliva in z orožjem obteženih helikopterjev. V isti sapi pa bi recimo minister za gospodarstvo zamrznil minimalno plačo, ki je že uzakonjena in dogovorjena. No, upam, da se vsem tem briljantnim Počivalškovim domislicam – da vsaj temu ne boste sledili. Če boste pa še to naredili, potem ste pa sploh zmagovalci. V opoziciji se torej ves čas trudimo, vlagamo amandmaje, zdaj že res na desetine, stotine amandmajev, vi pa preprosto nič. In potem boste tukaj kričali in se drli, kako mi ne sodelujemo. Lepo vas prosim, no! Po vsem tem vašem šopirjenju in brezvestnosti se vam seveda naši predlogi verjetno zdijo povsem irelevantni – itak, seveda, ker vi ste edini, ki vse veste – sploh če se dotikajo na videz recimo malih, a za vsakdanje življenje ljudi še kako pomembnih stvari. Ki bi bile ob takem proračunu, ob tem, da trenutno niti fiskalnemu pravilu nismo zavezani, zlahka izvedljive, če bi vi le hoteli ali imeli posluh. Kajti življenja ne ogroža, spoštovani, samo covid ta trenutek, ogrožajo nas številne druge bolezni. Mene skrbi podatek, da je ena tretjina manj diagnosticiranih onkoloških obolenj. Ta trenutek v državi to ne pomeni, da je ena tretjina manj ljudi zbolela za rakom, to samo pomeni, da sistem več ne dohaja in da enostavno ne more več diagnosticirati vseh teh ljudi. In namesto da bi vlagali v to – ne, mi raje vlagamo v orožje. Življenje ogrožajo navsezadnje tudi nesreče, recimo požari, zato imamo gasilce, ki se žrtvujejo za nas. Ampak kaj pa vi naredite? V vsem svojem epohalnem proračunu ne najdete ubornih 252 tisoč evrov za sofinanciranje izgradnje recimo gasilsko-reševalnega centra v Postojni. Pa čeprav bi morali ta drobiž, dobesedno drobiž najti že zdavnaj. Vem, da vam je smešno tole, ampak v Levici dejansko vztrajamo, da je to zgodbo treba zapreti, zato skupaj s Socialnimi demokrati in LMŠ predlagamo naslednji amandma. In sicer zahtevamo, da se Ministrstvo za obrambo drži dogovorov glede gasilsko-reševalnega centra v Postojni, da se ne bo držalo samo dogovorov glede svojih obveznosti do Nata. Predlagamo torej, da naj država zagotovi sredstva v višini 252 tisoč evrov za izplačilo obljubljenega sofinanciranja gasilsko-reševalnega centra, ki bi jih moralo ministrstvo že zdavnaj zagotoviti Občini Postojna, in sicer že do konca koledarskega leta 2020, najmanj pa zdaj. Ministrstvo za obrambo namreč tega denarja noče nakazati, se izgovarja, da nima pravnih podlag, dokler seveda Občina Postojna z ministrstvom naj ne bi sklenila novega sodelovanja. V resnici pa gre za golo izsiljevanje, s katerim želi ministrstvo od občine dobiti pristanek za nadaljnje vojaške aktivnosti na Počku. In to je tisto, čemur pa tam lokalno prebivalstvo nasprotuje, in vi imate seveda na ministrstvu problem in ne boste pomagali tem gasilcem, nikakor ne. Pa čeprav gre za drobiž. Ampak Odbor za obrambo je na svoji peti redni seji 16. maja 2019 s 13 glasovi za in nobenim proti sprejel sklep, da Odbor za obrambo pozove ministrstvo k poravnavi obveznosti. Sklep je v vlogi poslanca, zanimivo, podprl tudi trenutni državni sekretar za nacionalno varnost v kabinetu predsednika Vlade Žan Mahnič, rekoč, citiram: »Moram reči, da bom podprl tretji sklep Levice, da se pozove Ministrstvo za obrambo, da poravna vse finančne obveznosti, ki so bile do Občine Postojna in niso bile poravnane.« Konec navedka. Zdaj je sekretar Mahnič v opoziciji pa me zanima, ali boste vi, njegovi kolegi, in on še stali za temi besedami. Predlagamo torej, da se teh 252 tisoč evrov za sofinanciranje izgradnje gasilsko-reševalnega centra v Postojni zagotovi, spoštovani minister, iz vaše nedefinirane postavke za financiranje epidemije covid-19 na Ministrstvu za finance. Kajti vaša vlada si je že v rebalansu proračuna za leto 2020 na postavki Ministrstva za finance parkirala kar 1,6 milijarde evrov sredstev, to se pravi 11 % celotne načrtovane proračunske porabe za financiranje covid-19, pri čemer niti Državnemu zboru niti širši javnosti niste nikdar zares pojasnili, zakaj in kako točno boste ta sredstva porabili. Niste. Pa lahko se stokrat zdajle tukaj sprenevedate, niste. In s to prakso nadaljujete, očitno nameravate nadaljevati tudi prihodnje leto. In seveda, kot sem prej že povedala, v predlogu državnega proračuna je za leto 2021 skupaj predvidenih okoli 800 milijonov evrov odhodkov za omejitev posledic covida-19, od tega kar 500 milijonov na postavki Ministrstva za finance, pri čemer niste prav nič konkretizirali in obrazložili porabe, tako da boste z lahkoto vzeli, minister, teh 252 tisoč evrčkov in jih končno vložili tja, kamor bi jih že zdavnaj morali. Verjemite, ne bo se poznalo. Pa tudi malo boste pripomogli k urejanju covidkrize, navsezadnje. Kot rečeno, ni smrtno nevaren samo virus pa covid, ampak nas ogroža še marsikaj drugega, tudi požari. Hvala lepa."
5,ParlaMint-SI_2020-10-15-SDZ8-Izredna-46.u122,SDS,0.6826171875,2020-10-15,0.004896632861346006,"Gospod predsednik, hvala za besedo. Spoštovane poslanke, spoštovani poslanci, cenjeni gostje in pa seveda vsi, ki nas spremljate, prav lepo pozdravljeni! Pred nami je peti protikoronapaket, ki tako kot preostali štirje, ki smo jih v zadnjih mesecih obravnavali in sprejeli v hramu demokracije, ki upam, da to še vedno je, prinašajo pomoč slovenskemu gospodarstvu, slovenskemu zdravstvu in seveda slovenskemu prebivalstvu. Dovolite mi, da v tem uvodnem delu razprave poudarim nekaj tistih ključnih elementov tega protikoronskega svežnja oziroma paketa. Gre za ukrepe, ki so naravnani k ohranitvi delovnih mest. Sem lahko zagotovo umeščam ukrep delnega povračila nadomestila čakanja delavcev na začasnem čakanju na delo. Seveda, pomembno je tudi nadomestilo plač delavcem zaradi odrejene karantene. V marsikaterem primeru rešuje številne stiske tudi 80 % nadomestilo plače za varstvo otroka v karanteni. Sam protikoronski sveženj prinaša oziroma preprečuje in rešuje stiske številnih mikropodjetij in samozaposlenih. Prinaša podaljšanje turističnih bonov, ki smo jih s pridom koristili v preteklih mesecih in ki imajo številne multiplikativne učinke. Prepričan sem, da bodo svoje pozitivne elemente želi tudi v prihodnjih mesecih. Prepričan sem, da tudi v prihodnjem letu. Tudi ukrep, da za do tri dni bolniške odsotnosti ni potrebno obiskati zdravnika, prinaša zagotovo prepotrebno razbremenitev zdravnikov, ki so v tem času, kot vemo, zelo obremenjeni in pod velikim pritiskom. Kot pomemben zaščitni ukrep na področju zdravstva bi izpostavil tudi izvedbo nacionalnega razpisa za boljšo dostopnost do zdravstvenih storitev in brezplačno prostovoljno cepljenje proti sezonski gripi. Seveda ni zanemarljivo, kajti tiste, ki se v prvi bojni liniji soočajo s covid-19 oziroma skrbijo za to, da so tisti, ki se okužijo, ustrezno obravnavani in seveda tudi zdravljeni, da se jim doda seveda tudi ustrezno plačilo, in sicer tukaj govorimo o dodatku do 20 % urne postavke za delo v tako imenovanih sivih conah, v rdečih conah bodo zaposleni upravičeni do dodatka v višini 30 % urne postavke. Ob tem mi dovolite, da se seveda vsem zdravstvenim delavcem ob tej priložnosti še posebej zahvalim za ves njihov trud in doprinos pri soočanju s koronakrizo. Danes smo poslušali del opozicije, da je drugi val vlado presenetil, da so razmere v domovih za starejše občane ne vem kakšne vse. To pa ni res. Že v uvodu je minister za delo jasno povedal, da so domovi za starejše občane pripravljeni, da je zaščitne opreme dovolj in da so se domovi za starejše občane oziroma tamkajšnji zaposleni že v prvem valu marsikaj naučili. Zato takšno zavajanje seveda ni smiselno. Potem bi izpostavil, prepričan sem, da vsi spremljate tudi dogajanje v sosednjih državah oziroma po Evropi in po svetu. Pa če se osredotočimo na Evropsko uniji, v marsikateri članici Evropske unije so ukrepi bistveno bolj drastični kot v Sloveniji in še marsikaj drugega bi se ob tem lahko reklo. Ne govorim, da so ti ukrepi prestrogi, seveda vsaka vlada, vsaka država se, verjamem da, odloča po svojem vedenju, da ravna najbolje, želim pa poudariti to, da je slovenska vlada k temu problemu, epidemiji oziroma koronakrizi, pristopila strateško, naredila projekcijo, kakšni ukrepi bodo sledili po fazah. Res je, da nacionalna javna televizija tega ni prenašala, pa vendarle sem prepričan, da si je večina državljank in državljanov vendarle to novinarsko konferenco predsednika Vlade ogledalo in se seznanilo z najbolj aktualnimi informacijami glede, lahko rečemo tudi, trenutno najbolj aktualne javne teme. Dovolite mi, da se dotaknem tudi aplikacije Ostani zdrav. Jaz srčno upam, da vsi, ki danes tu sedimo, da imamo to aplikacijo že naloženo. Jaz osebno sem si jo naložil takoj, ko je bila dostopna, in to tudi javno objavil, predvsem s tem razlogom, da sem morda koga pa vendarle spodbudil, da je enako storil. Gre za odgovorno ravnanje. Gre za to, da postavimo preventivo pred kurativo. Včeraj je bilo 707 novookuženih, danes 745. Bojim se, da bodo te številke še naraščale. Želim si, seveda, da ne, vendar realistično je pričakovati, da se bo to v prihodnjih dneh tudi dogajalo. In s tem bomo račun za neodgovorno ravnanje nekaj posameznikov ali pa nekaj posameznih skupin plačali, poravnali vsi državljani in državljanke Republike Slovenije, pa čeprav sem prepričan, da velika velika večina ravna odgovorno, ravna preventivno in dosledno upošteva ukrepe vlade in NIJZ. In ne samo zato, ker sta to vlada ali pa NIJZ rekla, ampak zato, ker so to osnovne stvari, ki mislim, da jih vsak izmed nas razume. Kljub vsemu pa se je danes pravzaprav v tej dvorani zgodilo nekaj prav posebnega, kajti če je posameznik, ki se je pred, recimo, dobrim mesecem dni tako krčevito upiral nošenju maske, nenazadnje tudi na sami seji Državnega zbora masko snel, pa potem dober mesec dni nazaj, če se prav spomnim, 11. septembra, na seji Odbora za finance zavrnil masko, ko sem mu jo prinesel, pa jo danes nosi, za kar sem v bistvu zelo vesel, ker je to en tak korak in pa spodbuda državljankam in državljanom, ki spremljajo našo parlamentarno diskusijo, da bodo tudi tisti posamezniki in posameznice ali pa neke skupine, nek določen odstotek prebivalstva, ki se ukrepov ne drži, tudi v tem ravnanju, ki ga, lahko rečem, da spodbujam, da bodo nosili maske. Se pravi nekdo, ki prej maske ni nosil, pa jo sedaj nosi, to je zagotovo za pohvaliti, spodbuditi takšno ravnanje. Verjamem, da bo takšnih primerov v prihodnjih dneh, ki bodo zelo pomembni za našo državo, še več. Tako da je prav, da dobre stvari tudi pohvalimo. Pred nekaj 10 minutami je s strani opozicije, s strani gospoda Židana, prišla pobuda, da dajmo vsi nositi maske, dajmo se držati ukrepov. Tako da vidimo, da tudi glas razuma pa vendarle tudi v nekaterih delih opozicije obstaja, kar je zelo spodbudno. Nošenje maske, ohranjanje ustrezne distance, higiena kašlja, da če se ne počutimo dobro, da ostanemo doma, da omejimo stike − to so neke osnovne vrline, ki mislim, da smo se jih v zadnjih nekaj mesecih nalezli, če se v tem žargonu morda izrazim. Predvsem pa, da se vedemo s tem odgovorno do sebe in do drugih. Kajti prepričan sem, da to tudi velika večina počne, res pa je, da lahko že nekaj posameznikov skokovito poslabša epidemiološko sliko države, in to se v teh dneh žal tudi dogaja. Konec koncev smo za javno zdravje odgovorni vsi. Boj proti covidu pa je naš skupen boj. Pa imamo lahko enaka stališča, različna stališča, različne poglede, prav je, da imamo različne poglede, ampak to je naš skupen boj in tudi sam uspeh je pravzaprav odvisen od nas vseh. Spoštovane in spoštovani! Svojo razpravo bom zaključil nekako z navezavo na tisto, kar se je dogajalo v uvodu današnje 46. izredne seje Državnega zbora, in izrekel besedno zvezo svoboda govora. To besedno zvezo, danes se je ilustrativno pokazalo, nekateri uporabljate ali pa uporabljajo izključno takrat, kadar je treba omejevati svobodo nekoga drugega, torej v popolnoma napačnem oziroma drugačnem kontekstu, kot naj bi se svoboda govora uporabljala. Spoštovane in spoštovani, mene ni sram za svoje besede, prav tako stojim za svojimi dejanji. Želim in upam, da tudi ostali, ki sedite v tej dvorani, spoštovani sodelavke in sodelavci, imate enaka stališča do teh dveh elementov, kajti potem res ne sme biti problem, da ljudje to vedo in vidijo, in tukaj enostavno ni nobenega problema. Če pa v tem je problem, potem je pa tisto jedro, tista prava težava nekje povsem drugje. Spoštovane in spoštovani, osebno bom protikoronapaket številka 5 podprl, ki je finančno težak preko 400 milijonov evrov, iz človeškega vidika pa sem prepričan, da je vreden še mnogo več. Naslavlja slovensko zdravstvo, slovensko gospodarstvo, naslavlja državljanke in državljane Republike Slovenije in ne naslavlja elit, ne naslavlja bank, kar očitno nekatere, ki ste danes zbijali, ki ste tolkli po parlamentarnih klopeh, zelo moti."
5,ParlaMint-SI_2021-05-14-SDZ8-Izredna-73.u6,SDS,0.611328125,2021-05-14,0.07708476483821869,"Hvala lepa še enkrat. Varstvo prebivalstva pred nalezljivimi boleznimi obsega sistem družbenih, skupinskih in posamičnih aktivnosti ter ukrepov za njihovo preprečevanje, obvladovanje, zdravljenje in odstranjevanje njihovih posledic. Vsakdo ima pravico do varstva pred nalezljivimi boleznimi ter hkrati dolžnost varovati svoje zdravje in zdravje drugih pred temi boleznimi. Država pa je dolžna v takšnih primerih zaščititi prebivalstvo na način, da uvede vse potrebne ukrepe. In ravno to tudi izvajamo. Karantena je protiepidemični ukrep in jo moramo v tem smislu tudi razumeti. Gre za enega najstarejših in učinkovitih ukrepov za preprečevanje širjenja nalezljivih bolezni. Pojav novih različic virusa SARS-CoV-2 predstavljajo veliko nevarnost za hitrejše širjenje okužb. Zato je nujno striktno upoštevanje epidemioloških navodil, ko gre za osebe, ki so bile v stiku z okuženo osebo ali prihajajo iz ogroženih območij, da ostanejo v karanteni na domu na način, da niso v stiku z osebami, ki niso člani njihovega gospodinjstva. Novela, ki jo danes obravnavamo, tako uvaja karanteno na domu in nadzor nad njenim izvajanjem. Eden od ključnih ciljev je sodobneje opredeliti obveznost posameznikov zaradi zagotavljanja splošnega varstva prebivalstva pred nalezljivimi boleznimi. Zakonska novela tudi določa nujne evidence, potrebne za nadzor ter spremljanje ukrepa, in določa neizvajanje karantene na domu kot prekršek. Podobne rešitve imajo tudi države v naši soseščini, denimo v Nemčiji so dopolnili Zakon o varovanju in preprečevanju nalezljivih boleznih pri ljudeh, ki opredeljuje zaščitne ukrepe za preprečevanja širjenja covida-19. Med ukrepi je tudi prepoved izhoda iz stanovanja. Zakon tudi določa, da se posameznike ali ustanove, ki kršijo določila zakona oziroma zaščitne ukrepe, kaznuje z denarno kaznijo. Za določene kršitve zakon celo določa tudi zaporno kazen, na primer za namerno širjenje nalezljive bolezni. Novela zakona z izvajanjem karantene na domu, ki jo danes obravnavamo, pri katerem se oseba, ki je bila v visokem tveganju z okuženo osebo ali prihaja iz območja visokega tveganja za okužbo, osami za čas najdaljše inkubacijske dobe bolezni, tudi zagotavlja, da se nalezljiva bolezen ne širi v delovnem okolju, kar je tudi pomembno za naše gospodarstvo. Predlagane zakonske rešitve bodo prispevale k boljšemu obvladovanju nalezljivih bolezni in s tem k javnemu zdravju prebivalstva Slovenije ter vzdržnosti zdravstvenega sistema. Ob vsem tem, spoštovani, pa tudi danes ne pozabimo na cepljenje, ki bo odločilno pripomoglo, da bomo zopet v polni meri zagnali vsa področja življenja in se vrnili nazaj v prihodnost. Hvala lepa."
5,ParlaMint-SI_2021-02-02-SDZ8-Izredna-57.u171,SDS,0.5498046875,2021-02-02,0.027058973908424377,"Gospa podpredsednica, hvala za besedo. Spoštovana državna sekretarja, spoštovane poslanke, spoštovani poslanci in vsi, ki nas, čeprav je že večer, še vedno zavzeto spremljate. Protikoronski paket številka 8, torej osmi protikoronski paket ima v osnovi dva temeljna cilja, in sicer gre za ohranjanje stabilnosti na trgu dela, torej ohranitev delovnih mest; in kot drugo, blažitev posledic epidemije covida-19. S tem se sledi tudi širjenju upravičencev, ki bodo prejeli solidarnostni dodatek, in tistih, ki bodo vključeni v takšno ali drugačno obliko državne pomoči. Da osmi protikoronski paket in tudi preostalih sedem zasleduje omenjena cilja, nam priznajo tudi mednarodne institucije. Vsi, ki spremljamo to področje, lahko že s spremljanjem zadnjih nekaj bonitetnih ocen jasno vidimo, da je Slovenija stabilna država kljub krizi, ki se dogaja tako pri nas kot po celotnem svetu. Prav tako je spodbuden trend brezposelnosti, ki nekako vendarle kaže luč na koncu tunela, da se bo stanje začelo izboljševati. Spoštovane in spoštovani, v večurni razpravi je bilo povedano tudi marsikaj, kar se tudi posredno ni dotikalo tega protikoronskega paketa, zato si bom jaz v nadaljevanju vendarle vzel nekaj minut v svoji razpravi in šel še bolj konkretno skozi posamezne ukrepe, ki jih ta sveženj pomoči prinaša. Pri nekaterih mogoče beseda ali dve več, pri drugih pa samo to, o čem pravzaprav gre. V osmem protikoronskem paketu gre v bistvu za nadgradnjo in podaljšanje nekaterih ukrepov, ki so bili že predstavljeni v preteklih in že sprejetih protikoronskih paketih, tukaj denimo gre za nadomestilo za izvajalce občasnega prometa in nadomestilo za izvajalce mestnega prometa. Zdi se mi tudi odlična nadgradnja, da ne bo upoštevan dodatek za dijake in študente, ki delajo s covidnimi bolniki, se pravi teh dodatnih 30 % urne postavke, v osnovo za dohodnino. To je zagotovo stimulativno. Potem zagotovo tudi solidarnostni dodatek za prejemnike invalidskih nadomestil, povračilo nadomestila za čas kratkotrajne odsotnosti z dela, tukaj gre konkretno za tridnevno bolniško, to se podaljšuje vse do konca leta 2021. Zagotovo ukrep, ki ima tudi po sami vrednosti večjo težo, okoli 17 milijonov evrov je ocenjen za obdobje prvega polletja, torej prve polovice leta 2021, gre za povračilo za zaposlene z minimalno plačo v višini 50 evrov, glede na to, da se je minimalna plača z letošnjim letom nekoliko dvignila. Ta ukrep je potem tudi v nadaljevanju nadgrajen z ukrepom, ki temu sledi, za drugo polovico letošnjega leta, ki prav tako delodajalcem pomaga nekako nadomestiti ta dvig za nekako lažji prehod. Pomembno se mi zdi, da se je razširilo tudi nekatere skupine, ki bodo prejele solidarnostne dodatke. Tukaj gre tudi za dijake, ki so starejši od 18 let in do sedaj še niso prejeli pomoči, pa jo bodo sedaj s protikoronskim paketom številka 8. In seveda se ni pozabilo tudi na slovenske študente, torej študente s stalnim prebivališčem v Republiki Sloveniji, ki pa študirajo, ki se izobražujejo v tujini. Enkratni solidarnostni dodatek bodo prejele tudi brezposelne osebe. Kot eden izmed ključnih ukrepov pa je zagotovo tudi delno povračilo nadomestila plače delavcem na začasnem čakanju na delo, ki se tako podaljšuje. Tukaj gre za okrog 200 milijonov evrov, kolikor je težek ta konkretni ukrep znotraj svežnja PKP8. Prav tako je pomembno tudi poroštvo SID banki za prvo izgubo posojilnega sklada finančnega inženiringa na področju turizma in gostinstva. Ta ukrep je ocenjen na okoli 70 milijonov evrov, kar priča o tem, da vlada seveda ima posluh tudi za tiste sektorje, ki jih je ta kriza najbolj prizadela. V tem se tudi ta kriza bistveno razlikuje od tistih preteklih, ki so bile drugačne, ta pa je sektorska in je nekatera področja, nekatere sektorje prizadela bistveno bolj kot druge. V svoji razpravi sem se odločil, da bom pokomentiral tudi nekaj, kar je bilo v preteklih razpravah povedano, v tem tretjem krogu, če se ne motim, razprav. Kolega poslanec gospod Rajh je dejal, da je moralo 300 tisoč ljudi zaprositi za pomoč. Torej 300 tisoč delovnih mest je bilo potemtakem, lahko sklepamo, ogroženih. In kolega Rajh je nadaljeval, da je Vlada Republike Slovenije kriva, da je teh 300 tisoč ljudi moralo zaprositi za pomoč. Jaz bi se zdaj na tem mestu vprašal, če vlada ne bi ponudila roke slovenskemu prebivalstvu in gospodarstvu ter omogočila to pomoč, h komu bi se pa lahko teh 300 tisoč ljudi prijavilo za pomoč. Sončni upravi?! Nikomur. Ti ljudje bi izgubili delovna mesta in toliko več brezposelnih bi danes imeli. Tako pa je teh 300 tisoč delovnih mest ostalo, se jih ohranja in se s tem tudi ohranja potencial slovenskega gospodarstva za fazo, ko bomo v stanju, da bo čas za izhodno strategijo iz epidemije oziroma iz tako imenovane koronakrize. In odgovor na to tezo je preprost. Ni Vlada Republike Slovenije kriva za to, da je 300 tisoč ljudi moralo zaprositi za pomoč. Kriv je virus. Vlada Republike Slovenije pa je tem 300 tisoč ljudem oziroma, kot je bilo tudi povedano, 32 tisoč poslovnim subjektom pomagala in omogočila. 32 tisoč poslovnih subjektov. To je tisto, kar tudi drži slovensko gospodarstvo pokonci, mala in srednje velika podjetja držijo slovensko gospodarstvo pokonci. Seveda so pomembna tudi večja podjetja, ampak mala in srednja podjetja predstavljajo jedro slovenskega gospodarstva. Namen moje razprave ni kazati s prstom, kdo je kriv za to, da se virus širi. Če pa že moramo, krivi so tisti, ki ne upoštevajo ukrepov, tisti, ki ne upoštevajo osnovnih priporočilih, ki so zelo enostavna, pa že ta osnovna priporočila o pravilnem in doslednem nošenju maske, ohranjanju socialne distance, da se izogibamo nenujnim stikom, lahko ogromno prispevajo pri zajezitvi virusa. Prepričan sem, da smo zmožni, sposobni in da se konec koncev tudi večina državljank in državljanov Republike Slovenije tega drži. Res pa je, da ko pridemo tako daleč, da se za politične namene izrablja celo otroke, svoje otroke, pa se lahko vprašamo, čemu je danes stanje takšno, kot je. Kajti moje osebno mnenje je, da smo ljudje zelo prilagodljiva bitja in da je to, da se otroci šolajo od doma oziroma da šola poteka na daljavo, pri večini primerov predvsem problem staršev in ne otrok. Jaz razumem stiske marsikaterih. Seveda je razlika, ali so razmere v družini urejene, ali so takšne ali drugačne težave, pa morda ni predmet današnje razprave. Tudi protikoronski paket številka 8 se dotika pomoči in to je tudi ena izmed neposredno vezanih tem na epidemijo. In vprašam se na tem mestu, potem pa nadaljujem konkretno s temo, kaj menite, kako se počutijo zdravniki, medicinsko osebje, tisti, ki v prvih bojnih linijah sodelujejo v boju z bitko covid-19, se bom tako izrazil. Ko vidijo proteste otrok, njihovih staršev, da so otroci žalostni, ker ne morejo v šolo, oni pa cele dneve in cele noči skrbijo za bolnike s covidom-19, ki imajo takšne in drugačne posledice, ki tudi umirajo; in bijejo bitko. Takšna dejanja potem širijo virus in seveda poslabšujejo epidemiološko sliko v naši državi. Spoštovane in spoštovani, v tem boju smo skupaj. In samo, če bomo delovali skupaj, bomo zmagali in prepričan sem, da kljub vsemu, kar tudi spremljamo v zadnjih nekaj tednih, smo to še vedno sposobni. In ob tej točki, potem pa nadaljujem, mi dovolite tudi, da se iskreno zahvalim vsem, ki upoštevate ukrepe, in vsem, ki se na takšen ali drugačen način trudite, da bomo epidemijo covida-19 premagali s čim manj posledicami in iz te krize, iz te bitke izšli kot zmagovalci. Potem naj nadaljujem tudi z govorom v eni izmed prejšnjih razprav glede zadolževanja Republike Slovenije v smislu, da bodo današnje zadolževanje plačevale naslednje generacije. Seveda, tudi naša generacija plačuje zadolževanje tistih, ki so se zadolžili še v prejšnji državi, pa tistih, ki so se zadolžili zato, da so dali denar v banke, po bistveno večji obrestni meri. Mi danes dajemo denar ljudem in ga dajemo slovenskemu gospodarstvu. Na tem mestu bi izpostavil tri stvari, kar se tiče zadolževanja in kar se tiče slovenskega bančnega sistema. Prvo je, kot sem omenil, kam je šel denar. Prej je šel denar v banke, danes gre denar v slovensko gospodarstvo in slovenskemu prebivalstvu. Drugič, negativna obrestna mera je nekaj povsem drugega kot visoka obrestna mera. In tretjič, tisti, ki ste prej govorili, kako se ta vlada zadolžuje in da bodo to plačevali naši otroci in naši vnuki, naši pravnuki; tudi naši otroci, naši vnuki, naši pravnuki bodo manj plačevali za to, kar ste se vi zadolžili, ker ta vlada refinancira dolg po nižjih obrestnih merah. Kakšno zaupanje morajo imeti institucionalni investitorji v Republiko Slovenijo, da kupijo obveznice s 60-letnim rokom dospetja, to se vprašajte. Nekdo je pripravljen vložiti denar v Republiko Slovenijo, čez 60 let pa bo ta denar dobil nazaj; verjetno niti ne on, ampak njegovi potomci. Toliko v razmislek, ko kritizirate, zakaj se ta vlada danes zadolžuje. Spoštovane poslanke, spoštovani poslanci ter seveda cenjeni gledalci in gledalke, ki nas spremljate! V svojem sklepnem delu razprave se vendarle moram dotakniti tudi včerajšnje oziroma, glede na dolžino seje odbora za delo lahko rečem, današnje seje Odbora za delo. Ne bom šel konkretno v posamezne razprave, ker to niti ni moj namen, je pa prav, da povem, da sicer nivo razprave posameznega poslanca oziroma poslanke največ pove o njem samem, pa vendarle vse skupaj pove veliko tudi o tem, da ko na eni strani zmanjka vsebine za nasprotovanje oziroma ko vsebine za nasprotovanje ni, potem je očitno dovoljeno vse. S tem, ko nekateri – pa ne bom rekel opozicija, ker jaz sem prepričan pa tudi vem, da niste vsi taki –, tisti, ki nagajate, ne nagajate Vladi Republike Slovenije oziroma ne nagajate samo Vladi Republike Slovenije; nagajate sami sebi, nagajate svojim volivkam in volivcem, vsem nagajate. Boj proti covidu-19 je naš skupni boj. Skupaj zmagamo, skupaj izgubimo. Prej se bomo tega zavedali, bolje bo. In jaz si želim, da bi tisti, ki rušite to vlado, vsaj pol toliko energije in truda vložili v boj z epidemijo covida-19. Spoštovane in spoštovani, vsem bi bilo bolje in vsem bi bilo lažje. In prosim vas, da se naslednjič, ko boste govorili ali pa poslušali o državotvornosti, spomnite na to. Spomnite se. Spoštovane kolegice, spoštovani kolegi, zaključil pa bom s tem. V eni izmed prejšnjih razprav je spoštovana kolegica gospa Violeta Tomić dejala, da ta vlada deli denar med izbrance. Ja, ta vlada je izbrala tiste najranljivejše, izbrala je invalide, izbrala je upokojence in izbrala je tiste, ki prejemajo minimalno plačo. Vlada Republike Slovenije, vladna koalicija je na prvo mesto postavila slovensko prebivalstvo in slovensko gospodarstvo. In temu sledi tudi 350 milijonov evrov težak protikoronski paket številka 8, ki ga bom z vso odgovornostjo podprl."
5,ParlaMint-SI_2020-10-15-SDZ8-Izredna-46.u224,SDS,-0.951171875,2020-10-15,0.19380709528923035,"Hvala lepa, gospod podpredsednik, za besedo. Kolegice in kolegi! Poleg trenutne situacije s koronavirusom, se nam približuje tudi afriška prašičja kuga, za katero pa smo že veliko slišali. Ta virus ni nevaren za človeka, je pa smrtonosen za prašiče in ima resne družbene, ekonomske posledice. Med državami, ki so prizadete s tem virusom, je tudi naša soseda Madžarska. Zaradi tega lahko pričakujemo tudi ta virus v naši državi. To bi za nas pomenilo tudi finančne izgube, predvsem zaradi omejitev trgovanja ter izvoza mesa in živil. Cepiva za samo kugo še ni. Zato imamo pri zajezitvi z boleznijo ključno vlogo skupine in posamezniki. Za samo zajezitev kuge je pomembno pravočasno odkrivanje, preprečevanje in poročanje o samih primerih. Zato lovci z zaskrbljenostjo gledamo na potek prihodnjih dogodkov. Pričakujemo lahko omejitev ali popolno prepoved lova na okuženih območjih ali celo izvzetje vseh divjih prašičev iz okolja. Kar bo lahko ponovno prispevalo, da bomo lovci na slabem glasu kot pri izvzemu medveda. Skrbi nas tudi glede osebne zaščite pri rokovanju z okuženimi živalmi, da ne bomo mi prenašalci afriške prašičje kuge, saj to vpliva na lokalno kmetijstvo, gospodarjenje z gozdovi, turizmom in drugimi povezanimi dejavnostmi. Ker pa je kandidat za ministra doktor Podgoršek na ta problem že opozarjal v sami njegovi predstavitvi, verjamem, da se bo lotil težav strokovno, kar bo dobro za vse. Tudi s tega stališča, kar smo že slišali o samem kandidatu, ima mojo podporo za imenovanje ministra. Hvala."
5,ParlaMint-SI_2021-05-14-SDZ8-Izredna-73.u68,SDS,-0.96435546875,2021-05-14,0.0018004742451012135,"Hvala lepa, predsedujoči. Torej, epidemija, ki nas je doletela, te epidemije nihče ni pričakoval oziroma smo lahko o čem takem brali samo v kakšni znanstveni fantastiki. To, kar se nam je zgodilo, je prizadelo nas vse. Spremenilo nam je življenja, ampak še najhuje je spremenilo življenja tistim, ki so zelo zboleli, ali pa tistim, ki so izgubili svojega bližnjega ali prijatelja v tej epidemiji. V Sloveniji smo se soočili s težavo v domovih za starejše iz dveh razlogov. Prvi razlog je bil, da imamo domove za starejše, ki so neprilagojeni, slabo zgrajeni in ker jih imamo premalo in ker so stanovalci pregosto naseljeni v njih. Drugi razlog je, da imamo, mislim da, sedmo najstarejše prebivalstvo na svetu. Torej je umrljivost že zaradi tega, zaradi teh dveh dejstev bila večja. Treba se je zahvaliti tako zdravnikom kot medicinskim sestram in vsemu medicinskemu osebju, ki so negovali, pomagali, delali, pa tudi vsem tistim, ki so v podpornih službah, tako v domovih za starejše, v bolnišnicah, kakor tudi v šolah. Zdaj, ukrepi prizadenejo čisto vse, nekatere bolj, nekatere manj. Imamo pa opravka ves čas z umetno dilemo, ki nam jo vsiljuje opozicija z govorom o pravicah. Pravica je večja tistih, ki hodijo v trgovine, pa manjša tistih, ki ne morejo na prireditve. Torej, bistveno je treba poudariti, da pravice smo morali zmanjšati vsi, pa naj bo to omejeno gibanje, ali pa nošnja mask, ki nam ni všeč, pa jih vendarle nosimo. Gre za to, da se preprosto zmanjša število stikov. Če se manj giblješ, srečaš manj ljudi, če srečaš manj ljudi, je manjša možnost, da se okužiš oziroma ti okužiš nekoga drugega. Preprosto gre za to. Če bi se vsi držali ukrepov, tako kot je bilo zamišljeno, bi bilo v treh tednih epidemije konec. Zakaj jaz nisem zbolela, le zakaj? Morda tudi zaradi imunskega sistema, predvsem pa zato, ker sem se držala ukrepov. Ker se dejansko nisem družila, tako kot je bilo v navodilih in priporočilih. Zgolj službeno in zgolj najnujnejši stiki. Še huje pa je to, da se potem na raznih socialnih omrežjih sicer lahko smejimo, pa ne vem, če ne bi bilo treba se jokati ob tem praznoverju; torej tistim, ki nasprotujejo cepljenju ali celo testiranju. Zadnjič mi je prijateljica učiteljica rekla, da se njena kolegica nje izogiba, ker je cepljena, češ da je vesoljec. Jaz nisem mogla verjeti svojim ušesom in sem rekla: in to je učiteljica! Znanka je pustila službo, ker se ni želela testirati, ker se s palčko menda nekaj vnese noter. Poglejte, z vsem tem se dela velika škoda. Torej, uravnoteženost ukrepov je tisto, kar je potrebno tehtati med omejitvami pravic in pa varnostjo in zdravjem. Slovenija je in bo ostala ena izmed tistih, ki ima najbolj uravnotežene ukrepe. To so pokazali zadnji podatki. Hvala lepa."
5,ParlaMint-SI_2021-12-27-SDZ8-Izredna-91.u78,SDS,-0.97265625,2021-12-27,0.004471941851079464,"Ja, spoštovana predsedujoča, hvala za dano besedo. Zdaj glede na ta izziv, ki ga je dala kolegica Sukičeva, to ni bilo verjetno direktno mišljeno, da je nekdo pač tukaj nor, bil je pa komentar mojim kolegom glede na vse skupaj kar je bilo s strani omenjenega poslanca rečeno, vrsto nepravilnosti, vrsto mogočega napačnega razumevanja vsega kar je bilo povedanega. definitivno pa ni bilo to rečeno direktno, ampak v smislu vse te njegove razprave. Zdaj, pri tem PKP 10, ko ga imamo, je Vlada pripravila glavni cilj nadaljevanja vseh teh paketov, ki so bili, omilitev in odpraviti posledice nalezljivih bolezni Covid na teh področjih zdravstva, gospodarska in pa socialne varnosti. Dejstvo je, da je to že deseti paket, in da je Vlada Janeza Janše sprejela skupaj v Državnem zboru že devet paketov. Zdaj, teh devet paketov lahko nedvomno rečemo, da so bili uspešni in da so dili učinkoviti in da vse te zadeve, ki so jih predvidevali ti ukrepi, so ukrepi za ljudi. Da so bili ti ukrepi učinkoviti in uspešni, nedvomno govorijo številke in te številke ne lažejo. Slovenija je izmed držav Evropske unije država, ki beleži najvišjo gospodarsko rast. Slovenija je med državami Evropske unije država, ki beleži eno izmed najmanjših brezposelnosti. V Sloveniji imamo danes brezposelnost na zgodovinsko nizki ravni in jaz sem prepričan, da zahvala tem rezultatom tako za visoko gospodarsko rast kot za nizko brezposelnost so predvsem devet paketov PKP-jev tukaj in protikoronskih paketov, ki so uveljavljala ukrepe, da se je zajezila širitev COVID-19, da se je ohranilo delujoče gospodarstvo, da so se ohranila delovna mesta, in da se je poskrbelo za tiste ljudi, ki so najbolj šibki. Rdeča nit paketa PKP 10 se nadaljuje. To pomeni, namen tega paketa je ohranitev delovnih mest, zajezitev širitve COVID-19 in pa poskrbeti za socialno najbolj šibke ljudi. Vse te zadeve, ki jih predvideva PKP 10 so notri, solidarnostni dodatki za upokojence, ki bodo izplačani v razponu med 300 in pa 130 evrov, solidarnostni dodatek za najbolj ranljive skupine v višini 150 evrov, vojni veterani, vojni invalidi, invalidi. Poskrbela se bo za enkratni solidarnostni dodatek za izboljšanje socialnega položaja oseb prav tako v višini 150 evrov. Paket PKP 10 predvideva tudi pravno podlago za podaljšanje veljavnosti turističnih bonov, izdanih v letu 2020, vrsto ukrepov s področja zdravstva. Podaljšuje se tudi ukrep 3 dni bolniške brez zdravniškega potrdila. To pomeni vrsto ukrepov in ponovno, bi rekel, so tukaj ukrepi za ljudi. Zdaj s strani opozicije je, bi rekel, verjetno živčnost, živčna vojna, da ta vlada dela dobro, da ta vlada dela za ljudi. In, bi rekel, zaradi tega tudi bes, laži in pa predvsem, bi rekel, nerazumevanje teh ukrepov. Zdaj najbolj, bi rekel, kar tukaj noter boli, je bilo tudi verjetno tako kot pri PKP 10, pri dohodnini, ko so pač s strani opozicije govorili, da gre predvsem za tiste, ki so najbolj bogati. Temu daleč ni res. Zakon o dohodnini predvideva, da se, bi rekel, vsem zaposlenim dvignejo plače, in sicer na nivoju ene letne plače na leto. Opozicija, predvsem Levica to težko prenaša in zaradi tega, bi rekel, poskuša na vsak način v javnosti prodati zgodbo, da ta vlada, bi rekel, dela samo za bogate. Temu daleč ni tako res, kajti vrsta ukrepov tudi v tem PKP 10 se tiče predvsem tistim najbolj ranljivim skupinam ljudi. Najbolj smešno se mi zdi seveda, da opozicija na nek način poskuša enačiti ZUJF in pa PKP 10. Glejte, spoštovani, ZUJF je jemal, PKP 10 pa daje. In res ne vidim, kje ste vi našli, bi rekel, povezavo z Zujfom. Danes preko strani opozicijskih poslancev, tako Siterja kot Trčka, smo poslušali, bi rekel, o Zujfu. ZUJF je jemal, jemal je pa, bi rekel, saj vemo, zaradi česa, da se je takrat Slovenija rešila, bi rekel, pred trojko. In tudi ta tako imenovani zloglasni ZUJF, ki je bil, ga bi lahko, bi rekel, po 6 mesecih veljave takratna Vlada Alenke Bratušek takoj umaknila, pa ga ni, umaknila ga niti potem tudi Cerarjeva vlada in tudi ne Šarčeva vlada, ker so se pač vse vlade zavedale, da brez Zujfa bi se Slovenija potopila. Ampak vsi PKP, od 1 do 10, pa, bi rekel, ljudem dajejo. Če so druge vlade reševale banke, finančne inštitucije, ta vlada rešuje ljudi, rešuje gospodarstvo, rešuje delovna mesta in pa rešuje gospodarstvo. In nedvomno še enkrat tudi napoved gospodarske rasti za Slovenijo je optimistična. In zato je, bi rekel, tudi ta optimizem lahko pri nas prisoten. Jaz sam osebno bom PKP 10 podprl, tako kot smo ga podprli tudi na Odboru za finance. Na Odboru za finance smo pa podprli, bi rekel, tudi 4 oziroma 5 amandmajev opozicije, ki se nanašajo, bi rekel, na člene med 63 in 68, ki se nanašajo na Zakon o nalezljivih boleznih, ki je bil, bi rekel, tudi, bi rekel, dvignil največ prahu. In glejte, zanimivo, niti en medij v četrtek ni poročal, da smo mi v poziciji podprli opozicijske amandmaje in da se, bi rekel, členi med 63 in 68 črtajo, zato ker se je pač, bi rekel, dvignilo največ prahu. Glejte, predsednik Odbora za finance je imel pa enake vatle pri sprejemanju in pa pri glasovanju in pa o odločanju o vseh amandmajih, tako opozicijskih kot koalicijskih. To ste pa, bi rekel, pozabili povedat ali pa ste namerno preslišali. Tako da jaz sem prepričan, da ta PKP 10 je nujno potreben, nujno potreben, da se zaščiti najbolj ranljive skupine prebivalcev Republike Slovenije, da se ohrani delujoče gospodarstvo, da se zaščiti delovna mesta in pa, bi rekel, da se pomaga zdravstvu."
5,ParlaMint-SI_2021-03-03-SDZ8-Izredna-63.u192,SD,0.308349609375,2021-03-03,0.04751524701714516,"Hvala lepa za besedo. Spoštovane poslanke, spoštovani poslanci! S predlagano novelo zakona petega svežnja interventnih ukrepov želimo predlagatelji predloga zagotoviti pošteno plačilo in nagrado zaposlenim v zdravstvenih in socialnovarstvenih zavodih, ki v teh izrednih epidemioloških razmerah opravljajo neposredno delo s pacienti oziroma uporabniki, obolelimi za covidom-19. Zaposleni v zdravstvu, domovih za starejše in drugih socialnovarstvenih zavodih predstavljajo našo prvo bojno vrsto proti koronavirusu in nosijo največji del bremena našega skupnega napora, da bi čimprej premagali virus in čimbolj poskrbeli za covidbolnike. Zaposleni namreč že od vsega začetka, ko je vlada prvič razglasila epidemijo pred enim letom, delajo izven vseh obsegov predpisov, ki jih določa delovnopravna zakonodaja in kolektivna pogodba. Zaradi izrednih razmer vodstva zdravstvenih in socialnovarstvenih zavodov niti nimajo ustreznih načinov za pošteno in primerno nagrajevanje ter motiviranje zaposlenih, saj trenutna ureditev nagrajevanja ne upošteva stopnje ogroženosti tako fizičnega kot tudi duševnega zdravja zdravstvenih in negovalnih delavcev. Zdravje zaposlenih je ogroženo z več vidikov. Delajo neposredno s covidbolniki in uporabniki, ki so okuženi z virusom, kljub zaščitni opremi so še vedno izpostavljeni tveganju, da se bodo z virusom okužili in zboleli za covidboleznijo tudi sami. Zdravstveno in negovalno osebje je tudi nadpovprečno izpostavljeno stresu, saj vedno pogosteje doživljajo agresivne verbalne napade in celo fizično nasilje, srečujejo se tudi z večjim številom nasilnih in konfliktnih dogodkov na delovnem mestu, kar ogroža njihovo duševno zdravje. Poleg tega pa se soočajo tudi s preobremenjenostjo in izčrpanostjo zaradi kadrovskega primanjkljaja, ki je v zdravstvenih domovih za starejše obstajal že pred epidemijo. Hitra rast covidbolnikov in večje število okuženih med samimi zaposlenimi so le še dodatno povečali delovno obremenitev tistih zaposlenih, ki ostajajo na delovnih mestih. Spoštovani, na podlagi trenutnih predpisov so zaposleni v zdravstvenih in socialnovarstvenih zavodih upravičeni do dodatka v višini 30 % urne postavke osnovne plače za neposredno delo s covid-19 pacienti ali uporabniki storitev, pri katerih naj bi bila okužba potrjena ali obstaja sum na njo. V času razglašene epidemije pa so v skladu s kolektivno pogodbo upravičeni tudi do kriznega dodatka v višini 65 % urne postavke osnovne plače. Vendar tudi, če danes vlada prekliče epidemijo, bodo morali zaposleni v zdravstvenih domovih za starejše še naprej opravljati enako delo kot v času razglašene epidemije, z vsemi naštetimi tveganji, stresom in obremenitvami. Tako je bilo na primer v lanskem poletnem in jesenskem času med prvim in drugim epidemiološkim valom. Zato, spoštovane in spoštovani, predlagamo, da se zaposlenim dodatek za neposredno delo s covid-19 bolniki zviša na 65 %, pri čemer smo v času razglašene epidemije omejili podvajanje tega in kriznega dodatka po kolektivni pogodbi za javni sektor na enak način, kot je bilo to urejeno v prvem valu epidemije v okviru PKP3. Za zaposlene predlagamo tudi dve nagradi v obliki izrednega vplačila premije v kolektivno dodatno pokojninsko zavarovanje in enega dodatnega turističnega bona. S sprejetjem predlagane spremembe petega svežnja interventnih ukrepov bomo tako okrepili socialno varnost zaposlenih, ki se borijo v prvih bojnih vrstah proti koronavirusu, saj jim bomo zagotovili pošteno plačilo in nagrado za opravljanje izjemno odgovornega dela v težkih razmerah. Okrepili bomo tudi družbeno solidarnost med prebivalstvom in zaposlenimi, ki jim v kriznih časih epidemije zagotavljajo zdravstveno in negovalno oskrbo v slovenskih bolnišnicah, zdravstvenih domovih ali domovih za starejše. Hvala lepa."
5,ParlaMint-SI_2020-04-02-SDZ8-Izredna-33.u98,SD,0.1854248046875,2020-04-02,0.0054572275839746,"Hvala lepa, spoštovana podpredsednica! Spoštovane poslanke, dragi poslanci! Ekonomist Jože P. Damjan opozarja, da je neukrepanje najdražje in kdo se z njim ne bi strinjal. Seveda ukrepi za krepitev gospodarstva in ohranjanja delovnih mest in učinkovitost sprejetih ukrepov so ključni zato, da ponovno zaženemo ta cikel ne samo življenja, ampak gospodarstva nasploh. Iščemo solidarnost in predvsem konsistentnost v delovanju v politiki, iščemo enotnost tako, kot je predsednik Vlade uvodoma omenil, takšno, kot smo jo znali ali pa bili uporabili v času leta 1991. »Nismo nikoli trdili, da vse vemo«, citiram premierja Janeza Janšo, »pri drugem paketu bomo maksimalno kooperativni«, je nadaljeval. Seveda, ne bi si želel, da bi prvi ukrep bil tako slab, da bi mu sledil drugi, tretji in četrti, kajti razumel bi, če ne bi bilo boljših ukrepov na mizi. Gospodarska združenja, Obrtna in gospodarska zbornica, sindikati, nevladne organizacije, samoorganizirane in družbene skupine, opozicija − nihče od nas ni bil dovolj dober, da bi lahko predlagal ali pa da bi lahko predlagane sklepe sprejela tudi Vlada in sklepe vseh nas tudi potrdila in jih vzela za svoje. Še več, niti nujnih opozoril Zakonodajne-pravne službe Vlada ne upošteva. 3 milijarde, ki so ključne za to, da preprečimo, na primer, izgubo trga, izgubo znanja, da preprečimo stečaje, brezposelnost ali pa socialno stisko državljank in državljanov. Evropska centrala banka ponuja 753 milijard evropskemu tržišču. Za razliko od zadnje ekonomske gospodarske krize ne rešuje bank, upam, da bo temu res tako. Zagotavlja, da bo teh 753 milijard namenjenih prebuditvi gospodarstva in socialni varnosti prebivalk in prebivalcev Evropske unije. Vprašanje, ki ga vsi naslavljamo ministru, je, kako priti do tega denarja. Ne samo do 753 milijard, ampak tudi do te za naše razmere ogromne 3 milijarde, ki jih obljubljamo slovenskemu gospodarstvu in državljankam in državljanom. Opozicija opozarja na pomanjkanje kontrole znotraj teh mehanizmov. Opozicija opozarja, da so ti ciljni ukrepi premalo ciljni, premalo strateški. Kje so lokalne skupnosti, kje je krepitev zdravstva, kjer so matere samohranilke, kje so izredni študentje, prekarni delavci, brezdomci, invalidi? Nismo želeli mi take razprave, ampak ciljnost ukrepov odpira širok diapazon tistih, katerim bi morali pomagati. Začasni ukrepi lahko postanejo tudi trajni in temu se moramo kot politiki, še posebej glede na zadnjo izkušnjo zadnje krize, v dolgem roku izogniti. Tisto, kar je ključno sporočilo mojega izvajanja Vladi, je, da je potrebno in nujno, da se čim prej pripravi smernica in priporočila za varno in postopno vračanje storitvenega sektorja nazaj v obratovanje, če se le da tam, kjer je možno. Spoštovana Vlada, moje priporočilo je dajte ukiniti omejitev gibanja znotraj oziroma med občinami, ker ta ukrep ne koristi nikomur, ne zdravstveni varnosti in ne morebitnemu pospeševanju delovanja gospodarstva. Spoštovana Vlada, prosim upoštevajte nasvete zdravstvene stroke. Ne preprečujte, da predstavniki stroke smejo izraziti svojega mnenja. Preprečite nerazumno odločitev o razkuževanju večstanovanjskih blokov. Spoštovana Vlada, za vse nas se izognite obsojanju javnega zdravstva. Če bomo kdaj razumeli, kako je to pomembno, bomo razumeli sedaj in naredimo vse, da bo to javno zdravstvo v takšni kondiciji, da bo lahko pomagalo ljudem ne samo v času krize, ampak tudi po njej. Želel bi si več solidarnosti, več pragmatizma, predvsem pa več sodelovanja in solidarnosti. Nerazumljivo je, da v času tako velikih izzivov in krize Vlada ni upoštevala niti enega amandmaja s strani opozicije. Gotovo obeti sodelovanja niso dobri. Opozicija je pri pripravi teh osnutkov zakonov tvorno sodelovala. Želeli bi si, da upoštevate tudi naše predloge. Naše, gospodarskih združenj, sindikatov, nevladnih organizacij ter seveda Zakonodajno-pravne službe. Hvala lepa."
5,ParlaMint-SI_2021-02-02-SDZ8-Izredna-57.u12,SD,0.05877685546875,2021-02-02,0.01748529262840748,"Gospod predsednik, spoštovane poslanke, spoštovani poslanci, gospod minister s sodelavci in vsi ostali prisotni, lepo pozdravljeni! Naloga vsake vlade je, da v času krize, pa naj bo ta ekonomska, socialna, zdravstvena, sprejema takšne odločitve, ki bodo v času visoke negotovosti prispevale k večji predvidljivosti pogojev za delovanje podjetij in zlasti življenje posameznikov, ki krepijo družbeno solidarnost in organiziranost družbe za soočanje s posledicami krize ter prispevajo k splošnemu občutku varnosti. V epidemiološki krizi, s katero se soočamo danes, so takšne odločitve še toliko bolj pomembne, saj morajo prispevati h krepitvi zaupanju ljudi v odločitve vlade. Samo če so odločitve razumljive, pravične in smotrne, bodo ljudje motivirani k odgovornemu ravnanju in spoštovanju ukrepov za omejitev širjenja virusa. Pred nami je danes že osmi protikoronski paket, s katerim Vlada nadaljuje do sedaj že dobro utečeno prakso sprejemanja interventnih ukrepov, ker se ob vsakem novem svežnju interventne zakonodaje zanemarjajo številni pozivi zainteresiranih skupin in tudi strokovne javnosti, ali pa se sprejmejo začasni ukrepi, ki jih je potrebno zaradi neprimernosti pa tudi neučinkovitosti v praksi vedno znova popravljati. Stihijsko sprejemanje protikoronskih zakonskih svežnjev in njihova kompleksnost ustvarjata pravno zmedo in nepredvidljivost. V poročilu o obravnavi predloga zakona na matičnem odboru je na četrti strani jasno zapisano mnenje Zakonodajno-pravne službe, »Uporabljeni nomotehnični pristop predstavlja primer razdrobljenega in težje razumljivega zakonskega urejanja, ki pravnim naslovljencem otežuje nedvoumno seznanitev s svojim pravnim položajem, kar povzroča pravno negotovost in resno načenja varstvo zaupanja v pravo ter pomeni tudi poseg v načelo pravne države iz 2. člena Ustave«. Tudi tokrat opozicijske poslanske skupine nismo mogle predlagati tistih ukrepov, za katere menimo, da so nujno potrebni za to, da bi prispevali k učinkovitejšemu spopadanju z epidemijo. Zaradi uporabe poslovniškega določila na matičnem delovnem odboru ni bilo glasovanja o našem predlogu, da bi vsi zaposleni, ki zbolijo za covidom-19 ali je se jim odkrije okužba z virusom, prejeli 100-odstotno nadomestilo plače, ne glede na to, ali je do okužbe prišlo na delovnem mestu ali ne. S to spremembo bi odpravili nevarnost prakse, po kateri delodajalci mogoče niso želeli priznati okužbe na delovnem mestu. Preprečili bi nevarnost prihoda na delo tistih zaposlenih, ki nimajo znakov ali imajo zgolj blage znake okužbe, pa zaradi grožnje znižanja plače niso motivirani, da odidejo na testiranje ali ostanejo doma in s tem preprečijo širjenje okužbe. Nasprotno, še vedno bo ostalo tveganje, da številni zaposleni zaradi grožnje, da se bodo njihove plače znižale zaradi odsotnosti od dela, raje hodijo na delo bolni, namesto da bi podjetja in zaposlene spodbujali k odgovornemu ravnanju z učinkovito pomočjo, ki bi ohranjala njihov finančnih položaj, Vlada raje prepoveduje in grozi vsem, ki bi kršili odloke, s katerimi omejuje gibanje in zbiranje ljudi. Strategija boja proti nalezljivi bolezni, ki temelji predvsem na nesmiselnih in kontradiktornih prepovedih ter ustrahovanju ljudi z visokimi kaznimi, ima svoje omejitve, saj pri ljudeh zelo hitro sproži upor in dvome o smotrnosti spoštovanja pravil, kar lahko v teh dneh opazujemo pri protestih o ponovnem zaprtju vrtcev in šol v obalno-kraški in zasavski statični regiji. Poleg tega tudi tokratni sveženj protikoronskih ukrepov vključuje podtaknjence, ki predstavljajo spremembe sistemskih zakonov ali ukrepov, ki sicer ne bi bili sprejeti, v kolikor ne bi bili predlagani v paketu. Tokrat je to poskus uvajanja novega prekrška v Zakonu o nalezljivih boleznih, za katerega je Zakonodajno-pravna služba jasno napisala, da ne izpolnjuje osnovnih pogojev. V kolikor bo vladajoča koalicija predlagala in izglasovala amandma,zavrnitev tega člena v zakon, bo s tem istočasno trasirala pot zakona na presojo na Ustavno sodišče. Še bi lahko našteval, vendar mi čas ne omogoča. Želeli smo povrniti tisto, kar pripada tudi študentkam in študentov, ki študirajo v tujini in so bili krivično izpuščeni. Uspelo nam je z našimi predlogi, da bodo dobili enkratni dodatek, vendar ostali študenti in študentke, ki živijo v Sloveniji, so dobili dvojni 300 evrov, ne 150. In še bi lahko takšne ukrepe našteval, več jih bomo v nadaljevanju, si pa res želimo, da bi vsi razumeli, da nihče ne sme biti izpuščen in da do vseh moramo biti pravični. Hvala za vašo pozornost."
5,ParlaMint-SI_2021-02-15-SDZ8-Izredna-61.u32,SD,-0.99560546875,2021-02-15,0.0037785498425364494,"Hvala lepa, podpredsednik, za besedo. Kje začeti? Ob vsem slišanem v stališčih poslanskih skupin opozicije in tudi s strani poslancev lahko dodam le to, da je ta vlada škodljiva za državljanke in državljane. Pa ne samo za te, ki smo danes tukaj, in tudi za tiste, ki prihajajo. Še najbolj me pa skrbi ta poniževalen, nizkoten odnos do opozicije in tudi do drugače mislečih. Odnos do sovražnega govora, ki je v tem državnem zboru in tudi na socialnih omrežjih na izjemno nizki ravni. Ko že mislim, da smo dosegli dno, se pojavijo še nizkotnejša obnašanja. V prvi vrsti moram reči, da je za mene problematično izražanje predsednika Vlade, kar je danes tudi pokazal v svoji uvodni obrazložitvi; predsednika Vlade, ki bi moral biti vzor, ki bi se moral obnašati spoštljivo, dostojanstveno in tudi ponižno. A v vsem tem slabem letu dni smo videli in slišali vse kaj drugega kot to. Kot družba smo razdvojeni kot še nikoli. To me pošteno skrbi. Glede na to, da imamo zelo omejen čas, se bom dotaknila zgolj ene ključne zadeve, in to je domov za starejše. Že v prvem valu se je izkazalo, da je najpomembnejša naloga zaščititi najbolj ranljivo populacijo. Tu je žal Vladi spodletelo že v prvem valu, ampak kljub temu bi pričakovala, da je prvi val epidemije, da se je Vlada nekaj naučila, pripravila ustrezne ukrepe na drugi val. Vlada se iz izkušenj iz pomladi ni nič naučila oziroma se ni uspešno pripravila na drugi val, kljub temu da je vladna strokovna komisija predlagala kar nekaj ukrepov ob morebitnem drugem valu, ki pa jih je ta vlada kar kratko malo spregledala. Tudi Socialni demokrati smo pravočasno pozivali, naj se Vlada uspešno pripravi na drugi val epidemije, s poslanskimi vprašanji najprej pristojnim ministrstvom, kasneje pa smo tudi na Vlado naslavljali ne samo vprašanja, ampak tudi rešitve, ki so pa bile seveda strokovno utemeljene, a žal, bili smo preslišani. Domovi za starejše so bili deležni zmedenih navodil in usmeritev, niso bili deležni pomoči, da bi se bolje zaščitili in poskrbeli za obolele. Bili so klici na pomoč, žal bili so preslišani. Če bi naredili kaj v smeri, kar je poleti predlagala tudi celo vladna strokovna skupina, bi bile te posledice bistveno manjše. Ključni problem je bil, da niso ločili okuženih od zdravih oskrbovancev. V veliki meri je bilo sicer težav zaradi prostorskih zmogljivosti, niso bile organizirane zunanje rdeče cone, na katere smo opozarjali. Imeli smo prazne hotelske namestitve, telovadnice, druga letovišča, predvsem pa zdravilišča, ki so ustrezala vsem pogojem, ki bi jih lahko zagotovili oskrbovancem v domovih, vendar tega Vlada ni slišala. Domovi so dobivali nejasna navodila, kako ravnati, preventivno testiranje je bilo na papirju, v praksi se ni izvajalo. Glede na to naj zaključim zgolj z izjavo ministra za delo, ki jo je izjavil 28. septembra 2020, ko je minister Cigler Kralj izjavil, da novih ukrepov v domovih za starejše za zdaj ne bo; ukrepi, ki so jih postavili v prvem valu so dovolj. A je res temu bilo tako? Hvala lepa."
5,ParlaMint-SI_2021-05-14-SDZ8-Izredna-73.u10,SD,-1.0,2021-05-14,0.20726904273033142,"Spoštovana gospa podpredsednica, drage poslanke, spoštovani poslanci, gospod državni sekretar s sodelavko, ostali prisotni lepo pozdravljeni! Karantena je pomemben ukrep pri obvladovanju nalezljivih bolezni, pri obvladovanju epidemij in to ne more biti sporno. Sporno pa je, da se o karanteni pogovarjamo 14 mesecev po izbruhu epidemije. To kaže, da se ne ve, kaj so prioritete v tej državi in kaj so prioritete pri obvladovanju epidemije, kar nenazadnje kažejo katastrofalni rezultati obvladovanja epidemije. Ko smo slišali, da v Državni zbor prihaja neka novela Zakona o nalezljivih boleznih, smo se vprašali, kaj v tem trenutku najbolj ne deluje. In na prvo mesto smo dali neustrezna komunikacija in informiranje državljank in državljanov, ki ni verodostojno, ki ni sistematično na način, da zbuja zaupanje z lastnim vzgledom, in ki je ves čas pod presijo političnih interesov. Torej smo pričakovali, da bo predstavljen mogoče nekoliko boljši model, kako komunikacijsko obvladovati epidemijo, da bodo prsti politike odstranjeni, pa tega v tej noveli zakona ni. Potem smo se vprašali, kaj je mogoče druga prioriteta. To je jasno, Slovenija je kakor marsikatera druga država enostavno zamudila z ugotovitvijo, da se okužbe dogajajo bolj ali manj v zaprtih prostorih. Namesto da bi motivirali državljanke in državljane, pojdite ven, jasno povedali, da je možnost okužbe zunaj minimalna ‒ nekatere strokovne organizacije celo ugotavljajo, da se v zaprtih prostorih dogodi 7 tisoč proti eni okužbi zunaj ‒, je Slovenija še kar naprej vztrajala pri striktni prehudih policijskih ukrepih izven prostorov, izrekala neustrezne, nemogoče kazni ljudem, ki so pojedli štručko skupaj s svojo družino, in uvajala ukrepe, ki jih je kasneje Ustavno sodišče razveljavilo. In zelo previdno začela razmišljati, kako obvladati aerosole ob tem, da še sedaj vladajoči ne dovolite, da bi svoje mnenje argumentirano, slišano, tako da bi učinke povedali tisti, ki to obvladajo. To so inženirji. In dobili smo nekaj pred nas, kar bi bilo pričakovano na začetku epidemije, kako bolje v tej državi izpostaviti sistem karantene. Takoj moram povedati, da v tem trenutku Socialni demokrati niti ne vemo, o čem točno se pogovarjamo, zato ker je na odboru in tudi danes bilo povedano, da po sami seji odbora so še nastajali neki dokumenti. Nam ob vsem iskanju danes v tem trenutku niso dosegljivi. Ker nam niso dosegljivi! Ali vi mislite, da je sprejemanje zakonov zasebni hobi te trenutne vlade, da poslankam in poslancem namigujete, da bomo dobili neke boljše, novejše, tokrat ustavne rešitve, in jih poslanke in poslanci ne vidimo nikjer. To je izrazita degradacija dela parlamenta, ki je nad vlado! Ta parlament izvoli vlado, obnašate pa se, kakor da ste podrejeni v celoti. In to, kar ste napisali v osnutku oziroma v predlogu, ki je nam dosegljiv, ne vemo pa, če je zadnja verzija, grobo posega v pravico do svobode gibanja, ki je zajamčena z 32. členom Ustave. Ja, ta pravica je lahko omejena na pregleden, razumljen in sorazmeren način, ampak tega v vaših predlogih ni. V vaših predlogih so rešitve, na katere je tudi Zakonodajno-pravna služba opozorila, da obstaja velika verjetnost, da so ustavno sporne s 14. členom Ustave, ki govori o enakosti pred zakonom, 2. členom Ustave, ki govori o načelu pravne države, in 22. členom Ustave, ki govori o načelu enakega varstva pravic. Torej sprejeli boste nekaj, kar bi morali sprejeti, če je potrebno, že vsaj deset mesecev prej. Ker ni mogoče opraviti resne strokovne razprave tudi tako, da strokovnjaki povedo, ali je rešitev verjetno ustavno sprejemljiva, in ker obstaja velika verjetnost, da boste ponovno ugotovili, da ste stopili čez upravni rok. In niti tokrat ne bo opravičila od vas. Tako delujete. In zato ne uspemo. Hvala vam."
5,ParlaMint-SI_2021-10-18-SDZ8-Redna-26.u152,SD,-1.0,2021-10-18,0.013773309998214245,"Hvala lepa, gospod minister, za odgovor. Kljub temu mislim, da se nisva dotaknila prave srži problema. Naštela sem vam že, koliko ljudi čaka v vrsti za diagnostiko, absolutno mislim, da tega ne bodo rešili posamezni interventni zakoni, tu gre za bolj kompleksen problem, potrebno bo res organizacijsko spremeniti delovanje našega sistema. Enostavno se dogaja veliko absurdov. Veliko absurdov, ki so vezani na epidemijo covida in zaradi katerih toliko ljudi ostaja z neodkritimi boleznimi raka. V naši poslanki skupini imamo primer kolegice, katere eden izmed staršev je v 10 dnevih od diagnoze žal odšel, 10 dni od diagnoze do smrti. 10 dni, zato ker se ni pravočasno diagnosticiralo. Težava je v tem, da mi razlagamo ljudem, širi se na primer po spletnih omrežjih veliko obvestil zdravnikov, da so de facto zdravi ljudje tisti, ki so dobrodošli pri zdravniku, bolni naj ostanejo doma, da ne širijo potencialnega virusa. Kar vam želim povedati, je to, da anomalije, kakršna je bila v celjski bolnišnici, da štiriletnega otroka pustiš čakati, ker mora narediti prej test – jaz si kot odrasla oseba ne predstavljam, kako naj čakam pet minut, ker nimam testa, če sem hudo opečena, ne pa kot otrok. Težava je ravno v tem, da enostavno zdaj zaradi nekih birokratskih ovir, pa kljub temu da pravite, da je bil protokol drugačen, prihaja v praksi do izjemnih anomalij, do neodkritih bolezni. Zdi se mi, kot da enostavno ustvarjamo vsak dan večji kaos, namesto da bi se težave sistemsko reševale. Omenili ste glede duševnega zdravja, da se dogajajo sestanki, posvetovalne skupine in tako dalje, mi pa beremo, kako se izjemno vsak dan poglabljajo stiske in duševno zdravje mladih, kako ni prave pomoči, kako nam res sledita po epidemiji covida epidemija raka, epidemija duševnih stisk. Tu se mi zdi, da ne rešujemo srži težav. Zdi se mi, da je vsak dan slabše, in me zanima, kaj bomo tu naredili."
5,ParlaMint-SI_2020-04-02-SDZ8-Izredna-33.u26,OTHER,0.85546875,2020-04-02,0.007274441886693239,"Hvala za besedo, gospod predsednik. Drage kolegice in kolegi, spoštovana vladna ekipa! Olika od mene zahteva, da se najprej v imenu Poslanske skupine Nova Slovenija – krščanski demokrati zahvalim vsem, ki v teh izjemno težkih časih za vse človeštvo v Sloveniji skrbijo, še več, pregorevajo za naše zdravje, za naša življenja in pri tem nesebično udejanjajo ljubezen do bližnjega v skladu s Hipokratovo prisego ali na mnogo drugih načinov. Hvala tudi tistim, ki so pripravljeni pomagati, ki so človekoljubi in domoljubi, pa jim je to prepovedano. Zakaj? Zato ker se en del slovenskega spektra tudi po skoraj 30 letih samostojne države boji lastne slovenske vojske in se boji lastne slovenske policije. Slovenska vojska in slovenska policija so naši sodržavljani, so naši otroci, bratje in sestre, sosedje, sorodniki. Kdo se torej boji slovenske vojske in kdo se boji slovenske policije? Zaradi takšne blokade slovenske policije in slovenske vojske je danes vsa normalna Slovenija na nogah. Trideset let po prvih svobodnih volitvah se sama po sebi ponuja logična korelacija med političnimi silami, ki danes v času grozljive epidemije onemogočajo slovensko vojsko in policiji pri pomoči ljudem, in med političnimi silami, ki jim slovenska osamosvojitev nikoli ni bila intimna opcija. Nadaljujem z zahvalami, in sicer posvetovalni skupini naših domačih strokovnjakov iz akademskega in poslovnega sveta, ki jo je imenovala Vlada in jo je vodil dr. Matej Lahovnik. Štirinajsta slovenska vlada, na katero smo krščanski demokrati ponosni in v njej aktivno delujemo za dobro naših ljudi, je praktično v 100 urah od prisege pripravila 5 interventnih ukrepov, ki smo jih sprejeli prejšnji teden in že takrat napovedali, da bomo pripravili naslednji sveženj ukrepov. In danes napovedujemo, da že pripravljamo novi sveženj ukrepov za pomoč ljudem in gospodarstvu, da bi ohranili delovna mesta, ukrepov za omilitev posledic epidemije covid-19. Ja, tudi morebitne napake iz zakona, ki ga danes obravnava Državni zbor, bomo v okviru možnega popravili. Zavedamo se, da ni mogoče sprejeti za vse poslovne subjekte in državljane idealnega zakona, še posebej ko gre za 3 milijarde in 100 milijonov evrov pomoči. Nihče iz zakona, ki daje pomoč, ni izostal namerno. Nihče ni pozabljen. V novi sveženj ukrepov za omilitev posledic epidemije bomo poskušali zajeti tiste skupine, ki so pomoči res potrebne in so nenamerno izpadle iz obstoječe rešitve. Gre za to, da rešujemo ljudi, gre za to, da rešujemo slovensko gospodarstvo, od katerega vsi živimo. To je ključni namen tega zakona. V duhu tega zakona, kar je bilo tudi s strani naših ministrov večkrat poudarjeno, je zavedanje »Kdor prvi da, dvakrat da« in še pomembno načelo »Najprej daj in potem preveri«. Spoštovani gospe in gospodje! Če ukrepov za zajezitev okužb, ukrepov, ki jih predlagajo zdravstvena stroka in seveda tudi politika, Vlada in Državni zbor, ne bom spoštovali, bomo te 3 milijarde in 100 milijonov evrov vrgli skozi okno. Dragi kolegice in kolegi, če nas je v teh dneh lahko česa strah, nas je lahko strah samih sebe. Če v teh slabih časih mi ne moremo iz sebe izvleči najboljšega, gorje, kaj nas čaka v dobrih časih. Ne gre za to, kdo bo v politični tekmi prvi, gre za to, kaj je prvo. Zdravje zagotovo. In to je ključna človekova pravica vsakega, ključna. Tisti, gospe in gospodje, ki je danes na respiratorju, ima samo eno željo – da ponovno samostojno diha in da dokončno ozdravi. Nihče v človeški družbi nikoli nima dovolj časa. Virus SARS-CoV-2 ali koronavirus ga ima na pretek. Od nas, Državnega zbora, poslank in poslancev pa je odvisno, kako bomo darežljivi s tem časom do tega nevidnega, grozljivega sovražnika, ki pobira življenje ne samo v tako imenovanih rizičnih skupinah ljudi, žal tudi med mladimi. Hvala lepa."
5,ParlaMint-SI_2020-11-25-SDZ8-Izredna-49.u194,OTHER,0.84619140625,2020-11-25,0.013638799078762531,"Hvala lepa. Lepo pozdravljeni! S šestim protikoronskim paketom, ki ga imamo danes na mizi, zagotovo želimo in zasledujemo solidarnost, zasledujemo in želimo, da se ohranjajo socialna država, delovna mesta, da se izvaja tudi pouk na daljavo, da se to omogoča, da se ohranja javno dostopno zdravstvo. Protikoronski paket številka 6 odgovarja tudi na področju dela, delovnih razmer, socialnega varstva. To, kar se mi zdi, da je zelo pomembno za delovanje same države. Pa naj povem samo nekaj, kar se mi zdi zelo pomembno poudariti. Ker sem poslušala današnje razprave, moram najprej samo odgovoriti, da vrtci v naši državi niso zaprti, da vrtci delujejo. Seveda so namenjeni tistim, katerih starši ne morejo ostati doma. Če ostanejo doma, je tudi za starše poskrbljeno, dobijo nadomestilo dohodka. Pa vendarle, ko sem sama preverila, kako je z vrtci, približno 40 % otrok še vedno obiskuje vrtce. Je pa zanimiv podatek, da vsak dan je teh otrok več v vrtcih. Se pravi, da ni res, da smo vrtce zaprli in da otroci ne hodijo v vrtce. Kar se mi zdi zelo pomembno, je to, in verjamem, da je tukaj tudi opozicija ponosna na to, da je v predlogu zakona o zdravstvenem varstvu in zdravstvenem zavarovanju rešitev, da se s 5 na 14 let zvišuje starost otroka, s katerim lahko eden od staršev brezplačno sobiva v zdravstvenem zavodu. Obenem bodo starši v času, ko sobivajo z otrokom v zdravstvenem zavodu in so zato zadržani z dela, upravičeni do nadomestila za sobivanje v višini 80 % osnovne plače. Ukrep velja do 31. decembra 2021. Verjamem, vsi smo želeli to zadevo narediti, pa vendarle, poglejte, v tem protikoronskem paketu številka 6 se to ureja. Mislim, da smo skupaj z opozicijo lahko tukaj zadovoljni, da smo rešili tiste, ki so dejansko najšibkejši v naši družbi. Lahko rečem glede Zakona o delovnih razmerjih na tem področju, da se poenostavlja prijava dela na domu, saj bodo delodajalci na Inšpektorat za delo elektronsko posredovali zgolj podatke o delodajalcu, podatke, ki se nanašajo na delavca, ki bo opravljal delo na domu, in morebitno tveganje delavca pri upravljanju dela na domu. Vemo, da je veliko števila okužb ravno na delovnem mestu, zato pozdravljam in pozivam tudi delodajalce, ki imajo možnost, da delavcem omogočijo delo na domu, da se poslužujejo tega ukrepa, ki je nenazadnje primeren in dober tudi za poslovanje samega podjetja kakor tudi za zaposlene. Če grem naprej, lahko rečem, da pozdravljam tudi ukrepe na področju gospodarstva in kritje fiksnih stroškov, kar pomeni, da bodo podjetja tudi s to pomočjo mogoče nekoliko lažje prebrodila te težke čase. Ne morem mimo tega, da ne bi rekla, da protikoronski paket številka 6 omogoča dodatne finančne spodbude ali pa sredstva za področje zaščite, reševanja in pomoči. Vpoklicanim pripadnikom civilne zaščite, ki naloge opravljajo nepoklicno, vpoklicanim državljanom prek pristojnega centra za obveščanje in prostovoljcem, ki opravljajo naloge zaščite, reševanja in pomoči, pripada dodatek za izpostavljenost, nevarnost in posebno obremenitve v višini do 30 evrov dnevno, ki je oproščen plačila davkov in prispevkov. Zdi se mi, da je to zelo pomemben podatek, da civilna zaščita pomaga na terenu, pomaga lokalnim skupnostim, pomaga javnim zavodom, domovom za starejše občane, ki se srečujejo z epidemijo v samem zavodu. Tukaj mislim, da je treba razumeti, da civilna zaščita zelo veliko pripomore, in se mi zdi, da jih v tem paketu tudi prepoznamo. Seveda so tudi začasni ukrepi na področju kmetijstva, gozdarstva in prehrane izjemno pomembni, saj bodo nosilci kmetijskih gospodarstev in nosilci dopolnilne dejavnosti na kmetiji, ki imajo zaradi posledic virusa covid izpad dohodka, lahko tudi to še naprej uveljavljali. To se mi zdi, da je zelo pomembno z vidika samooskrbe, da tudi damo spodbudo in pomoč tistim, ki dejansko pridelujejo hrano. Kar se mi zdi zelo pomembno, je, da so upravljavci lovišč oproščeni plačila letne koncesijske dajatve za leto 2020 v višini 50 % oziroma za delež, ki je prihodek proračuna Republike Slovenije v skladu z zakonom, ki ureja divjad in lovstvo. Ministrstvo, pristojno za divjad in lovstvo, Zavodu za gozdove Slovenije zagotovi nadomestilo za izgubljeni prihodek lovišč s posebnim namenom. V tem protikoronskem paketu je veliko dobrega, tudi brezplačni topli obroki za učence in dijake do tretjega dohodkovnega razreda. Ta vlada rešuje situacijo in prepričana sem, da jo bo tudi v prihodnje. Hvala."
5,ParlaMint-SI_2021-12-27-SDZ8-Izredna-91.u233,OTHER,0.75732421875,2021-12-27,0.004072568379342556,"Hvala lepa, spoštovani gospod podpredsednik. Spoštovana državna sekretarka, kolegice in kolegi. Poslanska skupina Nova Slovenija – krščanski demokrati bo ta zakon, kot ga poljudno imenujemo PKP 10, podprla. Podprli smo doslej vse pakete pomoči. In odzivi iz realnega sveta so takšni, da so ti paketi učinkovali, da so bili učinkoviti. In seveda zahvaljujoč predvsem marljivemu prebivalstvu, iznajdljivim poslovnežem imamo danes rekordno visoko zaposlenost, rekordno visoko gospodarsko rast, dobre bonitetne ocene, minimalno socialno izključenost in tako dalje in tako dalje. Tu smo lahko zadovoljni. Državni zbor je tisti, ki je dosedanje pakete pomoči v tej zdravstveni krizi sprejemal. Težko sprejemamo pavšalne kritike in številke, ki so napačne. Recimo, številka 714 v zakonu sploh ne obstaja. In tako dalje in tako dalje. Seveda financira se iz te četrt milijarde, kolikor je finančno težak ta zakon, se seveda financira tudi testiranje. Kar poglejte si, koliko je na dnevni ravni strošek države za testiranje. In prav je, da se ljudje testirajo, še boljše bi bilo, da se cepijo, kar bi bilo bistveno bolj učinkovito in seveda z vidika stroškov države tudi manj potratno. Bilo je že vse povedano, kdo vse bo udeležen pri tej pomoči. Ciljali smo najranljivejše, gotovo koga izpustili. Noben zakon ni idealen, tudi ta ni idealen. Mislim pa, da smo optimalno ciljali in dejansko želeli ljudem pomagati, tistim, ki so na socialnem robu. In verjamem, da jim bo ta pomoč, tudi če je nekaj 10 evrov, da jim bo prišla prav. In ljudje so hvaležni, hvaležno je gospodarstvo. In to je tisto, kar nas navdaja tudi z nekim upanjem, da je morda to zadnji paket pomoči ljudem in gospodarstvu in da bomo kmalu lahko resnično zadihali z obema kriloma pljuč in se kmalu tudi rešili te zdravstvene krize. Hvala lepa."
5,ParlaMint-SI_2021-05-14-SDZ8-Izredna-73.u40,OTHER,-1.0,2021-05-14,0.0003083643678110093,"Hvala za besedo. Noben amandma, ki pride pet pred dvanajsto v Državni zbor, ne more spremeniti dejstva, da smo imeli več kot leto dni v paci novelo Zakona o nalezljivih boleznih v razmerah epidemije covida-19 in da je potem prišla v Državni zbor z borimi 7 členi in da so bili ti členi medsebojno v totalnem nasprotju, postopki niso bili določeni in tako naprej. In to je šalabajzerija, ne glede na to, koliko amandmajev nato nanje še nakopičiš. Niti ni prva, verjetno tudi ni zadnja šalabajzerija vlade Janeza Janše, saj imamo nabavo zaščitne opreme in s tem povezano korupcijo, do cepljenja pa presežne smrti v domovih starejših občanov. Ključen poudarek, ki sem ga pa dal in v stališču poslanske skupine in v svoji razpravi, pa niti ni formalističen, ampak je vsebinski. V osnovi želi vlada Janeza Janše si s posegom v Zakon o nalezljivih boleznih zagotoviti način, s katerim lahko ljudi zapre v stanovanje, in temu reče karantena, medtem ko sočasno pa industrijskih obratov ne bi zaprli, čeprav se ravno tam širi epidemija covida-19, verjetno tudi kakšna druga bolezen. Saj je normalno, tam pride do največ interakcije. Zakaj tega ne želi storiti – ja, zaradi tega, ker se kapitalistična mašinerija mora obračati, čeprav na račun delavskega razreda samo zato, da prijatelji vlade Janeza Janše lahko žanjejo svoje profite, ne glede na to, če gre ali če ne gre za neke družbene nujne panoge. In to je problem te karantene v Zakonu o nalezljivih boleznih. Ali bi morala biti opredeljena karantena v Zakonu o nalezljivih boleznih in ali bi morala biti opredeljena bolje? Da! Ampak tako kot povsod drugod, ste tudi vi to situacijo izrabili za to, da ste karanteno odvezali od epidemije, od neke resne osnove, na podlagi katere lahko obravnavamo kot ukrep za zaščito javnega zdravja in zdravja posameznikov, in jo vzpostavili kot nekaj, kar se lahko dela mimo epidemije covida-19. Ali drugače, in kar naj nadomesti siceršnje debate in ukrepe, ki so v razmerah širjenja nalezljive bolezni nujno potrebni. In to daleč, daleč presega; niti se ne začne, niti se ne konča pri odreditvi karantene mimo razglašene epidemije, ampak se začne pri družbenih institucijah. Še najbolj ravno pri gospodarskih institucijah. Ampak tega se pa vi, gospe in gospodje, ne želite dotikati, znova ponavljam, ker bi to pomenil poseg v dobičke kapitala, zato da se zaščiti zdravje velike večine državljank in državljanov, ampak kaj takega seveda ni na dnevnem redu vlade Janeza Janše. Ta raje delavski razred ogroža in ga pleni, kot da mu pomaga."
5,ParlaMint-SI_2017-12-14-SDZ7-Redna-36.u6,OTHER,-1.0,2017-12-14,0.08492754399776459,"Dragi poslanke in poslanci, dobro jutro! December je mesec sezonskih prehladov in drugih bolezni, in če se poskušamo vživeti v samozaposlenega državljana, v državljana, ki deluje v obliki espeja, ki si s svojim delom, s svojim trdim delom službi kruh in na takšen način poskrbi tudi za svojo družino [[...]]Poskušajmo se vživeti v takšnega posameznika – kaj se zgodi, če ta posameznik zboli? On in tudi njegova družina se kar naenkrat znajdejo v strahovitih težavah in problemih, ker je celotna družina odvisna od njegovega zaslužka. Zato se nam dogaja, in to je problem, ki je zaznan v strokovni javnosti, da si številni samozaposleni danes niti ne upajo ustrezno preboleti bolezni, si ne upajo oditi na bolniško, ker to pomeni, da ostanejo brez vira prihodka, s katerim lahko preživljajo svojo družino. Zato največkrat delajo bolni, te bolezni pa se potem razvijajo v še hujše bolezni, katerih zdravljenje traja dlje časa in tudi stroški zdravljenja so višji. Zato je Nova Slovenija predlagala dva različna zakona, zakon o delovnih razmerjih in pa zakon o zdravstvenem varstvu in zdravstvenem zavarovanju, ki ga obravnavamo danes, s katerima – obema zakonoma – spreminjamo sedanjo ureditev bolniških. Danes je bolniška urejena na način, da delodajalec oziroma samozaposleni prevzema stroške bolezni oziroma odsotnosti zaradi poškodbe 30 delovnih dni, kar je izjemno dolga doba. Predlog Nove Slovenije je, da bi teh 30 dni skrajšali na 15 delovnih dni. V praksi bi to pomenilo, da bi za bolezni, ki trajajo do 15 delovnih dni, to je 3 tedne, če odštejemo sobote in nedelje, da bi bil za to obdobje še vedno odgovoren delodajalec, od tu dalje pa se vključi solidarnost, in sicer Zavod za zdravstveno zavarovanje Slovenije. Zakon, ki ga predlagamo, prinaša več solidarnosti pri ureditvi bolniške, predvsem pa prinaša tudi večjo enakost pred zakonom. Ne nazadnje sta lahko dva državljana, ki lahko plačujeta isti prispevek za zdravstveno varnost, v bistveno drugačnem razmerju, če je eden zaposlen pri delodajalcu, drugi pa je samozaposlen. In ne nazadnje ta naš zakon pomeni tudi na nek način uresničitev zahtev slovenske obrti in podjetništva. Gre za dogodek, ki ga obrtna zbornica Slovenije organizira že vrsto let, na katerem ste prisotni številni poslanci, na katerem je bil že večkrat prisoten tudi predsednik Vlade in drugi ministri, in prav ta ustreznejša ureditev bolniških je ena izmed njihovih temeljnih zahtev. Danes lahko s konkretnimi dejanji, to je s svojim glasovanjem, dokažete, da tudi v praksi podpirate zahteve slovenske obrti in podjetništva, ne zgolj v besedah. Naj še eno stvar povem zelo konkretno, ta naš predlog v ničemer ne poslabšuje položaja delavcev. Za delavce se ničesar ne spreminja, oni bodo bolniško dobivali tako kot doslej. Zaradi tega, ker so se v javnosti vrteli neki spini, da mi predlagamo skrajšanje prejemanja bolniške in podobne stvari. To absolutno ne drži, govorimo samo o tem, kdo plačuje bolniško in kdo prevzema strošek bolniške. Naš predlog je, da ni več bolniška 30 dni na plečih delodajalca, ampak 15 dni, medtem ko pa za delavca ostane stvar nespremenjena. V Novi Sloveniji se tudi ne strinjamo s tem, in jaz kot predlagatelj prav tako ne, da je zakon neprimeren za nadaljnjo razpravo, zato pričakujem, da bo danes parlament ta sklep zavrnil in da bo ta zakon nadaljeval s svojo potjo."
5,ParlaMint-SI_2020-11-25-SDZ8-Izredna-49.u108,OTHER,-1.0,2020-11-25,0.02103515714406967,"Hvala. Gospod Pojbič ima velike probleme z matematiko. 200 tisoč volivcev SDS ni večina. Kaj počne milijon 800? Tej vladi Janeza Janše nasprotuje! Druga stvar. Pravite, delamo noč in dan, nekateri so si seveda nagarali v tem času precejšnje bogastvo. Mene zanima, kdo bo odgovarjal za tragično bilanco, kajti vsak drugi umrli za covidom, gospod Pojbič, je bil iz doma starejših. Imamo 19 tisoč ljudi v domu za starejše in od tega je bilo okuženih 5 tisoč 460, kar je 30 odstotkov vseh starostnikov, veste. In ko pravite, da v prvi vrsti želite zaščititi ljudi, najprej zaščitite zdravje ljudi, ki je ustavna pravica, seveda smo velikokrat slišali danes, ampak zaščitite tam, kjer se okužbe širijo. Samo še trenutek. Pravite triažiranje pacientov. Tukaj je treba zaščititi ljudi, kajti tukaj piše gospa Renata Salecl, filozofinja, da se pojavljajo ideje, da naj bi najprej reševali mlade, ker imajo večjo možnost preživetja, da bi dajali prednost delavcem, ki opravljajo za družbo nujne poklice, ali pa, da bi o tem, komu dati prednost, odločal žreb. Prosim vas, tukaj je pa res veliko moralno vprašanje in etično, kako boste reševali življenja. Samo to, več strokovnjakov nas opozarja na preveliko usmerjenost pozornosti v covid, kajti ugotavljajo nekatere države, s katerimi očitno ne komunicirate, da je statistično ob vsakem enem hospitaliziranem bolniku s covidom-19 ostalo brez obravnave 28 necovidnih bolnikov. In tukaj izgubljamo življenja. Zaščitite jih, prosim, ne pa, da nam dajete podtaknjence v protikoronske pakete."
6,ParlaMint-SI_2007-03-06-SDZ4-Redna-25.u12,SDS,0.74560546875,2007-03-06,0.016220171004533768,"Hvala lepa, spoštovani podpredsednik. Spoštovane kolegice in kolegi! V poslanski skupini Slovenske demokratske stranke podpiramo predlaganega kandidata dr. Žiga Turka, za ministra brez listnice, odgovornega za usklajevanje in spremljanje izvajanja Strategije razvoja Slovenije. Danes lahko govorimo, da imamo v Sloveniji jasen strateški cilj - povečati zaposlenost in družbeno blaginjo, da bomo to dosegli moramo povečati konkurenčnost in rast gospodarstva, kar pa ni mogoče brez znanja, znanje je najpomembnejši dejavnik v vsej tej zgodbi. Potrebne so investicije v znanje, ker samo to omogoča inovativnost, ki prinaša nove proizvode z večjo dodano vrednostjo, ki povečuje produktivnost, ekonomičnost, večjo gospodarsko rast, nova delovna mesta, zmanjšanje nezaposlenosti in zagotavlja večjo socialno varnost in končno tudi blaginjo vseh. Danes verjetno ne bomo govorili, ali potrebujemo službo Vlade Republike Slovenije za usklajevanje in spremljanje in izvajanja Strategije razvoja Slovenije, ali so njen namen in njene naloge prave, saj je bila ustanovljena s sklepom Vlade že konec leta 2005 z zelo jasnim ciljem, znani so plani in koncepti dela ter dosedanje opravljeno delo te službe, ki je že vtkano v nesporne uspehe sedanje Vlade in koalicije, kar kažejo tudi gospodarski kazalci. Danes govorimo o primernosti kandidata za vodenje te vladne službe za razvoj, ministra brez listnice, ki prevzema štafetno palico vodenja, seveda, če bo dobil podporo tega Državnega zbora in jo poskušal nadgraditi v smeri še večje učinkovitosti s svojim znanjem in sposobnostmi. Strokovne reference dr. Žiga Turka potrjujejo, da gre za visoko strokovno usposobljenega kandidata, za katerega smo v poslanski skupini prepričani, da bo znal in zmogel povezati teorijo s prakso. Strinjamo se z njegovimi cilji, da je potrebno čim prej več napisanih idej pretvoriti v tržno, konkurenčne izdelke, oblikovati cenejšo državo in ustvariti več delovnih mest. Da je pripravljen za uresničitev teh cilj, zastaviti vse svoje strokovno znanje, izkušnje, voljo in vztrajnost ter energijo kaže njegov odgovor na povabilo v ministrsko ekipo, ko je zapisal, citiram: ""Velika čast je biti povabljen k delu za svojo državo."" Dr. Turk ima bogate izkušnje na področju raziskav razvoja. Ima mednarodno razgledanost in strokovno širino za razumevanje strateških razvojnih ciljev ter usmeritev iz okvira gospodarskih in socialnih reform, zato verjamemo, da o potrebah in razvoju Slovenije ter slovenskega gospodarstva pravilno razmišlja. V poslanski skupini Slovenske demokratske stranke podpiramo njegovo vizijo razvoja države in vodenje Službe za razvoj, ki jo je strnil v tri ključne točke - ustvarjalnost, podjetnost in samozavest s poudarkom, da je potrebno takoj vzpodbuditi podjetniško obnašanje, da je ustvarjalnost ključnega pomena pri našem nadaljnjem razvoju in da je čas, da se ustvarjalnost vgradi v izobraževanje ter znanost in nenazadnje, da potrebujemo več samozavesti, da si bomo upali načrtovati in tudi izpeljati velike in drzne projekte. Kot minister brez listnice bo dr. Turk odgovoren za usklajevanje in spremljanje izvajanja Strategije razvoja Slovenije ter gospodarskih in socialnih reform. Prevzel bo torej velik del odgovornosti za naš skupen razvoj in našo skupno prihodnost, ki ni le prihodnost koalicije, ampak tudi prihodnost opozicije in vseh slovenskih državljanov. Prepričani smo, da bo Služba za razvoj pod vodstvom dr. Turka uspešno koordinirala delo resorjev, motivirala, usklajevala, iskala sinergije med različnimi ukrepi in različnimi resorji, da bo pomagala razvojno in ustvarjalno razmišljati in da bo nudila strokovno pomoč in sodelovanje z ministrstvi pri pripravi zakonov, podzakonskih predpisov in drugih aktov, potrebnih za izvedbo zastavljenih ciljev. Marsikaj na področju reform je že narejenega, vendar je potrebno nadaljevati zastavljeno delo in aktivnosti za realizacijo reformnih ukrepov za učinkovito, cenejšo in sodobno socialno državo z večjo zaposlenostjo. Ker gre danes za uresničevanje začrtane strategije razvoja, je minister brez listnice, ki bo član Vlade, usklajeval pripravo in izvajanje teh ukrepov in imel pregled nad tem, kako stvari potekajo ter usklajeval različne posamične aktivnosti, ki jih bo potrebno izvajati istočasno. V primeru dr. Turka gre torej za izobraženega, razgledanega in delovno širokega strokovnjaka, ki ga sogovorniki opisujejo, kot trdno osebnost, ki deluje pomirjujoče na sodelavce, ob tem, da razmišlja zelo realno in sistematično. V poslanski skupini Slovenske demokratske stranke pričakujemo, da bo dal še večji poudarek tehnološkemu razvoju in izobraževanju, kjer je čutiti primanjkljaj in na tem področju je njegova tehnična orientacija še kako zaželena. Zato smo v naši poslanski skupini prepričani, da bo dr. Turk podpiral uvajanje novih tehnologij, vzpodbujal raziskave in razvoj, da bo pokazal vse svoje izkušnje s področja menedžmenta in si tudi s tem hitro pridobil močno avtoriteto, da bo znal s timskim in individualnim delom poiskati stične točke med različnimi interesi in pogledi na razvoj in strategijo, da bo znal usklajevati tudi različne interese znotraj Vlade, med ministrstvi, z Državnim zborom, socialnimi partnerji in javnostjo. Da se bodo tako dosegli zastavljeni cilji, ki si jih je sam zastavil in to od njega tudi pričakujemo. Kandidat dr. Turk nam je na Odboru za gospodarstvo predstavil svoje videnje trenutnega stanja v Sloveniji in pri tem poudaril, da makroekonomski kazalci kažejo, da je stanje dobro. Povečuje se gospodarska rast, inflacija je v predvidenih mejah, produktivnost se povečuje, javne finance so v dobrem stanju, javni dolg ni prevelik. Vendar so nekatere reforme še potrebne, in to sedaj, ker bo kasneje mogoče že prepozno. Zato Resolucija o nacionalnih razvojnih projektih za obdobje 2007-2023 odgovarja na vprašanja, kaj je treba v Sloveniji še storiti, da bomo ohranili dovolj visoko stopnjo konkurenčnosti, ki omogoča socialno državo, državo blaginje in vse tisto, kar temelji na uspešnem gospodarskem razvoju. Da bomo lahko sledili globalizaciji, da bomo ustvarili moderno, socialno državo, ki bo omogočala vsem dostojno življenje, tudi tistim, ki bodo mogoče manj uspešni v procesu gospodarskega razvoja, da jim bo zagotovljena varnost in človeka vredno življenje, kvaliteten zdravstveni in vzdržen pokojninski sistem. Dr. Turk je tudi povedal, da je bilo na področju reform že veliko storjenega, čakajo pa nas še pomembne reforme: reforma delovnopravne zakonodaje, reforma socialnih transferjev, reforma pokojninskega sistema, prenova visokega šolstva in reforma v zdravstvu. Tu vidimo tudi mi aktivnosti in delo dr. Turka, da bo znal poslušati in usklajevati različne interese socialnih partnerjev ter poiskati sprejemljive rešitve. Za to pa je potrebno ne le znanje, pač pa tudi prodornost, potrpežljivost, vztrajnost in kooperativnost, kar pa so lastnosti, ki jih po našem mnenju dr. Turk tudi ima. Pri izvajanju Strategije razvoja Slovenije gre vendar za izredno kompleksen in interdisciplinaren projekt, ki posega s sistemskimi in organizacijskimi ukrepi v vse vladne resorje. Zato mora biti centralno voden, iz samostojne vladne službe, in imeti mora najkompetentnejšega skrbnika, to je, predsednika Vlade. Za izvajanje tako velikega projekta, ki je nacionalnega pomena, pa mora imeti vodja oziroma minister brez listnice poleg teoretičnega znanja tudi menedžerske sposobnosti. To pomeni, da mora biti ciljno usmerjen, znati voditi, motivirati, koordinirati, kontrolirati, usklajevati in korigirati. Vseh teh sposobnosti njegov predhodnik, žal, ni pokazal. V naši poslanski skupini menimo, da samo tisti posamezniki, ki še nikoli niso vodili pomembnih projektov, lahko govorijo, da ta projekt ne potrebuje centralnega vodenja oziroma da ga lahko vodi, kar je bilo v preteklosti že rečeno, kar finančni minister. Samo tisti lahko govorijo o nepotrebnosti vladne službe za razvoj, nepotrebnosti ministra brez listnice, in samo tisti lahko potencirajo nepotrebnost stroškov za to službo. Strategija razvoja Slovenije je po našem videnju in prepričanju nacionalni projekt, saj gre vendar za prihodnost naše države, za perspektivo mladih, socialno in delovno varnost prebivalstva, za varnost starejše populacije in ne nazadnje za večjo družbeno blaginjo vseh v tej državi. V poslanski skupini Slovenske demokratske stranke zaupamo ministrskemu kandidatu dr. Turku, Vladi, predsedniku Vlade kot skrbniku tega projekta, in tudi najširši javnosti, da bomo vsi skupaj zmogli toliko modrosti, da bomo uspešno izpeljali in uresničili zastavljene cilje, kajti prihodnost pripada pogumnim, vztrajnim in sposobnim. Kandidata dr. Žiga Turka bo poslanska skupina Slovenske demokratske stranke vsekakor podprla. Hvala."
6,ParlaMint-SI_2006-10-09-SDZ4-Izredna-22.u2,SDS,0.68994140625,2006-10-09,0.9521533846855164,"Hvala lepa za besedo, gospod predsednik. Spoštovane poslanke in poslanci!Vlada Republike Slovenije je v zakonskem roku predlagala državnemu zboru v obravnavo predlog spremembe proračuna za leto 2007 in predlog proračuna za leto 2008, skupaj s spremljajočimi dokumenti. Zavedamo, da se nahajamo pred zelo pomembnimi koraki ekonomskih in socialnih reform. Naš cilj je, da nadaljnji razvoj Slovenije postavimo na trdne temelje, na katerih želimo zgraditi moderno socialno državo. Proračunski memorandum za obdobje 2007, 2008 in zakon o javnih financah predstavljata temeljni okvir za predlagane spremembe proračuna za leto 2007 in predlagani proračun za leto 2008. Proračunski memorandum, ki temelji na napovedih makroekonomskih gibanj za leti 2007 in 2008, v celoti povzema opredelitve strategije razvoja Slovenije, ki smo jo sprejeli junija leta 2005. Ta strategija določa glavne usmeritve vlade pri upravljanju javnih financ, pri vodenju ekonomske politike in pri razvoju Slovenije. Tako želimo doseči začrtane gospodarske, družbene in medgeneracijske cilje razvoja Slovenije in Slovenijo v svetu umestiti kot prepoznavno in ugledno državo. Temeljni cilji strategije razvoja Slovenije in vseh na njej temelječih ukrepov pa so izboljšati kakovost življenja oziroma povečati blaginjo vseh državljank in državljanov Slovenije. Naša država si je tudi s članstvom v Evropski uniji zadala za cilj, da bo vodila ekonomske politike tako, da bo za gospodarstvo ustvarila stabilno okolje in da bo v primernem času sposobna prevzeti evro kot lastno valuto. Spoštovane poslanke in poslanci, prav vsi, državljanke in državljani, smo lahko ponosni, ker bo Slovenija kot edina nova članica Evropske unije 1. januarja 2007 prevzela evro kot lasno valuto. To je velik, v mednarodnem smislu merljiv uspeh za našo državo. Pot ni bila lahka, saj je bilo potrebno izpolniti zahtevne maastrichtske kriterije. Zaenkrat je to od vseh novih uspelo samo Sloveniji. Slovenija tako od novembra 2005 izpolnjuje tudi nekoč skoraj nedosegljiv konvergenčni kriterij glede inflacije. Po zadnjih podatkih povprečna letna inflacija znaša 2,6%, kar je za 0,2% pod kriterijem. Ocenjeni javnofinančni primanjkljaj za leto 2006 je 1,1%, javni finančni dolg za 2006 je ocenjen na 29,4% in je pomembno pod 60%, ki so predpisani s strani Evropske centralne banke. Dolgoročne obrestne mere so v Sloveniji 3,8% in so kar za 2,3% točke nižje od maastrichtskega kriterija, ki znaša 6,1%. Slovenski tolar v času bivanja oziroma vključenosti v mehanizmu RM2 ni zanihal za več kot 0,17% točke od centralne paritete. To so odlični rezultati za Slovenijo, njene državljanke in državljane, ki zelo pozitivno odmevajo po svetu, predvsem v finančnih krogih. Po dokončni objavi Evropskega sveta, da bo Slovenija s 1. januarjem 2007 prevzela evro kot lasno valuto, je eno od najbolj pomembnih mednarodnih ocenjevalnih agencij izboljšalo oceno znanega dolga Slovenije iz A- na A. To je zelo visoka ocena, ki pomeni za slovensko gospodarstvo možnost cenejšega najemanja posojil na mednarodnih finančnih trgih. Dolgoročno lahko pričakujemo nižjo inflacijo in tudi nižje obrestne mere, kar bo ugodno vplivalo na naložbe in gospodarsko rast. Zaradi odprave nihanj deviznega tečaja med državami, ki so uvedle evro, se bo izoblikovalo še stabilnejše okolje za celotno slovensko gospodarstvo. Posledično bodo odpravljene mnoge negotovosti tveganja pa tudi stroški menjave. Povečala se bodo tuja vlaganja in okrepil podjetniški sektor. Uspeh Slovenije je še toliko večji, ker je izpolnila pogoje za prevzem evra in istočasno izboljšala svoj splošni ekonomski položaj, ki še nikoli v njeni zgodovini ni bil tako dober. Ocena bruto družbenega produkta Slovenije po kupni moči, po zadnjih podatkih Eurostata za leto 2005 znaša 80% bruto družbenega produkta Evropske unije oziroma 18 tisoč 900 evrov na prebivalca, kar Slovenijo uvršča v vrh novih držav članic Evropske unije. Kriterije za prevzem evra smo dosegli ob 5% gospodarski rasti v prvi polovici letošnjega leta, v primerjavi z enakim obdobjem lani. Najbolj pomembna dejavnika gospodarske rasti v prvi polovici letošnjega leta sta bila izvoz blaga in storitev ter bruto investicije v osnovna sredstva. Realna rast dodane vrednosti je bila v Sloveniji v prvi polovici letošnjega leta glede na isto obdobje lani 4,7%. Rast produktivnosti dele ja bilo v prvi polovici leta 2006 na medletni ravni 4,1% in je bila za več kot 1,6% točke višja od rasti plač, ki so v prvi polovici leta 2006 glede na isto obdobje lani zrasle za 2,5%. Visoka gospodarska rast je prispevala k večji zaposlenosti. V Sloveniji je bilo tako julija letos zaposlenih za 1,4% točke več ljudi kot v enakem obdobju lanskega leta, delo v Sloveniji v juliju je imelo 825 tisoč 169 oseb. Število registriranih brezposelnih je bilo v juliju letos najnižje po letu 1991. Po metodologiji mednarodne organizacije dela je bila brezposelnost v prvi polovici letošnjega leta glede na isto obdobje lani, 6,4%. Realna rast izvoza blaga in storitev v prvi polovici letošnjega leta je bilo v primerjavi z istem obdobjem lani 11,6% in tako za odstotno točko višje od realne rasti uvoza blaga in storitev za isto obdobje lani. Realne ocene kažejo, da se bodo trendi pozitivnih gospodarskih gibanj ob izvajanju začrtanih reform nadaljevali. Gospodarska rast je po konzervativnem pristopu v jesenskem poročilu UMAR-ja ocenjena na 4,7% za letošnje leto, na 4,3% za leto 2007 in 4,2% za leto 2008. Posledica nekoliko nižjih napovedi za prihodnji leti je napoved upočasnitve gospodarske rasti v mednarodnem okolju in tako tudi posledično upočasnitev izvoza blaga in storitev, ki pa bo po ocenah še vedno višji od pričakovane rasti uvoza. Primanjkljaj tekočega računa plačilne bilance je za leto 2006 ocenjen na 2,4 bruto domačega proizvoda, odstotka bruto domačega proizvoda, za leto 2007 na 1,6% BDP in 1,2% za leto 2008. Rast zaposlenosti je za leto 2006 ocenjena na 0,9% točke, za leto 2007 na 0,8 in za leto 2008 na 0,9. Po jesenski napovedi bo realna rast bruto plače v letu 2006 2,2% v letu 2007 2,5% in v letu 2008 3-odstotna. Po nekoliko višji pričakovani inflaciji v letih 2006 in 2007 se bo po ocenah povprečne inflacije v letu 2008 znižala z 2,7 na 2,5 odstotka. Glavno tveganje za zvišanje inflacije še vedno ostaja podražitev cen energentov na svetovnih borzah. Predloga sprememb proračuna za leto 2007 in proračun za 2008, ki sta pred vami, sta realno razvojno naravnana in vključujeta ukrepe za doseganje ciljev bolj prilagodljivega in konkurenčnega gospodarstva, višje gospodarske rasti, večje zaposlenosti, na znanju temelječega gospodarskega razvoja, učinkovite in cenejše socialne države ter skladnega trajnostnega razvoja vseh regij Slovenije. Vlada Republike Slovenije se, kljub političnim motiviranim odporom proti potrebnim reformam v zavezi za razvitejšo in na realni podlagi utemeljeno socialno pravično družbo ne misli odpovedati. Temu cilju sledimo v vseh vladnih odločitvah, tudi ob pripravi spremembe proračuna za leto 2007 in predloga proračuna za 2008, ki ga predstavljamo na današnji seji državnega zbora. Predlog sprememb proračuna za leto 2007 tako predvideva 1.860 milijard tolarjev prihodkov, kar je 24,5% BDP in 1.937 milijard tolarjev odhodkov oziroma 25 in pol odstotka BDP. Proračunski primanjkljaj v letu 2007 je predviden v višini 76,3 milijarde tolarjev oziroma 1,01% BDP. V primerjavi z oceno realizacije prihodkov in odhodkov državnega proračuna za leto 2006 to pomeni, da se prihodki proračuna zmanjšujejo za 0,5 odstotne točke BDP, medtem ko se odhodki zmanjšujejo za 0,6 odstotne točke. V letu 2008 predlog državnega proračuna predvideva 1.950 milijard tolarjev prihodkov, kar je 24,1% BDP in 2.023 milijard tolarjev odhodkov oziroma 25% BDP. Proračunski primanjkljaj v letu 2008 je tako predviden v višini 73,4 milijarde tolarjev oziroma 0,91% BDP. To pomeni, da se predvideni prihodki državnega proračuna v primerjavi s predlogom sprememb za leto 2007 znižujejo kar za 0,4 odstotne točke BDP, medtem ko se odhodki znižujejo za 0,5 odstotne točke. Konsolidirani javnofinančni prihodki za leto 2007, ki ob prihodkih državnega proračuna vključuje tudi prihodke zdravstvene in pokojninske blagajne ter občin, so predvideni v višini 3.277 milijard tolarjev oziroma 43,2% BDP, medtem ko so konsolidirani odhodki predvideni v višini 3.504 milijard tolarjev oziroma 44,1% BDP. Predviden javnofinančni primanjkljaj v letu 2007 bo tako znašal 67,5 milijard tolarjev oziroma 0,89% bruto domačega proizvoda. V letu 2008 predlog proračuna predvideva konsolidirane prihodke v višini 3443 milijarde tolarjev oziroma 42,5% BDP in konsolidirane odhodke v višini 43.3% bruto domačega proizvoda. Predviden je javnofinančni primanjkljaj v letu 2008 bo tako znašal 61,7 milijard tolarjev oziroma 0,76% BDP. Blagajna zavoda za pokojninsko in invalidsko zavarovanje ostaja uravnotežena medtem ko v blagajni zavoda za zdravstveno zavarovanje in občin v letih 2007 in 2008 predvidevata presežke. Ocenjujemo, da bodo v okviru finančne perspektive EU prihodki proračuna Republike Slovenije iz proračuna Evropske unije med leti 2007-2011 v povprečju znašali 1,56% BDP medtem, ko bodo odlivi nekje na ravni 1,13% BDP. Neto prodaj slovenskega proračuna v odnosu do proračuna EU je tako predviden v višini 0,43% BDP. V ta odstotek niso vključeni prilivi iz proračuna EU, tisti, ki gredo neposredno končnim opravičencem iz Republike Slovenije. Spoštovani, davčna reforma, ki se je v Sloveniji začela že z uveljavitvijo novel zakonov na davčnem področju 1. januarja letos, je nujni korak za doseganje lizbonskih ciljev oziroma ciljev iz njene slovenske verzije, to je strategije razvoja Slovenije. Pri davčni reformi so izhajali iz nespornega dejstva, da je slovensko gospodarstvo preobremenjeno predvsem zaradi pretirano obdavčenega dela. Podjetjem v Sloveniji je pretirana progresivnost obdavčitve dela odžirala prepotrebna sredstva za investicije v rast in razvoj. ""Vrhunec inovativnosti"" - v narekovajih - pri pobiranju davkov je takratna vlada, ki so jo sestavljale pretežno stranke sedanje opozicije, dosegla z uvedbo davka na izplačane plače. Prvi nujni ukrep, ki smo ga zapisali v strategiji razvoja Slovenije in ga že uresničujemo, je bil zato postopno ukinjanje davka na izplačane plače. Vlada tako po 20% znižanju v letu 2006 tudi v proračunu za leto 2007 ta davek znižuje za 40%. V letu 2008 davek zmanjšujejo za 70% in ga v letu 2009 popolnoma odpravljamo. Vlada davčno reformo nadaljuje s paketom 7-ih zakonov, ki so bili prejšnji teden predloženi v sprejem državnemu zboru. Namen spremembe zakona o dohodnini ni razbremenjevanje najbolj bogatih, ampak zniževanje pretirane progresije obdavčitve dela. V Sloveniji niso najbogatejši tisti z najvišjimi plačami, ampak tisti, ki so si v 15-letnem tranzicijskem obdobju v pogojih nepreglednosti, mnogi pa tudi s klientelistično politično podporo po zelo nizkih cenah pridobili deleže v številnih slovenskih podjetjih. Višek cinizma je, da nam danes isti ljudje in stranke, ki so zagovarjali in omogočili divjo privatizacijo, preprečili tudi kakršnokoli kazensko odgovornost za milijardne kraje in dolga leta pustili tranzicijske kapitalske dobičke neobdavčene, danes očitajo, da s predlagano spremembo zakonodaje razbremenjujemo najbogatejše. Predlog zakona o dohodnini, ki predvideva tri davčne stopnje je posledica analiz, ki so pokazale, da je takšna obdavčitev najboljša za rast slovenskega gospodarstva. Po uveljavitvi tega zakona bo cenejše zaposlovanje predvsem novih delavcev z visokimi kvalifikacijami, ki so sedaj za podjetja predragi. Ravno zaradi tega imamo v Sloveniji veliko število brezposelnih z visoko izobrazbo, v katere je družba veliko vlagala in ki bi s svojim znanjem lahko tudi zelo veliko pripomogli k razvoju Slovenije, seveda, če bi dobili delo. Vlada novih obdavčitev državljanov s predlogi sprememb davčne zakonodaje ne predvideva. Izjemo smo naredili le pri obdavčenju plovil in tako bolje uredili tudi to področje. Zakon o davku na dodano vrednost, člen, ki dopušča možnost dviga, obstaja že od uvedbe DDV-ja v letu 1999. Ni ga predlagala sedanja vlada, vemo, kdo je bil na oblasti leta 1999. Današnja opozicija pozablja, da je kot nekdanja vlada leta 2002 že na podlagi tega člena povišalo stopnjo DDV-ja za 0,5% točke za spodnjo stopnjo in za 1% točko za višjo stopnjo. Pa tega takrat nobena politična stranka, noben sindikat in noben časopis ni razglašal za katastrofo, kot se to počne danes, in to ob absurdu, da se je leta 2002 dvig dejansko zgodil, leta 2006, ko to poslušamo, pa takšen dvig ni niti predlagan. Dvig ali uvedba nekaterih novih trošarin je posledica prevzetja evropske ureditve obdavčenje trošarinskih izdelkov, ki jo je Slovenija s 1. majem 2004 prevzela v last in pravni red. Tako imenovana energetska direktiva, ki jo je Evropski svet sprejel konec leta 2003, poleg alkohola in alkoholnih pijač, tobačnih izdelkov ter mineralnih olj uvršča med trošarinske izdelke tudi električno energijo, zemeljski plin, premog in koks. Slovenija je zahtevala prehodno obdobje tudi po 1.7.2007, vendar tega predloga Evropska komisija ni sprejela. Zato je zavajanje javnosti glede trošarin nesprejemljivo, kajti tega ne uvaja slovenski zakonodajalec ali vlada, ampak Slovenija le izvršuje zaveze, ki jih je tako kot ostale polnopravne članice Evropske unije v zvezi s to direktivo o trošarinah dolžna izvrševati. S predlogi sprememb zakona o davku od dohodkov pravnih oseb do leta 2010 znižujemo splošno davčno stopnjo s sedanjih 25 na 20%, ob tem, da se davčni odtegljaj znižuje s 25 na 15%. Po predlogu sprememb zakona se ukinjajo dvojne obdavčitve, priznavajo se dolgoročne rezervacije v višini 50%, izgube se bodo lahko pokrivale neomejena v naslednjih davčnih obdobjih. Spoštovane poslanke in poslanci! Te spremembe predstavljajo znatno razbremenitev slovenskega gospodarstva, zato se zmanjšuje tudi javna poraba, zaradi tega lahko zmanjšujemo tudi proračunski primanjkljaj. Gledano v celoti so te razbremenitve vsekakor daleč največje doslej v zgodovini Slovenije. Ohranjajo se tudi posebne olajšave za vlaganje v raziskave in razvoj, za zaposlovanje invalidov in olajšava za prostovoljno dodatno pokojninsko zavarovanje. Davčni postopek se bo z novim zakonom bistveno poenostavil. S tem bomo posledično ne samo prihranili na milijone delovnih ur, temveč tudi veliko stroškov. Čeprav številke govorijo same zase, bi rad v tem uvodu poudaril, da je vlada manjše prihodke v državni proračun zaradi razbremenitve slovenskega gospodarstva nadomestila z znižanjem odhodkov iz državnega proračuna, ki je predvsem posledica varčevalnih ukrepov, odprave birokratskih ovir in racionalizacija proračunske porabe. Ti ukrepi se bodo nadaljevali tudi v prihodnjih letih. Pomembna novost je, da se bo z novim zakonom o občinah državni proračun zmanjšal za 43 milijard tolarjev, za enak znesek pa se bodo zmanjšali tudi transferji občin iz državnega proračuna. Slovensko gospodarsko je zaradi ugodnega mednarodnega okolja in predvsem zaradi že začetega razbremenjevanja v dobri kondiciji, zato bomo imeli več manevrskega prostora tudi pri odpravljanju strukturnega javnofinančnega primanjkljaja. Temeljni srednjeročni cilj javnofinančne politike je tako njegova postopna odprava do konca leta 2011. Po prevzemu evra 1. januarja 2007, ko bo denarna politika v rokah Evropske centralne banke in bo Slovenija kot enakopraven partner sodelovala pri skupnih odločitvah, bo fiskalna politika edina lastna možnost za zagotavljanje ekonomske stabilnosti. Vlada je tako posebno pozornost posvetila prestrukturiranju javnih financ, da bodo bolj prožne in da se bo tako mogoče bolj odzivati na možne neugodne razmere. Istočasno bo posebna pozornost še naprej namenjena razvojnemu prestrukturiranju proračuna. Vlada bo tako še naprej povečevala izdatke za raziskave in razvoj iz javnih sredstev, skladno s cilji lizbonske strategije. Povečali bomo izdatke za terciarno izobraževanje in izdatke za aktivno politiko zaposlovanja, usposabljanja oziroma vseživljenjsko učenje ter štipendiranje. Prav tako izdatke za nekatere kulturne dejavnosti, ki jih vlada ne obravnava kot nepotreben strošek, temveč kot del naših naporov za povečanje splošne blaginje v Sloveniji. Ob razbremenjevanju gospodarstva in zmanjševanju javnofinančnega primanjkljaja vlada pripravlja strategije tudi za zagotavljanje dolgoročne stabilnosti javnih financ. Predvsem zaradi skupnega evropskega problema, ki ga predstavlja staranje prebivalstva pa tudi zaradi razvoja medicine in novih možnosti zdravljenja ter tako posledično večanje potreb za pokojnine, zdravstvo in starostno varstvo je to za Slovenijo in za celotno EU resnično velik izziv. Čeprav bodo pokojnine in zdravstvene storitve v Sloveniji zaradi že izvedenih ukrepov po socialno-ekonomskem načelu primerne in stabilne do leta 2020, vlada že sedaj za zagotovitev dolgoročne vzdržnosti javnih financ vodi usklajene politike na različnih področjih. Tu imam v mislih vse potreb ne ukrepe za dolgoročno vzdržno povečevanje gospodarske rasti, zaposlenosti, deleža zavarovancev v celotnem prebivalstvu, ohranjanje ustreznega razmerja med aktivno in upokojensko populacijo, večjo odgovornost posameznika za njegov socialni položaj in za spodbujanje vključevanja v prostovoljno pokojninsko zavarovanje. Prav dolgoročna stabilnost finančnega sistema bo ključna za dolgoročno vzdržnost celotnih javnih financ. Z zaupanjem v slovenski trg kapitala in z davčnimi olajšavami za prostovoljno pokojninsko zavarovanje želimo doseči, da bodo ljudje v svoji aktivni dobi več varčevali, kar bo pomenilo dodaten priliv na trg kapitala. Z možnostjo izbire med produkti z zakonsko določeno minimalno zajamčeno donosnostjo in ostalimi bolj donosnimi produkti bodo pokojninski skladi dodatnega prostovoljnega zavarovanja v skladu s svojimi naložbenimi načrti kot vlagatelji sodelovali tudi pri privatizaciji slovenskih podjetij, saj bodo lahko del sredstev investirali v lastniške vrednostne papirje. Modeli druge faze privatizacije predvidevajo pomembno udeležbo portfeljskih investitorjev v lastniški strukturi podjetij. S ciljem zagotovitve večje stabilnosti finančnega sistema je pripravljeno tudi novo besedilo zakona o bančništvu, ki skladno z novima direktivama EU o opravljanju dejavnosti in kapitalski ustreznosti kreditnih institucij uvaja nove, bolj podrobne in kompleksne standarde varnega in skrbnega poslovanja bank. Prepričan sem, da bo nov zakon o trgu finančnih inštrumentov povečal varnost manjšinskih delničarjev in tako še okrepil zaupanje v slovenski trg kapitala. Spoštovane poslanke in poslanci! Dovolite mi, da na kratko povzamem nekatere najpomembnejša dejstva, ki predstavljajo realno podlago za letošnjo proračunsko razpravo. Kot sem že prej dejal, je temeljni cilj vlade pri vodenju ekonomske politike dvig vzdržne stopnje rasti gospodarstva in spodbujanje zaposlovanja ob istočasnem povečanju socialne varnosti. Glede na realizacijo v prvi polovici tega leta in projekcije urada za makroekonomske analize in razvoj lahko ugotovim, da je bila vlada uspešna pri uresničevanju tega cilja, kajti gospodarska rast je visoka, takšna je napoved za letošnje leto, ki je popravljena za več kot pol odstotne točke in takšna je napoved za leti 2007, 2008. Inflacija ostaja nizka v okviru kriterijev za prevzem evra, zaposlenost narašča, stopnja registriranja brezposelnosti se ob tem zmanjšuje. In če primerjamo te podatke z realizacijo za leto 2005, vidimo, da je v tem času vladi uspelo, da je izboljšala sliko na vsakem od navedenih segmentov. V letu 2005 je bila gospodarska rast 4%, rast zaposlenosti 0,3% in stopnja registrirane brezposelnosti 10,2%, prav vsi ti podatki so za prvo polovico letošnjega leta boljši. Spoštovane poslanke in poslanci, obravnava sprememb proračuna za leto 2007 in proračuna za leto 2008 poteka v položaju, ko se prvič soočamo z novim okoljem, s katerim se bomo primerjali. Nekoč smo kazalce, odkar se pač makroekonomski kazalci merijo tudi statistično, smo te kazalce nekoč primerjali znotraj avstroogrskega imperija, potem znotraj Kraljevine Jugoslavije in nato znotraj SFRJ. Že dve leti se primerjamo znotraj Evropske unije, od januarja naslednjega leta pa tekmujemo v novem okolju, najbolj razvitem, pa tudi najbolj zahtevnem doslej. V Evropski monetarni uniji, v evro območju, v neformalnem notranjem krogu Unije, v katerem bo Slovenija postala 13. nova članica oziroma 13. članica. In prav je, da se pred proračunsko razpravo prvič v naši zgodovini soočimo tudi s tem novim okoljem in s to primerjavo. Ta primerjava trinajsterice, v katero spada od 1. januarja naslednjega leta tudi Slovenija, pokaže, da je Slovenija po bruto domačem proizvodu na prebivalca v tej družini na 12. mestu, za nami je le Portugalska. Da je Slovenija po realni stopnji rasti bruto domačega proizvoda na tretjem mestu, pred nami sta samo Irska in Luksemburg, da je po inflaciji na 9. mestu, za nami so Belgija, Luksemburg, Španija in Grčija, ostali so boljši; da je po dolgu sektorja države Slovenija na 3. mestu, pred nami sta spet samo Irska in Luksemburg, da je po stopnji brezposelnosti po metodi mednarodne organizacije dela Slovenija na 5. mestu, boljši od nas so Irska, Luksemburg, Nizozemska in Avstrija, ostali so slabši, in da je po realni stopnji rasti produktivnosti Slovenija med trinajsterico na 3. mestu, pred nami sta Luksemburg in Grčija. Primerjava je narejena na podlagi statističnih podatkov za leto 2005. Ti podatki, ki sem jih navedel, nam kažejo zahtevnost novega okolja, katerega del postaja tudi Slovenija. Kažejo tudi, da nam uvrstitev v evropsko monetarno unijo ni bila podarjena, prav vse kriterije smo morali izpolniti. Smo sicer na repu razvitosti evro območja po bruto domačem proizvodu, toda večina naših razvojnih kazalcev obeta, da se bomo kmalu prebili naprej. Sam sem popolnoma prepričan, da smo na dobri poti in da bo Slovenija v prihodnjih letih lahko napredovala hitreje, kot je kadarkoli doslej, v dobro skupne blaginje vseh, ki v njej živimo, in proračunska razprava, ki jo danes začenjamo, je pomembna usmeritev na tej poti. Želim vam, da jo opravite v konstruktivnem vzdušju, saj gre za naš skupni interes. Hvala lepa."
6,ParlaMint-SI_2020-11-17-SDZ8-Izredna-48.u136,SDS,0.6005859375,2020-11-17,0.9440625905990601,"Spoštovana predsedujoča, hvala za dano besedo. Spoštovani minister, kolegice, kolegi! Vlada Janeza Janše in koalicija strank Slovenske demokratske stranke, Nove Slovenije, Stranke modernega centra in Desusa je že v tem letu pokazala, da deluje predvsem za ljudi in da sprejema ukrepe za ljudi. Jaz sem prepričan, da je tudi iz sprememb proračuna za leto 2021 in v proračunu za leto 2022 jasno razvidno, da ukrepi in številke govorijo v prid ukrepov za ljudi. Če smo v prejšnjih krizah reševali finančne institucije, sem prepričan, da se tako iz dokumenta sprememb proračuna za leto 2021 kot za proračun leta 2022 vidi, da tukaj sprejemamo ukrepe, ki se tičejo ljudi. Virus covid je pokazal, da to ni grožnja samo zdravstvu, zdravju, ampak da je covid tudi kriza za gospodarstvo, ekonomijo in ohranjanje delovnih mest. Jaz sem prepričan, da so ukrepi, ki jih je že do sedaj sprejela ta vlada, potrdil Državni zbor, da so protikoronski paketi od ena do pet tisti, ki zagotavljajo, da se gospodarstvo ni sesulo in da se gospodarstvo tudi v prihodnosti ne bo sesulo. Tako sprememba proračuna za leto 2021 kot proračun za leto 2022 govorita, da bomo imeli delujoče in uspešno gospodarstvo in da bomo imeli stabilen zdravstveni sistem. Ne glede na vse, kar je bilo danes povedano, imam jaz občutek, da v opoziciji nastopa precejšnja nervoza in da poskušate predvsem z določenimi zavajanji zmanjšati uspešnost in učinkovitost vlade Janeza Janše, ki se izkazuje predvsem na terenu. Danes smo lahko tukaj poslušali vrsto zavajanj. Vrsta zavajanj je bila tudi s strani moje predhodne govornice. Minister za finance ji je povedal številke, zavajate predvsem s številkami. Tudi recimo kolegica Violeta Tomić si je privoščila skozi današnjo razpravo, da Ministrstvo za kulturo ne bo dobilo nobenega denarja. Ministrstvo za kulturo bo dobilo v primerjavi s proračunom 2021, ki je bil sprejet pod vlado Marjana Šarca in takratnim finančnim ministrom Bertoncljem, 46 milijonov evrov več in Ministrstvo za kulturo v celoti bo s spremembo proračuna za leto 2021 dobilo 237,9 milijona evrov. 237,9 milijona evrov. Vrsto zavajanj smo danes poslušali in jaz imam res občutek, da se ta nervoza s strani opozicijskih poslancev dviga iz dneva v dan. Tudi druga zavajanja, kar smo jih slišali – kolegica Divjak Mirnik, Maribor je obstajal verjetno tudi v lanskem letu. In ta proračun, o katerem se danes pogovarjamo, je bil pripravljen s strani vaše vlade, s strani finančnega ministra Bertonclja. Danes imamo pa na mizi to spremembo in tudi takrat tega Maribora ni bilo notri. Za Maribor je pa znala poskrbeti tudi ta vlada z dvigom povprečnin. PKP2, protikoronski paket 2, je dvignil povprečnine občinam. Samo iz tega naslova je Maribor dobil približno 3,3 milijona evrov več. Dvig povprečnin se pričakuje in predvideva tudi sprememba proračuna za leto 2021 in za leto 2022. Ta vlada se zaveda, da morajo občine prejeti višja sredstva, da lahko izpolnjujejo tudi vse tiste naloge, ki jim jih da Vlada. Prejšnja vlada se tega ni zavedala, ni hotela slišati. Lokalna skupnost je za to vlado pomembna in zato ji namenjamo precejšnja sredstva, tudi s povišanjem povprečnin. In še enkrat odgovarjam kolegici Mirnik, iz naslova protikoronskega paketa 2, povišanje povprečnin občin, je Maribor dobil 3,3 milijona evrov več. Približno 400 milijonov več bo za upokojence. Jaz sem prepričan, da ta vlada najbolj poskrbi za tiste najbolj ranljive skupine: upokojenci, zaposleni, gospodarstvo, zdravstvo. In dejansko bodo vsi porabniki proračunskega denarja upravičeni do višjih sredstev. Zavedamo se, da je lahko samo delujoče in uspešno gospodarstvo izhod iz te krize, v katero ni padla samo Slovenija, ampak celotni svet. Jaz sem prepričan, da o uspešnosti ukrepov vlade Janeza Janše govori padec bruto domačega proizvoda v Sloveniji v letošnjem letu v primerjavi z drugimi državami Evropske unije in Evrope. Ta padec je bistveno manjši. In da ta padec ni tako drastičen, da ni tako globok, kot je v ostalih državah, je predvsem zasluga teh sprejetih ukrepov. Samo za intermezzo. Naslednji teden bo Državni zbor obravnaval že protikoronski paket številka 6. In ta protikoronski paket številka 6 je vreden 1 milijardo. 1 milijardo evrov se bo ponovno namenilo za – koga? Za zajezitev virusa covid, za ohranitev delovnih mest, za najbolj ranljive skupine in za zdravstvo. Tukaj pa danes prek dneva poslušamo s strani opozicije, da ta vlada ne naredi nič. Ta vlada je opoziciji, opozicijskim strankam v mesecu maju ponudila roko sodelovanja, podpis sporazuma. Ta sporazum je podpisala samo ena stranka, Slovenska nacionalna stranka, vse ostale stranke ste ta sporazum odklonile – Lista Marjana Šarca, Socialni demokrati, Levica. Odklonili ste. Ampak kljub temu da ste to sodelovanje odklonili, smo precejšen del vaših predlogov v protikoronskih paketih od 1 do 5 upoštevali. Dejstvo pa je, proračun je pa, bi rekel, vladni dokument. Vladni dokument, ki narekuje, za kakšno pot se je ta vlada odločila. In jaz sem prepričan, da ima vlada to pravico, da razmišlja drugače, kot razmišlja opozicija, in da je vladi dovoljeno, da da del sredstev drugam, kot misli, da ga bo dala opozicija. Spoštovani, imeli ste to možnost, pred enim letom smo sprejemali še vaš proračun, potem je pa prišel mesec januar, ko ste pa odstopili oziroma odstopil je predsednik Vlade. Ta sprememba proračuna – težko sprejmem kritiko, da ni socialno naravnan in da ni razvojno naravnan. Glejte, proračun za leto 2021 je minister za finance Bertoncelj v lanskem letu ocenil, da je izrazito socialno naravnan in tudi razvojno. Potrjen je bil s strani 49 poslancev in poslank LMŠ, SD, SAB in mislim, da ga je takrat podprl tudi SNS. Danes se v spremembi proračuna namenja bistveno več sredstev za socialo in bistveno več sredstev za razvoj. In vi isti poslanci pravite, da ta proračun ni socialno naravnan in da ni razvojno naravnan. Težko razumem. Poglejte si razprave, ki ste jih izrekali pri sprejetju proračuna za leto 2021, in izjave, ki jih je dal takratni minister Bertoncelj. Jaz sem prepričan, da je pot, ki si jo je izbrala ta vlada, ta koalicija, ustrezna, da je prava. Ne nazadnje so bili predlogi opozicije pri protikoronskih paketih dobrodošli, bili so tudi upoštevani in sem prepričan, da bodo upoštevani tudi v prihodnosti. Proračun, ki ga imamo na mizi, je pa dokument Vlade. Na Odboru za finance smo argumentirali, zakaj se ti vaši amandmaji niso podprli. Jaz sem prepričan, da bo za uresničitev in za realizacijo tega predlaganega, spremembe proračuna za leto 2021 in leto 2022, zelo pomembno učinkovito črpanje evropskih sredstev. Slovenija ima na voljo iz programa SURE 1,1 milijarde evrov, to so sredstva, ki so namenjena za podjetja, za ohranitev delovnih mest. Od danes naprej Slovenija lahko črpa 200 milijonov evrov. Jaz sem prepričan, da bosta vlada Janeza Janše in ta koalicija ta sredstva uporabili učinkovito, prav tako pa, da bosta učinkovito, kvalitetno pripravili Načrt za okrevanje in odpornost, kjer je na voljo 5,2 milijarde evrov, od tega 1,6 milijarde nepovratnih in 3,6 milijarde evrov povratnih sredstev. Jaz tudi ne razumem napadanja s strani dveh opozicijskih strank, predvsem SAB in LMŠ, da Vlada nacionalnega Načrta za okrevanje in odpornost ni pripravila. Ta načrt se pripravlja, nobeden od rokov ni zamujen, Vlada je jasno povedala, da bo ta načrt pripravljen do 1. decembra, in ne nazadnje, rok za oddajo tega dokumenta je naslednje leto, aprila 2021. Jaz sem prepričan, da tukaj opozicija ne igra korektne igre, zavaja javnost. In ne nazadnje, če je bila vlada Marjana Šarca in tiste koalicije po čem znana, je bila znana po tem, da ste pri črpanju evropskih sredstev pogrnili na celotni črti in da tako slabega črpanja evropskih sredstev, kot je bilo pod vašo vlado, ni bilo še nikoli. Ne nazadnje se to pozna tudi v tem, da ste na tem področju zamenjali tri ministre v malo več kot enem letu vladanja. Jaz sem prepričan, da je ena izmed prioritetnih nalog te vlade – poleg zajezitve virusa covid-19, pomoči gospodarstvu, pomoči zaposlenim – vsekakor tudi črpanje evropskih sredstev. Ne nazadnje bo morala Slovenija poskrbeti za bistveno višjo produktivnost, kot jo ima. Sam sem prepričan, da bomo dvig produktivnosti lahko izvedli s temeljito reorganizacijo trga dela, z davčno reformo, brez tega bo šlo težko. In jaz sem prepričan, da je ta vlada, ta koalicija sposobna te premike narediti. In ne nazadnje, vlada Marjana Šarca – kljub temu da ste imeli vse pogoje gospodarske rasti, obilja, se niste odločili za izvedbo niti ene reforme, ki bi bila verjetno bistveno lažja, bistveno enostavnejša v pogojih oblasti, kot ste jih imeli. Vsekakor pred to vlado obstaja še potreba po jasni demografski politiki. Tu so spremembe nujne in jaz sem prepričan, da se tako iz sprememb proračuna za leto 2021 kot iz proračuna za leto 2022 vidijo usmeritve, kam se zastavlja demografska politika te vlade. Ta vlada bo morala poskrbeti tudi za prihod tujih vlagateljev, če ne k nam, bodo tuji vlagatelji odšli k sosedom, in pripraviti bo morala tudi okolje za vstop novih podjetij. Jaz sem prepričan, da samo ohranitev delovnih mest ne bo dovolj in da je absolutno potrebno dvigniti prihodke v tem proračunu. Dejstvo je, da je situacija nestabilna, da so tveganja precejšnja, da se s covidom-19 ne sooča samo Slovenija, ampak da se z njim sooča celotna Evropa, celotni svet, in ne nazadnje, vrsta držav je povzela tudi ukrepe, ki jih je sprejela Republika Slovenija. Še enkrat, jaz sem prepričan, da sta dokument spremembe proračuna za leto 2021 in proračun za leto 2022 naravnana v pravo smer. Naravnava sta predvsem za zajezitev virusa covid-19, namenjena sta za delujoče in uspešno gospodarstvo, za stabilen zdravstveni sistem in vsi ukrepi, ki se sprejemajo, so namenjeni predvsem ljudem."
6,ParlaMint-SI_2002-12-11-SDZ3-Izredna-24.u81,SDS,-0.94873046875,2002-12-11,0.01191796362400055,"Hvala za besedo. No, v današnjem dnevu smo slišali kar precej kritike, ki je bila predvsem namenjena liberalni politiki, ki jo zastopa kandidat. In sicer vse kaže, da je res ta politika premalo socialna, premalo pravična, premalo pregledna, mislim na delo vlade, in verjetno res tudi preveč koruptivna. Vendar bi tu omenil samo nekaj, kar mene zelo moti pri kandidatu. Ne bom našteval dobrih strani, pač pa to slabo stran. Glejte, ko smo sprejemali proračun za leto 2001, je opozicija odkrila, dokazovala, prepričevala, da je izhodišče napačno, da se vleče tisti greh Drnovškove vlade iz prejšnjih let, kjer je prihodek 13 mesecev pokrival izdatke 12 mesecev. No, in bili smo priče zelo mirnih, lepih besed takratnega ministra, vas osebno, in nazadnje ste morali tudi priznati in to grenko zadevo popiti. Drugo kar je, je bilo pri sprejemanju proračuna za 2002, kjer ste svojo proračunsko vizijo temeljili na višjem bruto družbenem proizvodu, na višji gospodarski rasti, kjer smo zopet opozarjali, da so ta izhodišča fiktivna in se opirali tudi na spoznanja, odkritja, dokazila Banke Slovenije in drugih neodvisnih strokovnih institucij. In zopet je bilo mnogo leporečja in šele potem se je izkazalo, da ste se zopet krepko motili. Da ne govorim o primanjkljaju v državni blagajni, kjer seveda priznavate javni dolg ožje države, morda tudi nekaj širše države, kjer ne najdemo nekaterih velikih izgubarjev notri, da pa seveda o izgubah javnega sektorja kratkomalo ni; to se pravi, izguba Darsa, skladov, izvozne družbe in podobno. In pa tudi, da omenjam - malo bolj poznam - primanjkljaj Zavoda za zdravstveno zavarovanje, ki po maastrichtskih kriterijih predstavlja čisto izgubo, pa ga ni nikjer v teh bilancah. Gospod minister, kaj hočem s tem povedati? To, da ne potrebujemo mi mandatarja, ki bo leporečil, ki nas bo miril, ki nas bo tolažil z lažnimi besedami, ampak ki bo sposoben povedati resnico, nam pogledati v oči, nam in vsem volivcem, ter na osnovi tega se iti čiste račune, če hočemo biti dobri prijatelji. Hvala."
6,ParlaMint-SI_2009-11-23-SDZ5-Redna-11.u259,SDS,-0.95849609375,2009-11-23,0.07743504643440247,"Najlepša hvala. Slovenska demokratska stranka je že v rebalansu proračuna 2009 vedno znova opozarjala na problem na demografsko ogroženih področji, da se tam sredstva v bistvu nižajo oziroma črtajo iz proračuna, kajti ta področja so že tako ali tako prizadeta zaradi finančne gospodarske krize in bi bilo zelo, zelo za njih neprijetno, da se jim sedaj črtajo še sredstva, ki jim zagotavljajo boljšo zdravstveno oskrbo. Ker Vlada za leto 2010 ni predvidela nobenih finančnih sredstev, Slovenska demokratska stranka vlaga ta amandma, da se ljudi, ki so že tako ali tako prizadeti, sedaj ne omejuje še pri zagotavljanju zdravstvene oskrbe, ki je več kot nujno potrebna ravno na takih območjih. Hvala lepa."
6,ParlaMint-SI_2011-09-19-SDZ5-Redna-31.u105,SDS,-0.98193359375,2011-09-19,0.007594919763505459,"Hvala lepa. Spoštovani! Spoštovani gospod minister, predsednika Vlade v funkciji za javno upravo vsaj v tem trenutku ne vidim. V času mandata sedanje vlade se resorna ministrstva in Ministrstvo za javno upravo, kot ministrstvo, ki koordinira in gospodari z nepremičninami v državni lasti, pogosto odločajo za nerazumna najemanja prostorov za državne institucije in pogoste selitve institucij. Izgleda, da koruptivni način najema prostorov Nacionalnega preiskovalnega urada s strani bivše ministrice Kresalove Vlade ni izučil, saj se nerazumljivi, za državo finančno zelo škodljivi najemi in posledične selitve državnih institucij, pripravljajo in vršijo še naprej. Najnovejša nerazumljiva selitev je planirana s selitvijo Instituta za vode Republike Slovenije iz prostorov na Hajdrihovi 28c, kjer je institut že 35 let, v stavbo na Litostrojsko. Inštitut za vode Republike Slovenije s stavbo na Hajdrihovi gospodari po načelih dobrega in vestnega gospodarja, in to že dobrih 35 let. Tu ima tudi laboratorije in delavnice, ki so nujno potrebne za strokovno delo inštituta. V neposredni bližini pa so drugi inštituti, s katerimi je strokovno povezan, tako da je rešitev v tem trenutku izjemno racionalna. Hkrati je selitev na novo lokacijo v strokovnem smislu katastrofalna in povsem v nasprotju s politiko zmanjševanja javnih izdatkov, saj bodo za inštitut stroški za manjše prostore, kot so sedanji, višji za 250 tisoč evrov na leto. Zato sprašujem: Ali ima Vlada v ozadju načrt za ukinitev Inštituta za vode Republike Slovenije kot javnega zavoda oziroma iz katerih razlogov ga uničuje? Ker sta stavba in lokacija Inštituta za vode Republike Slovenije izjemni, je popolnoma jasno, da so v ozadju zasebni interesi. Podobno je pri predvideni selitvi Zavoda za zdravstveno varstvo iz stavbe na Prešernovem trgu. Zato sprašujem: Kdo je dejanski interesent za stavbo in kdo je Vladi predlagal selitve? Ali so točne informacije, da se bosta v stavbo selila Inštitut za hidravlične raziskave in Inštitut za fotogrametrijo? Katere javne osebe so lastniki teh inštitutov? In še drugo, kar tudi slišimo: Ali je srednjeročna selitev povezana z interesi veljakov iz Mestne občine Ljubljana o zasebni rabi kopališča Kolezija, je v načrtu kak zasebni hotel in je zato potrebno uničenje inštituta oziroma da bi ta fantastična zgradba prešla v lasti nekoga?"
6,ParlaMint-SI_2015-11-18-SDZ7-Redna-13.u80,SD,0.60498046875,2015-11-18,0.9480041861534119,"Hvala za besedo in lep pozdrav še enkrat v imenu Poslanske skupine Socialnih demokratov! Zakon o izvrševanju proračunov Republike Slovenije za leti 2016 in 2017 je zagotovo ključen dokument oziroma akt za to, da lahko življenje v državi in tudi v lokalnih skupnosti teče v danih okvirih, kot jih ponuja tako državni proračun in posledično, glede na vezanost lokalnih proračunov na povprečnine, tudi občinski proračuni. Pri teh določbah, ki so zapisane v zakonu o izvrševanju proračuna, je zagotovo mogoče pozdraviti rešitve, ki omogočajo predplačila pri uporabnikih, in to pomeni, da razpolagajo s sredstvi že v tistem obdobju, ko se srečuje z izvajanjem konkretnega projekta, in šele v izvajanju tega projekta lahko tudi izvajajo poročanje o porabi namenskih sredstev, in to je zagotovo nekaj, kar je vedno izjemno dobrodošlo, ko načrtuješ investicijo oziroma aktivnost. Dobrodošlo je tudi, da se omogoča občinam dodatno ugodno zadolževanje za investicije pri državnem proračunu, kar je vedno eno od aktualnih vprašanj, kako omogočiti še več investicij in pospešiti ne nazadnje tudi gospodarsko rast in posledično tudi rast bruto domačega proizvoda. Pomembno je, da se tudi s tem zakonom izrecno ne zahteva več zmanjšanje število zaposlenih v javnem sektorju, namreč vse preveč ukrepov v zadnjem obdobju je bilo dejansko podrejenih zgolj temu, da se število zaposlenih v javnem sektorju zmanjšuje. To sicer ne velja za lokalno raven, ampak vendarle na državni ravni lahko ugotavljamo, da je to imelo za delovanje organov že resne posledice, še posebej pa tudi zaradi tega, ker so se mnogi izkušeni kadri v tem obdobju upokojili, ni pa bilo tistih, ki bi se lahko pravočasno vključili v ta proces in tudi dobro potem opravljali svoje delo kot mlajši v teh organih. Tako je ta ukrep dejansko dobrodošel, kajti tudi ne nazadnje večja poraba v javnem sektorju pomeni tudi večja gospodarsko rast oziroma povečanje bruto domačega proizvoda, kar je bil eden od velikih problemov v času obvladovanja finančne gospodarske krize, da se je drastično zmanjševalo sredstva prav v javnem sektorju in zaradi tega je tudi padala gospodarska rast. Pomembna rešitev, ki jo še posebej pozdravljamo tudi v Poslanski skupini Socialnih demokratov, se nanaša tudi na plačila zdravstvenih storitev vojnim veteranom. Namreč, tukaj je bil poseg izjemno drastičen in v trenutku, ko se srečuješ z gospodarsko in finančno krizo, je zelo hitro prišlo do spoznanja, da pozabimo na vse tiste, ki so bili izjemno pomembni in odločilni, da je Slovenija danes samostojna država, in poseganje v njihove pravice zagotovo ni bilo upravičeno že v tistem obdobju ne. Res je, da se ta hip vračilo plačila zdravstvenih storitev ureja z Zakonom o izvrševanju proračuna, kar pomeni, da je tudi ta rešitev pravzaprav začasne narave. Gre za leti 2016, 2017 in to je nekaj, kar je sicer dobrodošlo, ni pa sprejemljivo za nadaljnje reševanje tega problema, zato bomo tudi vztrajali, da se ta vplačila vojnim veteranom uredijo dokončno in da se tudi v prihodnosti v to področje ne posega. Že pri splošni obravnavi proračuna smo tudi opozorili na dejstvo, da obstajajo pri tem proračunu za leti 2016, 2017 tudi določene rezerve in da bi dejansko bil lahko proračun bistveno boljši, kot je ta hip v obravnavi. Tukaj smo opozorili na velik potencial, ki ga imamo v bankah, in potencial, ki ga imajo banke z ugodnim financiranjem gospodarstva in tudi gospodinjstev, zato da lahko udejanjijo svoje potrebe. S tem bi se dvignila gospodarska rast, bruto domači produkt in s tem bi se lahko zagotovo doseglo tudi tisti cilj, ki ga pričakujejo občine, da bi povprečnina bila 536 evrov in ne tam v okviru 522, 525, kot je ta hip. Tako ta rezerva, žal, zaenkrat še ni izkoriščena, je pa Zakon o izvrševanju proračuna dejansko nujno potreben, zato da se življenje in tudi s tem gospodarska rast v Sloveniji ne zavre, kar bi bilo pa seveda izjemno težko popraviti v nadaljevanju, zato bomo ta zakon podprli."
6,ParlaMint-SI_2011-09-15-SDZ5-Izredna-46.u28,SD,0.497802734375,2011-09-15,0.2025364488363266,"Hvala lepa. Lepo pozdravljeni, spoštovani predsedujoči, spoštovani predsednik Vlade, gospa ministrica, ministri, vsi tukaj prisotni, kolegice in kolegi! Sama bom rebalans proračuna podprla. Zagotovo ni bilo enostavno priti do osamosvojitve Slovenije, do samostojnosti. Prepričana sem, da v danem trenutku tukaj med nami ni nikogar, ki bi si želel kakorkoli zamajati življenje Republike Slovenije, predvsem pa tudi v finančni smeri kakorkoli omajati izkazano zaupanje, tako državljank in državljanov kot tudi na drugi strani Evropske unije. Zagotovo si želimo ostati in ohraniti svojo pozicijo med državami Evropske unije, torej med državami z evrom. Zato je v danem trenutku rebalans proračuna in sprejetje le-tega za Republiko Slovenijo izjemnega pomena. Omogočiti moramo nadaljevanje okrevanja gospodarstva, saj si nikakor ne želimo še večjega poslabšanja ekonomskega in socialnega položaja Slovenk in Slovencev tudi v prihodnjih letih, predvsem zato ker kriza, kot je bilo velikokrat v zadnjih letih poudarjeno, nikakor ni zaobšla Republike Slovenije. Dejstvo je, in bi bilo škoda, da si tega dejstva ne bi povedali, da je padec pokojninske reforme zagotovo prinesel svoje. Prinesel je tudi dejstvo, da je nujen in takojšen ukrep rebalans proračuna. Zato smo bili v okviru ekonomske politike primorani iti v ta ukrep, pa čeprav mogoče kateri od kolegov niso zadovoljni, kadar to izrečemo. Zagotovo smo v Sloveniji nekaj posebnega tudi v smislu, da sledimo izhodni strategiji, saj znižujemo primanjkljaj v proračunu le z zniževanjem izdatkov. Torej ne gre za povečevanje davkov, to je dejstvo. V Sloveniji nismo, kot je prej v svojem govoru povedal predsednik Vlade, žrtvovali oziroma se kakorkoli posebej dotaknili nobenega sloja ljudi, ki bi jim kakorkoli povzročili dodatne težave, nevšečnosti ali pa jim povečevali davke. Zavedali smo se razmer v Republiki Sloveniji, in čeprav imamo visoko stopnjo brezposelnosti, v danem trenutku prihajamo do gospodarske rasti, čeprav nizke, a kljub vsemu rasti. Dejstvo je, da nismo v letu 2005, kot je prej že nekdo rekel, pa tudi sama sem večkrat to dejala, v obdobju debelih krav, vendar je 1,8-odstotna gospodarska rast predvidena tudi za letošnje leto. Kot predstavnica lokalnih skupnosti se ne morem veseliti varčevanja na račun postavk na področju prometa. Še posebej se ne moremo veseliti tisti, ki živimo na obrobju Slovenije, na ogroženem območju Bele krajine in Pokolpja, saj bosta prometna infrastruktura in vzdrževanje državnih cest s tem rebalansom v precejšnji meri zaustavljena. Tudi izgradnja razvojnih osi na celotnem območju Republike Slovenije, ki je izrednega pomena za večji razvoj gospodarstva, saj bi s tem v večji meri privabili potencialne investitorje, je na ta način nekoliko zaustavljena. Tudi na področju zdravstva si na posameznih območjih Republike Slovenije želimo zagotovitev nujno potrebnih sredstev za kvalitetno zdravstveno oskrbo, tudi bolnišnično oskrbo. Tudi sama se zavedam, kako nujno potrebne so investicije v Splošni bolnišnici Novo mesto, kar je bilo zadnje dni v medijih posebej izpostavljeno. Tudi območje jugovzhodne Slovenije namreč nujno potrebuje tovrstne investicije. Tudi področje kulture; zagotovitev primarne knjižnične dejavnosti je zagotovo izrednega pomena. Vendar danes govorimo o rebalansu proračuna, ki bo nekatere od prej naštetih projektov oziroma resorjev, zagotovo tudi resor obrambe in ostalih, moral zamakniti za kakšno leto. Nekajkrat sem že v zadnjem tednu dni izrekla in je rekel tudi eden od kolegov poslancev iz opozicije: če sprejemate zakone, bi bilo prav, da bi zagotovili tudi potrebna sredstva. Pa mu ne zamerim, če morebiti takrat ni pomislil, da se je tudi sam v prejšnjem mandatu strinjal z nekaterimi zakoni, ki so pomenili obremenitev državnega proračuna tudi v tem mandatu Državnega zbora in Vlade, kot na primer brezplačen vrtec za drugega otroka. Vendar je problem v tem, da sredstva za vse te ukrepe niso bila zagotovljena. Dostikrat govorimo o dolgoročnem planiranju. Dolgoročno planiranje pomeni tudi, da bi mogoče v obdobju debelih krav poskušali – včasih smo temu rekli, se spomnim kot otrok, pa zagotovo tudi vi vsi, NNNP, nič nas ne sme presenetiti. Morda je bilo nekoliko premalo predvidevanja v smislu, kaj pa če se zgodi to, kar se je zgodilo v Evropi – krizno obdobje. To obdobje ni v tolikšni meri predvidelo tega NNNP, da bi nam bilo sedaj lažje. Vendar danes je dejstvo to, da je rebalans proračuna tisti, ki ga moramo sprejeti, zato da se lahko javne finance peljejo naprej, da institucije, ki jih nujno potrebujemo, delujejo naprej, in da torej državljankam in državljanom Republike Slovenije nikakor ne ukinemo vsega tistega, do česar so upravičeni. Pokojninska reforma ni bila sprejeta. Zagotovo ne bi nikakor prizadela naših upokojencev. Prizadela bi bolj tiste, ki smo mlajših generacij, ki se tega zavedamo. Sama se spomnim, da so nam že v času študija predavatelji na fakultetah, pri študiju ekonomije in tako naprej, govorili, češ dejstvo je, da boste morali sami poskrbeti za svoje pokojnine, s svojimi pokojninskimi stebri in tako naprej. Že takrat so nam to govorili, pa imam sedaj tudi sama že več kot 20 let delovne dobe. Tega se spomnim za nazaj. Določeni so z nekoliko demagoškimi izjavami skorajda zavajali ljudi, da bodo zato brez pokojnin. To ni bilo korektno. Vendar sedaj z rebalansom proračuna želimo vse te zadeve, ki niso bile sprejete, na nek način omiliti. Naši upokojenci bodo še na prej imeli takšne pokojnine, kot jih imajo sedaj, in mislim, da je to nadvse pomembno. Res pa je, da se v Sloveniji soočamo tudi z določenimi drugimi problemi, problemi pomanjkanja zdravnikov. Nujno je bilo potrebno, da je ta vlada sprejela ukrepe za uvoz zdravnikov iz tujine. Povečuje se tudi število zaposlenih v socialnem varstvu, predvsem v centrih za socialno delo in domovih za starejše. Prej sem govorila o upokojencih, in dejstvo je, da se prebivalstvo v Sloveniji stara. Staramo se, število upokojencev se zaradi tega veča in večje so potrebe po dolgotrajni oskrbi ter ostalih javnih storitvah, povezanih s staranjem prebivalstva. Na teh področjih varčevanja ne bo možno izpeljati in tudi ne bi bilo prav. Ta vlada in Poslanska skupina Socialnih demokratov ohranjata socialno občutljivost in ne pristajata na znižanje socialne države. Z obstoječimi interventnimi zakoni so delno zamrznjene zakonske obveznosti, kar pomeni za cca 660 milijonov evrov varčevalnih ukrepov. Glede gibanja brezposelnosti je prav, čeprav je stopnja brezposelnosti visoka, da se poudari, da na trgu dela res ni vse črno, čeprav se tako govori. Po statističnih podatkih je bilo v februarju 2011 115 tisoč 608 brezposelnih. Statistični podatek za avgust 2011 govori o tem, da je 106 tisoč 996 ljudi brezposelnih. Torej, več kot 8 tisoč ljudi manj je bilo brezposelnih v avgustu kot v februarju letošnjega leta. V rebalansu proračuna je kljub zmanjšanju brezposelnih še vedno treba zagotoviti dodatnih 118 milijonov evrov. Naj povem, da je 30 milijonov evrov namenjenih za samozaposlovanje, za spodbujanje zaposlovanja, torej za aktivno politiko zaposlovanja. Dodatno se povečujejo sredstva za socialno vključevanje in tudi za socialno podjetništvo. Na podlagi gospodarskih napovedi, kot sem že prej omenila, bo gospodarska rast ob upoštevanju vseh prej naštetih varčevalnih ukrepov rebalansa proračuna v letu 2011 1,8-odstotna. Ni lahko prebroditi kriznih časov, pa vendar menim, da smo ne glede na vse na pravi poti. Tudi o črpanju evropskih sredstev v letu 2011 je bilo v zadnjih dneh kar nekaj razprave, tako na seji odbora za finance kot tudi na seji odbora za lokalno samoupravo. Dejstvo je, kot je bilo po podatkih Ministrstva za finance predstavljeno s strani Direktorata za proračun v tabeli za obdobje od leta 2005 do leta 2011, da ni res, da v letošnjem letu nismo bili uspešni, in tudi ni res, da v zadnjih treh letih nismo bili uspešni. V obdobju januar– julij 2011 smo počrpali 440,7 milijona evrov evropskih sredstev. In dejstvo je, da odkar imamo možnost črpanja sredstev Evropske unije, torej nepovratnih evropskih sredstev, kot velikokrat rečemo, nikoli nismo bili tako uspešni kot v letu 2011. Res je, da k tej uspešnosti zagotovo v veliki pripomorejo tudi lokalne skupnosti, občine, z velikimi evropskimi projekti in tudi z ostalimi državnimi projekti, ki so v veliki meri financirani z evropskimi sredstvi. Nikakor pa ne moremo reči, da ne bi mogli biti še boljši. Dejstvo je tudi, da z rebalansom ne bodo zaustavljene nobene investicije občin, torej lokalnih skupnosti, pri katerih so že zagotovljena evropska sredstva, že podpisane pogodbe, in nikakor ne bo zaustavljeno črpanje državnih sredstev po Zakonu o financiranju občin. Tako tudi v tej smeri nikakor ne bomo prikrajšali lokalnih skupnosti, nikakor ne bomo zaustavili prepotrebnih investicij. Dostikrat sem že tudi sama povedala, da je nujno treba omogočiti črpanje evropskih sredstev in omogočiti investicije na področju lokalnih skupnosti. Na ta način imajo gospodarstvo, gradbena podjetja in industrija delo, na ta način imajo ljudje zaposlitev, in na ta način, čeprav počasi in po kapljicah, kapljajo sredstva tudi v državni proračun, torej tudi z davki. Je pa še eno dejstvo. Večkrat je govora tudi o predčasnih volitvah. O tem bo verjetno danes in tudi še jutri več razprave. Tudi o tem, kaj se bo zgodilo, če pride do nove vlade. Prepričana sem, da nobena vlada v danem trenutku nima čarobne paličice ali pa palice, da bi kar zamahnila in bi naenkrat prišli spet v obdobje leta 2005, v obdobje debelih krav. Če bi kdo kar tako na pamet to izrekel, se bojim, da bi nam kdo iz Evrope požugal in rekel: ""Nikar ne govorite o obdobju debelih, ampak norih krav."" Ker to ne bi bila resnica. Dejstvo je, da tudi določeni predlogi in mnenja, ki temeljijo na znižanju davkov, povečevanju odhodkov in tako dalje, s strani nekaterih kolegov, tudi iz opozicije, niso ravno na trdnih temeljih. In zelo bi bila vesela, če bi danes ali jutri imeli priložnost slišati kakšne bolj konkretne alternativne predloge. Predvsem v toliko, da ne bi šlo za očitke, ampak da bi mogoče slišali tudi to: ""Glejte, v letih 2005, 2006 in 2007 smo tukaj in tukaj prihranili, tukaj in tukaj imamo še neke rezerve, pa mogoče niste zaznali, da so, zato bomo zdaj v tem obdobju na hitro prišli z velikimi koraki ponovno do gospodarske rasti."" Želela bi si slišati te ukrepe. Prepričana sem, da ni ravno lahko, in prepričana sem, da tudi če pride do predčasnih volitev, torej tudi do morebitne nezaupnice, to ne bo pripeljalo kar takoj in na hitro, v obdobju nekaj mesecev in enega leta, do nekih obljub, do nečesa, kar bo težko izpolniti. Dejstvo je tudi, da so verjetno nekateri visoki politiki s strani Evropske unije ob obisku pri nas tudi našim kolegom iz opozicije morebiti nekoliko nakazali ali požugali glede odločitev in tudi glede določene kontra propagande proti nekaterim referendumom, proti tudi pokojninski reformi. Verjetno so nekateri od visokih politikov iz Evrope požugali kolegom iz opozicije. Imam občutek, da so tudi določena poročanja medijev, tako slovenskih kot tudi tujih, nakazovala v tej smeri. [[oglašanje iz dvorane]] Oprostite, kolega mag. Vizjak, nisem nič rekla proti vam, tako da se opravičujem, nikar kričati. Zagotovo je bilo čutiti nakazovanje tudi v tej smeri, in oprostite, kolegi iz opozicije, če so vas moji zadnji stavki vznemirili. Nisem na nikogar od vas osebno pokazala. Sem pa samo iz razprav [[...]] [[oglašanje iz dvorane]]"
6,ParlaMint-SI_2006-09-28-SDZ4-Redna-20.u18,SD,0.470703125,2006-09-28,0.005848767701536417,"Hvala za besedo, gospod podpredsednik. Spoštovane kolegice in kolegi, predstavniki vlade! Sam osebno tudi, podobno kot moji kolegi, podpiram idejo o javno-zasebnem partnerstvu in predlog zakona, s tem da iskreno želim, da ne bi bil to samo zakon velikih pričakovanj in upov, pa tudi iluzij, ampak da bi dejansko v bližnji prihodnosti, ko bo zakon sprejet, tudi ugotavljali pozitivne rezultate. Dejstvo je, da brez pretiravanja lahko rečemo, da je javno-zasebno partnerstvo nekako svetovni trend, resda bolj na številnih mednarodnih konferencah kot v praksi, ampak gotovo je zadeva, ki daje šanse za hitrejši, skladnejši razvoj, seveda nosi pa s seboj tudi, kot je opozorjeno tudi v gradivu in pa tudi v razpravi, tveganja. Zato sem bom v svoji razpravi omejil predvsem na nekatera praktična vprašanja, kako po eni strani izboljšati, dopolniti zakon, da bo dejansko fizibilen, da bo izvedljiv, da bo dal rezultate, in kaj potem po sprejemu zakona ali že med sprejemanjem zakona, kako se pripraviti in organizirati v državi, da bo dejansko javno-zasebno partnerstvo čim bolj zaživelo - saj nekaj ga je tudi že doslej bilo, lahko je bilo drugače imenovano - in da bo dajalo tudi rezultate in da se izognemo možnim tveganjem. Osebno menim predvsem in vidim priložnosti in možnosti na področju infrastrukture, zlasti gospodarske infrastrukture, in tu soglašam s kolegi, ki pravijo, da smo tu že precej zamudili in da škoda, da nismo že prej imeli in zakonodaje in pa tudi več prakse na tem področju, od prometne infrastrukture, predvsem morda tudi na področju nekaterih delov energetike in tudi nekaterih komunalnih dejavnosti in podobno. So pa tudi nekatere gospodarske dejavnosti, ki so take narave po svoji vsebini in po svojem vplivu, da naravnost kličejo javno-zasebno partnerstvo. Izpostavil bom en primer, to je področje turizma. Vemo, da je turizem dejavnost, ki ni samo izrazito podjetniška dejavnost, ampak je dejavnost, ki vpliva na vrsto drugih gospodarskih dejavnosti, čeprav so dostikrat osnovni nosilci gostinstvo, zdravilišča, žičnice in podobne organizacije. Vpliva na trgovino, na industrijo, na kmetijstvo, na podeželje in podobno, seveda, ima pa ugodne vplive tudi na razvoj lokalnih skupnosti, na skladnejši regionalni razvoj. Znano je, da je turizem dejavnost, ki najbolj vpliva na to, da se dohodek iz razvitejših področij prenaša v manj razvida, kjer je praviloma veliko turističnih destinacij, ki so zelo kvalitetne in vse bolj privlačne v manj razvitih območjih. In na tem področju bi bilo koristno, da bi še več projektov prek javno-zasebnega partnerstva, da bi jih razvijali in spodbujali. Nekaj takih primerov imamo v Sloveniji, kjer so iz sredstev države, lokalnih skupnosti in pa seveda tudi potem zasebnih, profitnih organizacij, podjetij, taki projekti že bili realizirani. Tam so praviloma dosegani najboljši rezultati v turizmu in mislim, da bi v prihodnje kazalo prav na tem področju turizma narediti še več, tako po eni strani država kot predstavnik pomembnega dela javnega sektorja in po drugi strani seveda tudi posamezna podjetja, ki lahko koristijo razvoj turizma in ustvarjajo v njem dohodek. In zdaj vprašanja praktične narave, dve, tri bi izpostavil. Razumem, da je ta zakon postopkovni in je potrebno izdelati postopke, vendar mi manjka nekako že v tej primerjalni analizi z drugimi državami in pa tudi z Evropsko unijo nekaj več ekonomskih primerjav, nekaj več ekonomske analize, prikaz pozitivnih primerov in pozitivne prakse iz drugih držav; sicer vidimo, da so ureditve tudi pravne po državah in v Uniji zelo različne, zelo pisane, da tako rečem, kar kaže na kompleksnost in tudi težavnosti te problematike. Vendar bi te ekonomske analize in ti primeri bili zelo koristni potem verjetno že za samo dokončno pripravo zakona, podzakonskih aktov in pa predvsem za izvajanje. Drugo, kar bi želel poudariti, menim, da bo pogoj za to, da bo zakon zaživel in da bo dejansko prišlo potem tudi do projektov in do rezultatov javno-zasebnega partnerstva, kar bo izjemno težavno, da bo potrebna dobra organiziranost, menedžiranje javno-zasebnega partnerstva, zlasti na področju države, v vladi. Minimalno je to, kar je predvideno, da bo poseben oddelek, podobno kot je tudi v nekaterih drugih državah, za ta namen v okviru ministrstva za finance, kar je prav, vendar mislim, da to ni dovolj in da je potrebno razmišljati o tem, da bodo vsaj posamezni strokovnjaki, specialisti ali pa tudi službe v tistih ministrstvih, kjer si lahko največ obetamo od javno-zasebnega partnerstva: od ministrstva za promet, gospodarstvo in pa morda še v nekaterih drugih dejavnostih. Zelo pomembno bo namreč ugotavljanje oziroma evidentiranje možnih projektov, predvsem možnih potencialnih partnerjev iz zasebnega sektorja, vlagateljev in potem tudi soupravljavcev ali pa odvisno od oblike, ki bo izbrana za javno-zasebno partnerstvo, načrtovanje projektov, svetovanje in druga pomoč, zlasti v začetni fazi. In tretje in zadnje, kar bi želel poudariti, potrebno bo seveda tudi spodbujanje države, zlasti v začetni fazi. Brez tega ne bo šlo. In to tako na državni ravni, kot tudi na lokalni in v prihodnje tudi na regionalni ravni in to tako preko finančnih mehanizmov, začenši od proračuna, tudi davčne politike. Dalje, tudi koriščenje sredstev za te namene, sredstev Evropske unije, vključevanje bank v sofinanciranje in v spodbujanje takih projektov ter tudi vključevanje drugih. In, končno, še en stavek. Za javno-zasebno partnerstvo, za njegovo praktično delovanje bo po moje zelo pomembna tudi nadaljnja pospešena privatizacija posameznih sektorjev in umik države iz gospodarstva. Hvala lepa."
6,ParlaMint-SI_2009-01-29-SDZ5-Redna-02.u52,SD,-0.93408203125,2009-01-29,0.013018922880291939,"Med vladanjem pred štirimi leti in vladanjem danes, obstaja pomembna razlila. Vi ste vladali v času, ko je Slovenija beležila visoko gospodarsko rast zaradi ugodne mednarodne konjukture, pa tudi dobrega dela naših ljudi. Mi nimamo tega blagoslova. Sočasno s tem, ko je bila imenovana nova vlada, je na velika vrata tudi v Slovenijo, Evropo in Svet vstopila kriza. Praktično v vsaki vladi je še vsaj en mesec, vsak fikus potreboval, da najde svoje mesto. Mi seveda nismo imeli tega privilegija, mi si ga nismo niti želeli. Naša vlada je morala začeti delati prvi dan zato, da pokaže krizi zobe. Državljanke in državljani, in to je pri obravnavi zaključnega računa za vsako leto še posebej pomembno, si zaradi tega, ker za funkcioniranje te države in celotne skupnosti namenjajo pomemben del svoje plače in svojega zaslužka, zaslužijo vedeti, da je njihov denar porabljen skladno z nameni, zato da je skupnost urejena, da je okolje čisto, da so zavarovani naravni viri, zato da je poskrbljeno za najšibkejše v naši družbi in zato, da se ustvarjajo fundamentalni pogoji za razvoj skupnosti gospodarstva in možnosti za individualno promocijo vsakega in vsakim izmed nas, da za svoj denar dobijo vrednost v skupnosti. Zato je dolžnost in odgovornost politike, da porabo prikazuje transparentno in iskreno. Mnenje Računskega sodišča kaže, da predlagan zaključni račun proračuna za leto 2007 ne izkazuje dejanskega stanja. To vidimo na področju pokojninske blagajne, zdravstvene blagajne, prevzema dolga in posledično povečevanje primanjkljaja. Vidimo pri primanjkljaju, ki je dejansko stanje, in ne presežek, kot ga izkazujejo te listine. Zato je glasovati proti pravzaprav odgovornost do resnice. In glasovati proti pomeni, želeti si dobiti na te mize dejansko stanje, ki bo državljankam in državljanom, ne samo Državnemu zboru, pokazalo, za kaj je bil v preteklosti porabljen denar. Vsaka vlada ima gotovo svoje dobre in slabe plati, tudi pri vas je bilo tako. V moji stranki smo velikokrat znali pohvaliti poteze in odločitve vaše vlade. Znali smo jo pa velikokrat, žal prevečkrat, tudi grajati. Zato je treba danes v želji, da dobijo državljani za svoj denar vrednost v urejeni, perspektivni, razvojno naravnani skupnosti, glasovati proti zaključnemu računu."
6,ParlaMint-SI_2015-11-17-SDZ7-Redna-13.u112,SD,-0.9599609375,2015-11-17,0.050250131636857986,"Spoštovani gospod predsednik, spoštovana ministrica, kolegice in kolegi! Temeljna potreba za sprejem novele tega zakona, torej v svojem jedru izhaja iz ukrepov, ki jih je Državni zbor sprejemal s ciljem doseganja konsolidacije javnih financ v času, ko je bila finančna in gospodarska kriza v Sloveniji in svetu najbolj zahtevna in na višku svoje brutalnosti. V Poslanski skupini Socialnih demokratov smo ob sprejemanju ukrepov, kot je bil ZUJF, izrazili bojazen, da bo varčevalno spiralo težko ustaviti in da bo pot do stabilizacije sistemov solidarnosti in socialne države, ko bo enkrat v veljavo vstopil zakon tega tipa, zelo težko postaviti nazaj in da bo ta pot zelo zahtevna. Ko je namreč enkrat terapija določena, je prekinitev na sredini lahko še bolj nevarna kot morda ne najbolj optimalno zdravilo. Zato z Zakonom o starševskem varstvu in družinskih prejemkih, ki je danes pred nami, žal še ne odpravljamo dela varčevalnih ukrepov, saj smo kljub pozitivnim kazalcem v letošnjem in predhodnem letu še vedno zavezani k izvajanju politik, ki omogočajo nadaljevanje krepitve javnofinančne stabilnosti Republike Slovenije. Slednja pa je, tukaj moramo biti odkriti, temeljni pogoj za to, da imamo možnost ponovne krepitve skupnostne solidarnosti in socialne kohezije, na nekaterih področjih s perspektivo, da segment teh sproščanj v bodoče širimo še v večji meri. Del teh zakonov bomo in jih obravnavamo tudi na tej redni seji. Tako je na nek način najpomembnejši ukrep te novele, da se eksplicitno določa robne pogoje, ob katerih bo predvidoma, pri čemer gre še vedno zgolj za napoved, v letu 2018 mogoče celostno sproščanje varčevalnih ukrepov, ki jih je treba jasno opredeliti kot začasne in izključno interventne narave. Tako zakon določa, da ti varčevalni ukrepi veljajo le, dokler ne bo dosežena 2,5-odstotna gospodarska rast ter 1,3-odstotna delovna aktivnost. Predvsem delovna aktivnost je ključna, zato da lahko dosežemo tudi trajno vzdržnost sistemov socialne varnosti in družbene kohezije, še posebej v času, ko se soočamo s tako zahtevno demografsko situacijo na eni strani in tudi izjemno zaostrenimi razmerami na mednarodnih trgih, kjer se v zadnjem obdobju vedno bolj uspešno borijo tudi slovenske gospodarske družbe. Ker kljub doseganju 2-odstotne gospodarske rasti še vedno ne dosegamo ekonomskih kazalcev z ravni leta 2008 in ker ocenjujemo, da zakon v danih okoliščinah vendar opravlja svojo nalogo, tokrat predvsem preprečevanja trajnosti varčevalnega ukrepa, bomo v Poslanski skupini Socialnih demokratov zakon podprli, predvsem zavedajoč se tega, da kljub podaljšanju tega zakona tudi na tej redni seji sproščamo določen del ukrepov s ciljem zaščiti na eni strani tako srednji razred kot tiste, ki so najšibkejši. Hvala lepa."
6,ParlaMint-SI_2015-02-19-SDZ7-Izredna-09.u86,SD,-0.98828125,2015-02-19,0.13096381723880768,"Hvala za besedo, gospod predsednik. Spoštovani predstavniki Vlade, kolegice in kolegi! Skoraj z gotovostjo bi lahko trdila, da proračun Republike Slovenije še ni zadovoljil vseh proračunskih porabnikov in tistih, ki so vezani na proračunska sredstva. Ne v obdobju debelih krav, še manj sedaj, ko se že nekaj let spopadamo s finančno in gospodarsko krizo. Sredstev ni dovolj – ne za naše otroke, ne za starejše, ne za brezposelne. Najhujše je tudi to, da se čedalje več zaposlenih srečuje z revščino. Srednji sloj zaposlenih se zmanjšuje, na drugi strani pa se skupinica ljudi z mnogo denarja na neznanih računih spretno izogiba vseh odgovornosti. Res, da nas najbolj skrbi stopnja tveganja revščine pri otrocih, saj država v času gospodarske krize ni sprejela dodatnih ukrepov, ki bi zaščitili populacijo otrok. Slabša se tudi položaj srednjega sloja, ki večinoma ni upravičen do socialnih transferjev, zato se njihov položaj slabša in praktično srednji sloj izginja. Vse več je zaposlenih revnih. Položaj zaposlenih ali samozaposlenih, ki prejemajo nizke ali neredne dohodke ter malenkostno presežejo cenzuse za pridobitev prejemkov iz javnih sredstev in uveljavljanje subvencij, se poslabšuje. Slovenija je kljub padcu BDP uspela zaščititi najbolj ranljive skupine, vendar s socialnimi transferi revščine ni mogoče zmanjšati. Možno je le blažiti njene posledice in ljudem omogočiti preživetje. Zato je nujno potrebno ohraniti in krepiti dosežen standard socialne države, a vedno znova ugotavljamo, da se vse varčevanje izvaja na plečih naših ljudi, ki smo jim pas zategnili do te mere, da ne morejo več dihati. A če pogledamo s pozitivne strani – gospodarska rast se krepi. Kažejo se pozitivni učinki ukrepov in skrajni čas je, da jih občutijo tudi naši ljudje; ne le banke – tudi in predvsem ljudje. V letu 2016 pričakujemo podporo in veliko mero razumevanja vseh deležnikov, ko bodo na mizi ukrepi v zvezi s socialnimi transferi, družinami in posamezniki, ki jih bo treba uskladiti z napovedano gospodarsko rastjo. Če gospodarska rast ne bo zadostna, bomo vztrajali, da se vse zaveze, ki jih ima država do socialno šibkejših, izvajajo z dodatnim zagotavljanjem denarja. Socialni demokrati smo stranka, ki razumemo stisko ljudi, zato bomo vso našo pozornost namenili socialnemu položaju naših ljudi. Seveda ta ne bo mogoč, če ne bo sodelovanja vseh strani – finančnega ministrstva, občin, podjetij ter tudi in predvsem bank. Prav slednje je nujno vključiti v ta projekt. Če smo jih davkoplačevalci pred kratkim reševali z milijardami finančnih injekcij in tako pomagali bankirjem, je sedaj čas, da bankirji ponudijo roko najšibkejšim. Veseli pa nas, da je v rebalansu zagotovljenih dodatnih 8 milijonov evrov za javna dela, 8 milijonov evrov je predvidenih za usposabljanje na delovnem mestu, zagotovljena so sredstva za subvencioniranje zaposlitev in za iskalce prve zaposlitve, za katere sta v letu 2015 načrtovana programa Iz faksa takoj praksa in javno povabilo Delovni preizkus za mlade. Prizadevanja bodo šla v smeri, da bi čim prej pričeli črpati sredstva novega operativnega programa za obdobje 2014–2020. Najbolj pa me veseli, da so zagotovljena sredstva za začetek gradnje na Debelem rtiču, ki naj bi bil dokončan leta 2016; in materinski dom v Ljubljani. Obetajo se tudi širitve za varstveno-delovne centre, sicer za 70 mest, kar je še vedno veliko premalo glede na čakalno vrsto in potrebe, a kljub temu je zelo pomembno. Res ni rešitev situacije, je pa korak bližje. Kljub manjšanju sredstev je pomembno, da ohranimo status, ki ga imamo, da ne posegamo v zakonsko zagotovljene pravice ljudem. To ta rebalans zagotavlja, zato ga tudi podpiram. Hvala."
6,ParlaMint-SI_2022-03-17-SDZ8-Redna-30.u57,OTHER,1.0,2022-03-17,0.011106979101896286,"Hvala za besedo, predsednik. Lep pozdrav vsem prisotnim! Resolucija o znanstvenoraziskovalni in inovacijski strategiji Slovenije 2030 je strateški dokument, ki daje podlago za nadaljnji razvoj ter podporo znanosti in inovacijam. Družba, ki v ospredje postavlja odličnost v znanosti ter spodbudno okolje za raziskave in inovacije, je družba, ki je prepoznala potencial v politikah, povezanih s področji družbenega, gospodarskega in trajnostnega razvoja. Želimo si, da bi Slovenija tudi v prihodnje sledila tem ciljem in še naprej gradila prihodnost slovenske družbe tudi s prepoznavnostjo dosežkov naše znanosti, inovacij ter raziskav v svetu. Resolucija zagotavlja podlago za doseganje sinergij tudi na drugih področjih. Izhaja iz lani sprejetega Zakona o znanstvenoraziskovalni in inovacijski dejavnosti. Temelji na izhodiščih in usmeritvah, ki jih je pred enim letom sprejel Svet za znanost in tehnologijo Republike Slovenije. Naslavlja ključne organizacijske ter družbene izzive, tudi tiste na mednarodni ravni. Pomemben element resolucije je tudi njeno dopolnjevanje nekaterih področij, ki izhajajo iz drugih nacionalnih strateških dokumentov, kot so na primer Slovenska strategija pametne specializacije, Digitalna Slovenija ter Nacionalni program spodbujanja razvoja in uporabe umetne inteligence v Sloveniji. Poseben poudarek daje novemu okviru evropskega raziskovalnega prostora, katerega namen je dvig konkurenčnosti ter blagostanja prebivalcev Evropske unije. Vključenost v številne druge družbene podsisteme je eno glavnih vodil resolucije. Družbene spremembe v zadnjih nekaj desetletjih čutimo še danes. Še vedno so aktualne in bistveno narekujejo smer nadaljnjega družbenega napredka in predvsem sposobnost odzivanja na spremembe. Pomen znanosti, raziskav in inovacije se ob vsaki krizi izkaže za ključnega. Verjamemo, da so v tem kontekstu besede odveč, če se spomnimo zadnje krize, nastale zaradi hitrega širjenja nalezljive bolezni covid-19. Javna sredstva oziroma javna vlaganja v znanstvenoraziskovalno in inovacijsko dejavnost so ključnega pomena za njun nadaljnji razvoj. Leta 2027 bo obseg javnih sredstev znašal že 1 % bruto domačega proizvoda, cilj pa je do leta 2030 doseči javna vlaganja v višini 1,25 % bruto domačega proizvoda. Za celotna vlaganja v znanstvenoraziskovalno in inovacijsko dejavnost pa je izjemnega pomena tudi prenos znanja in povezovanje z gospodarstvom. Pričakujemo, da bo z zastavljenimi cilji možno doseči bistveno višji odstotek celotnih vlaganj v znanost in inovacije, in sicer v višini 3,5 % bruto domačega proizvoda. Ne pozabimo pa, da brez vrhunskih strokovnjakov ne bo možno doseči vseh ambicioznih ciljev. Moramo se zavedati, da potrebujemo spodbude in ustrezno ovrednotena delovna mesta za znanstvenike in raziskovalce, ki jih v tem trenutku težko privabimo v Slovenijo, sploh naše vrhunske strokovnjake, ki danes dosegajo odlične rezultate v tujini. Za dosego tega ne moremo slediti zgolj parcialnim ciljem, temveč moramo stremeti k temu, da v čim večji meri realiziramo vse predvidene ukrepe za dosego vseh ciljev resolucije, torej tako spodbujanja učinkovitega upravljanja raziskovalnega in inovacijskega sistema in okrepljenih vlaganj v raziskave in inovacije, omogočanja ter spodbujanja kariernega razvoja raziskovalcev in raziskovalk ter doseganja odličnosti v znanosti, zagotavljanja odlične in mednarodno konkurenčne raziskovalne infrastrukture, pospešenega sodelovanja med znanostjo in gospodarstvom s spodbujanjem prenosa znanj in inovacij kot vseh štirih horizontalnih ciljev. V Poslanski skupini Konkretno bomo Predlog resolucije o znanstvenoraziskovalni in inovacijski strategiji Slovenije 2030 podprli. Hvala."
6,ParlaMint-SI_2003-05-28-SDZ3-Redna-26.u35,OTHER,0.84765625,2003-05-28,0.013080770149827003,"Hvala, gospod predsednik. Spoštovane kolegice in kolegi, gospod minister s sodelavci! V Slovenski ljudski stranki se zavedamo pomena poslovne odličnosti slovenskih organizacij in zato podpiramo predlog vlade, da razširi sistem ocenjevanja poslovne odličnosti tudi na javni sektor. Priznanje Republike Slovenije za poslovno odličnost je najvišja državna nagrada, ki jo v Vlada Republike Slovenije podeljuje vsako leto najboljšim organizacijam za dosežke na področju kakovosti proizvodov in storitev ter kakovosti poslovanja kot rezultata razvoja znanja in inovativnosti. Prevzema v svetu priznan in uveljavljen model poslovne odličnosti, ki je tudi podlaga evropski nagradi za kakovost in omogoča organizacijam tako v javnem kot v zasebnem sektorju konkurenčno primerjavo z organizacijami v evropskem prostoru. Po našem mnenju je zelo pomembno, da vlada še bolj spodbuja prijave na samo ocenjevanje. V letu 2002 se je v postopek za priznanje vključilo 14 organizacij, ki so s tem dejanjem dokazala, da se tudi v Sloveniji vedno bolj širi zavedanje o pomenu odličnosti poslovanja. Pomembno je, da sta se lansko leto vključili v postopek ocenjevanja tudi dve zdravstveni organizaciji, ki sta presegli sodelovanje v pilotnem projektu inse zato odločili za sodelovanje na javnem razpisu. Odbor za priznanje Republike Slovenije za poslovno odličnost, ki ga je imenovala vlada Republike Slovenije, pa se je odločil za dva nagrajenca v dveh kategorijah. Ena od prednosti prijave za priznanje je vsekakor povratna informacija, ki jo dobi vsaka organizacija v obliki končnega poročila prijavitelju, ki za oceno o prednostih in priložnostih za izboljšanje predstavlja izhodišče za nenehno izboljševanje kakovosti izboljševanja in tudi za pripravo poslovnih načrtov za naslednja leta. Vključitev organizacij iz javnega sektorja je še posebej pomembno za spodbujanje inovativnosti ter učinkovitosti organizacije poslovanja v novih pogojih evropskega trga. Slovenski javni sektor se do sedaj še ni v večji meri soočil z razmerami, ki veljajo v Evropski uniji. Resnici na ljubo pa je treba tudi priznati, da tudi Evropska unija še ni opredelila vsesplošnih vrednot, ki naj bi veljale za javni sektor. Tudi v Evropski uniji se srečujejo različna pojmovanja za delovanje javne in državne uprave. Zato je zelo pomembno, da zakon spodbudi uresničevanje takšne prakse oziroma takšnih praks, ki bodo primerljive z najstrožjimi evropskimi kriteriji, tudi za javni in ne zgolj zasebni sektor. In da tudi Slovenija pripomore k uveljavitvi skupnih evropskih kriterijev za poslovno odličnost javnega sektorja. Po našem mnenju je prav od tega v veliki meri odvisna tudi prihodnja podoba slovenske in evropske skupnosti ter kakovost našega življenja v njej. Kot povedano, poslanska skupina Slovenske ljudske stranke bo predlagani zakon podprla. Hvala lepa."
6,ParlaMint-SI_2003-07-15-SDZ3-Redna-28.u22,OTHER,0.83984375,2003-07-15,0.010742735117673874,"Hvala lepa, gospod predsednik. Kolegice in kolegi! Uspešna razvojna politika neke družbe se kaže predvsem v položaju in možnostih ljudi. Za nas, Združeno listo socialnih demokratov in za evropsko družino socialdemokratskih strank je to temeljni kriterij njenega ocenjevanja. Veseli smo, da je prav ob posebni aktivnosti Stranke evropskih socialistov, katere polnopravna članica je Združena lista socialnih demokratov, uspelo tudi v osnutek nove ustave združene Evrope vključiti vse najpomembnejše cilje in metode, ki tako ocenjevanje razvoja, izhajajoče iz položaja ljudi, predstavlja in zagotavlja. Cilj Evropske unije tako ni le visoko konkurenčna tržna ekonomija, temveč tudi polna zaposlenost in socialni napredek, boj proti socialni izključenosti in diskriminaciji ter uveljavljanje socialne pravičnosti, enakosti,solidarnosti. Torej, uveljavljanje modela socialnotržnega gospodarstva, ki zahteva soodvisnost razvojne, zaposlovalne in socialne politike, ki posveča posebno pozornost odpravljanju medregionalnih razlik in varovanju okolja. Ta načela in ti cilji so za nas bistveni tudi pri ocenjevanju stanja v Sloveniji. Vsaka resna in odgovorna razprava, vsako opozarjanje na slabosti in nedoslednosti, ki temelji na dejstvih, ne pa na ceneni demagogiji, ki je ob takih vprašanjih še posebej priročna, je zato za nas potrebna in koristna. Toda posebej k obravnavi teh vprašanj, ki zadevajo položaj ljudi, mnogokrat tudi njihove osebne stiske in občutek brezizhodnosti, je treba pristopati objektivno in skrajno odmerjeno. Z nobenimi neresnicami in pretiravanjem ne bomo spreminjali stanja. Potrebni so dogovori o učinkovitejši politiki. In to je prvo, kar bi radi danes poudarili. Drugo, kar prav tako uokvirja današnjo razpravo, je vprašanje politik, ki lahko in morajo zagotavljati reševanje problemov brezposelnosti, socialnih in razvojnih razlik. V Združeni listi socialnih demokratov smo prepričani, da imajta ustrezna razvojna in regionalna politika pri tem enako pomembno vlogo kot politika zaposlovanja in socialna politika. Prepričani smo, da je bolj ambiciozni razvojni politiki treba posvetiti večjo skrb. Slovenija mora povečati stopnjo rasti bruto družbenega proizvoda, predvsem tudi povečati obseg proizvodnje in storitev v realnem sektorju, saj brez tega ne bo mogoče zagotavljati novih delovnih mest in sredstev, ki bi omogočala tudi potreben obseg za razvoj znanosti, izobraževanja, kulture, kot podlag za enakopravno tekmo z najrazvitejšimi državami sveta, in ne dovolj sredstev za pokojninsko, zdravstveno, družinsko in socialno varstvo, ki bo zagotavljalo ljudem dostojno življenje. Produktivna so torej predvsem prizadevanja za ustvarjanje višjega dohodka, ne pa le razprava o tem, kako bomo tisto, kar smo ustvarili, delili. Ko govorimo o naslednji od politik, ki jo posebej poudarjamo, to je o regionalni politiki, bi radi poudarili, da regionalna politika na žalost ni bila resnična prioriteta poosamosvojitvene Slovenije. Šele pred tremi leti smo, kljub mnogim opozorilom, in kritikam, ki smo jih dajali tudi iz naše stranke, sprejeli zakon o regionalnem razvoju. Vsaj dve leti smo potrebovali in dobivali informacije o tem, da se ustanavljajo potrebne institucije v skladu z zakonom. Sedaj bi lahko morda začeli pričakovati tudi ugodnejše rezultate. Medregionalne razlike so namreč v Sloveniji zelo velike. Prevelike, posebej, če upoštevamo relativno majhnost našega ozemlja, bližino teh regij in število slovenskih prebivalcev. In v zadnjem času se na žalost niso zmanjševale. Zato menimo, da je uspešni regionalni politiki nujno posvetiti večjo pozornost. Ob tem smo prepričani, da je za uresničevaje tega cilja potrebna usklajena akcija več politik, ne pa samo politik na področju zaposlovanja in socialne politike. Posebej je pomembna aktivnost novo ustanovljenega ministrstva, pa tudi ministrstva za gospodarstvo. Eden od ukrepov, ki bi lahko pripomogel k zmanjševanju regionalnih razlik, bi bila tudi regionalizacija Slovenije. Zato je ustanovitev pokrajin, njihovo oblikovanja, kot druga stopnja lokalne samouprave, za nas nujen vzvod uspešnejše regionalne politike. Žal na tem področju bolj govorimo, kotda bi dosegali rezultate, in žal nismo uspeli niti z dogovori o spremembi ustave, ki bi uspešnejšo regionalizacijo zagotavljali. Tudi po tej poti bi po mojem lahko dosegli več. Manj z govorjenjem in kazanjem na slabosti, več s konkretnimi ravnanji. Analize ravnanj so namreč tiste, ki kažejo na prave rezultate. Kar zadeva ravnanje ministrstva za delo, to je omenil že dr. Dimovski, je prav povedati, za to obstajajo podatki, da se je na področju aktivne politike zaposlovanja v okviru danih sredstev daleč največ sredstev to ministrstvo usmerilo v regije, v katerih je največji problem brezposelnosti. V letu 2003 je preko 17 milijard sredstev, namenjenih za aktivno politiko zaposlovanja: 68% teh sredstev gre v regije z nadpovprečno brezposelnimi, tudi v programih javnih del iz teh regij jih je vključenih preko 75% skupnega števila ljudi in tudi pri ukrepu sofinanciranja težje zaposljivih oseb je delež 71%. Zato se je število brezposelnih v nekaterih regijah zmanjševalo hitreje, kot v najrazvitejših; najbolj v mariborski regiji - za preko 2 tisoč. Taka politika, čeprav dobra in pohvalna seveda, ne rešuje vseh problemov, to ponovno potrjuje naša ugotovitev, da lahko le skupni učinki mnogih politik, posebej tudi regionalne in gospodarske, zagotavljajo politiko večje zaposlenosti, ki rešuje te probleme. Zato poudarjamo, da doslej predvidena sredstva za aktivno politiko zaposlovanja aktualnega problema brezposelnosti po mojem sama ne morejo rešiti, to posebej velja za krog dlje časa brezposelnih in težje zaposljivih oseb, brez dodatnih sredstev države, brez posebnih programov zanje, povezanih z zaposlovalno in gospodarsko in razvojno politiko, jih je ne bomo uspeli zaposliti. Za odhod v pokoj bi morali ti ljudje čakati še 10 ali več let, zaradi izgube dela, ker so težje zaposljivi, težko dobijo delo in so res v najtežjem socialnem položaju, pa ne samo socialnem, tudi človeško je za njih ta položaj nesprejemljiv, saj so delali 20, 25 ali več let, sedaj pa ne vedo za svojo perspektivo. Njihovih stisk zato gotovo ni mogoče vključiti v nobene statistike sicer uspešnega razvoja Slovenije. Od njih ni mogoče pričakovati, da bi pristajali na sicer realne razvojne probleme in krutosti tržnega gospodarstva ali jih celo razumeli. Za njih je in bo Slovenija, če ne bo bolje reševalanjihovih stisk, krivična in nesocialna država. Zato predlagamo, da se tudi tem problemom posebej posvetimo, dogovorimo za to posebne programe in predvidimo za to tudi potrebna sredstva. Hvala lepa."
6,ParlaMint-SI_2015-10-13-SDZ7-Izredna-21.u66,OTHER,-0.97021484375,2015-10-13,0.0015167832607403398,"Hvala lepa. Kolegice in kolegi! Zdaj so predlagatelji začeli govoriti o revščini, o socialni izključenosti, ampak naj vas opozorim, da vi niste predlagali razprave o tej temi in niste predlagali razprave o konkretnih ukrepih. Ne! Vi ste predlagali razpravo o Predlogu priporočila v zvezi z vse slabšimi uvrstitvami Slovenije na mednarodnih lestvicah. Vsaj zaenkrat se meni zdi, da smo še vedno na tej isti seji s to točko dnevnega reda. Kar zadeva lestvice, v svetu obstaja cela vrsta različnih mednarodnih lestvic in uvrstitve naše skupne države na teh lestvicah, kot smo danes že tudi ugotovili, so različne. Poročilo Ekonomska svoboda sveta 2015 temelji na podatkih iz leta 2013 in še starejših. Ta lestvica, ki jo vi danes navajate, ne kaže učinkovitosti te vlade, ampak kaže učinkovitost vseh predhodnih vlad. Na tej lestvici je zelo veliko različnih indeksov in tudi znotraj teh indeksov se Slovenija uvršča zelo različno. V enem je na primer na drugem mestu, uvrščena takoj za Španijo, spet v drugem na 28. in tako naprej, da ne bom ponavljala tega, kar je bilo danes že izrečeno. Vedno je stvar v metodologiji, v uporabljenih kriterijih, v formulah, v preračunih. Preden neke podatke uporabimo, je zelo pomembno, da podrobno pregledamo metodologijo posamezne lestvice in podatke, ki so bili na tej lestvici uporabljeni. Kot rečeno, danes govorimo o lestvici s podatki iz leta 2013. Naslednji argument, ki smo ga tudi že danes slišali, je, da so lestvice, ki nastajajo na podlagi statističnih podatkov, nekih oprijemljivih podatkov, so pa tudi take, ki temeljijo na primer na vprašalnikih, in tudi takšni podatki, oprostite, so vir za to lestvico. Ne samo, da so subjektivni, večkrat so celo zelo nerealni. Odvisni so od posameznikovega dojemanja, njegovega zaznavanja, od njegovih osebnih okoliščin in tako dalje. Taki podatki so potem tudi medsebojno neprimerljivi. Odvisni so od števila vprašanih, posebna zgodba je kompleksnost in zapletenost samih vprašalnikov in še bi lahko naštevala. Pogosto je primerjava kvantitativnih podatkov različnih držav med seboj zelo težka in zato sta pri tem potrebni še posebna previdnost in občutljivost. Večkrat so ti podatki med seboj celo neprimerljivi. Včasih zgolj ena majhna sprememba v tem, kako se razporejajo točke na neki taki lestvici, lahko pomeni za državo razliko 30, 40 ali 50 mest, po dejanskem stanju je pa država na istem. Poročilo Doing Business na primer še posebej opozarja na to, kako naj se kazalnike uporablja, in tudi na to, kako naj se jih ne uporablja. Navaja tudi celo vrsto primerov napak v tem poročilu, ko je to isto poročilo celo vrsto let najbolje rangiralo države, upoštevajoč en kriterij, za katerega so danes ugotovili – to tudi izrecno napišejo –, da je bil napaka. Obstaja tudi cela vrsta literature, ki se ukvarja s temi lestvicami in poročili, ki opozarja na te napake. Take lestvice in poročila imajo torej določene omejitve. Mislim, da je predvsem treba vsako poročilo najprej pravilno brati, potem to pravilno uporabljati, predvsem pa ga jemati po pameti. Jemati kot opozorila, priporočila, se iz njih učiti in sprejemati pravilne ukrepe. Nikakor pa ne, kot to počne danes predlagatelj, podatke necelovito navajati, izpuščati tiste, ki ti ne ustrezaj,o in povezovati tiste, ki ti ustrezajo, ter jih interpretirati tako, da ustreza namenu, ki ga pač v tistem trenutku želiš doseči. Poleg tega menim, da zgolj ekonomska učinkovitost ni edino, kar meri kvaliteto življenja v določeni državi. Pomembni so enakost, zdravje, izobraževanje, tudi kultura in tako dalje, da ne naštevam. Iz današnjega predloga se resnično sprašujem, kje je tukaj konstruktivna opozicija. Vseskozi poslušamo besede, kako so vaši predlogi konstruktivni, kako želite tej vladi pomagati, ampak navesti eno lestvico in uvrstitev Slovenije označiti za sramotno za moje pojme ni konstruktivno. Iz tega predloga danes lahko razberem en in edini namen, in to je pokazati, kako tej vladi ne gre, kako ne počne nič in kako je tisto, kar naredi, slabo. Poleg tega nameniti tudi čim več časa za to, da vlada in koalicija zapravljata čas za odgovarjanje na predloge, kakršen je današnji. Tako ali tako pa ne gre nedvomno vse zasluge za tisto, kar je dobro, verjetno pripisati neki drugi vladi, nasprotno pa je za vse, kar je slabo, kriva ta vlada. Če smo že bili ravno danes večkrat izzvani, katere ukrepe vse smo do zdaj sprejeli, kljub temu, da ta vlada ni naredila nič, bom pa zdaj mogoče preletela te ukrepe. Za uravnoteženje javnih financ – Strategija upravljanja podjetij v državni lasti; za trajno fiskalno konsolidacijo – Zakon o fiskalnem pravilu, oba rebalansa; za sanacijo bančnega sistema –Zakon o bančništvu, oblikovanje Sklada za reševanje bank, dokapitalizacija obeh državnih bank; za poenostavitev davčnih postopkov – novela Zakona o davčnem postopku, novela Zakona o davku na dodano vrednost, Zakon o trošarinah, Zakon o davčnem potrjevanju računov. Za krepitev socialne države – paket ukrepov za pomoč socialno najšibkejšim, to so odpis dolgov, reševanje problematike deložiranje družin, Zakon o izvršbi in zavarovanju, ki omogoča varovanje socialnih transferjev ter uvaja predplačniško kartico, uvedba deficitarnih štipendij, socialni sporazum 2015–2016. Za manj birokracije in večjo učinkovitost v javnem sektorju – reorganizacija informatike v državni upravi, vzpostavitev Državnega računalniškega oblaka, prenova portala E-uprava, prvič v letu 2015 skupno javno naročanje v zdravstvu, centralizirano ravnanje z nepremičnin premoženjem države z novelo Zakona o državni upravi. Poenostavitev administracije pri prostovoljnem delu – novela Zakona o prostovoljstvu. Za krepitev pravne države – učinkovit pregon kriminala, novih 30 tožilcev, novela Zakona o kazenskem postopku in novela Kazenskega zakonika, vzpostavitev oddelka v zvezi z odvzemom premoženja nezakonitega izvora. Hitrejše reševanje sodnih sporov – novele zakonov o državnem tožilstvu, sodiščih, sodniški službi in o sodnem registru. Za zaostritev pogojev za odlog kazni iz zdravstvenih razlogov – novela Zakona o izvrševanju kazenskih sankcij. Novela Zakona o brezplačni pravni pomoči, uvedba Pravosodnega Supervizorja, priprava normativov za sistemske preiskave nepravilnosti pri izvedbi investicijskih projektov. Za boljše javno zdravstvo – Resolucija o nacionalnem programu o prehrani in telesni dejavnosti za zdravje, projekt eZdravje, eRecept in eNaročanje, pilotni projekt na področju čakalnih dob in Pravilnik o službi nujne medicinske pomoči v zaključni fazi. Na področju kakovostne infrastrukture in okolja – Strategija razvoja prometa v Republiki Sloveniji, ureditev področja elektronskega cestninjenja za tovorna vozila z Zakonom o cestninjenju, odprtje predora Markovec, dokončana obvoznica v Črnomlju, zaključena je modernizacija železnice Divača–Koper in Slovenska Bistrica–Pragersko, podpis pogodbe za začetek del Draženci–Gruškovje, sprejet je bil Akcijski načrt za energetsko učinkovitost in Akcijski načrt za skoraj nič-energijske stavbe. Imamo nove letalske povezave Maribor–Praga–Varšava, enotno mesto upravljanja z vodami z Zakonom o vodah, Akcijski načrti interventnih aktivnosti zaradi poplav, Nacionalni stanovanjski program. Za gospodarski razvoj ne bom ponavljala, kar je naštela že kolegica Korenjak Kramarjeva. Hvala lepa."
6,ParlaMint-SI_2005-06-21-SDZ4-Izredna-09.u20,OTHER,-0.9716796875,2005-06-21,0.009714830666780472,"V imenu poslanskega kluba bom obrazložil svoj glas in glas kolegov poslancev. Gre za slab rebalans. Niti ni sanacijski, niti razvojni, ampak gre za delitev plena, ki je celo v nasprotju z zakonom o javnih financah. Prej ste izpustili priložnost, da bi ga naradili vsaj zakonitega. Za kaj gre? Minister Gaspari je v preteklosti ukrepal, minister Rop je ukrepal, minister Mramor je ukrepal celo po volitvah, samo gospod minister Bajuk ni ukrepal, ampak je predlagal vladni koaliciji delitev plena. Pri tem je seveda naredil po našem mnenju dve ključni napaki. Na strani prihodkov, ki jih je najprej napihnil, tako da je za trikrat povečal črpanje profitov iz podjetij iz 9 na 27 milijard, je na strani odhodkov to namenil ne za varčevanje, temveč za povečevanje plač materialnih stroškov, ne za investicije, temveč za povečevanje subvencij. Na strani odhodkov tudi ni bil sprejet skoraj noben vsebinski amandma. Predlagali smo jih na področjih povečanja denarja za regionalni razvojni program, za izobraževanje, za aktivno politiko zaposlovanja, za izobraževanje težko zaposljivih. Omejili ste denar za investicije v bolnišnice in niste dali denarja, ki bi omogočal podporo Sloveniji državam z evropsko perspektivo. Bolje bi bilo, če vlada ne bi predlagala rebalansa, bolje bi bilo, da bi vlada dejstvo, da imamo pri davku od dohodka pravnih oseb boljši izplen, uporabila za to, da bi se ukinil davek na izplačane plače, kar bi neposredno povečalo konkurenčnost gospodarstva, in bolje bi bilo, da bi predvideni programi v proračunu šli v izvajanje. S tem bi vlada lahko preprečila padanje gospodarske rasti, ki se nam dogaja v prvi polovici lega 2005. To bi bil vsaj približek razvojnega proračuna. Za to se niste odločili. Sedaj je pred vami priprava proračuna za leto 2006 in 2007. Upamo, da bo vlada bolj srečne roke in bolj umno pripravila proračun za naslednji dve leti, še posebej upoštevajoč dejstva, ki so se zgodila v Evropski uniji. V nasprotnem primeru bo Slovenija tonila na lestvici uspešnih gospodarstev."
6,ParlaMint-SI_2014-11-18-SDZ7-Redna-02.u10,OTHER,-0.97314453125,2014-11-18,0.2145921289920807,"Hvala za besedo in lep pozdrav spoštovani ministrski ekipi, premieru, spoštovanemu predsedniku in spoštovanemu zboru! Doslej so stroške krize v Sloveniji plačevali revni in srednji sloj, medtem ko so kapitali, najbogatejši, po navadi prejemali odpustke. Predlagani rebalans proračuna te trende nadaljuje. Spet se bo rezalo v socialno državo, kar bo še dodatno obremenilo najšibkejše, in spet se bo rezalo v javni sektor, kar bo še dodatno uničevalo srednji sloj, ki v tej družbi že več let razpada. In dodatno: država bo z rezi v investicije zavrla pozitivne gospodarske trende, ki so se v tem letu vendarle pojavili. Naj utemeljim te strahove. Prvič, Ministrstvo za zdravstvo. Sredstva so se zmanjšala za kar 10 %, medtem Vlada, recimo, ni našla rezerv na področju obrambe, kjer je izdatke celo povečala za 1,7 %, med drugim za nakup orožja in vojaške opreme, po drugi strani pa se ni obotavljala zmanjšati sredstev za zagotavljanje zdravstvenega varstva za ljudi brez obveznega zdravstvenega zavarovanja. In drugič, tudi na Ministrstvu za delo, družino in socialne zadeve se varčuje pri tistih, ki so najšibkejši. Zmanjšali ste sredstva za podprogram Kreiranje delovnih mest, s katerim se omogoča zaposlovanje težje zaposljivih, med drugim v okviru javnih del. Tretjič, zmanjšujejo se sredstva za podporo zaposlovanju in rehabilitaciji invalidov in izenačevanje možnosti za invalide. Na to enostavno ni mogoče pristati. Pomoč invalidom in drugim najšibkejšim členom družbe je zadnja postavka, na kateri je mogoče varčevati. Četrtič, število brezposelnih se je letos res da malenkost zmanjšalo, nikakor pa se ni zmanjšalo za 19 %, za kolikor se znižujejo sredstva za nadomestila za brezposelnost. Očitno se Vlada ne zaveda, kakšen problem je brezposelnost v Sloveniji. V Mariboru trenutno znaša 14,8 %, v Murski Soboti 17,8 in v Trbovljah, kjer so včeraj v likvidacijo poslali TET s 160 zaposlenimi, pa je že zdaj na Zavodu za zaposlovanje prijavljenih kar 4 tisoč 400 iskalcev zaposlitve. Kako lahko ob takih številkah Vlada zmanjša sredstva za nadomestila za brezposelnost za kar petino? In ne nazadnje zelo zaskrbljujoč je trend rezov investicije. Predlagani rebalans zmanjšuje investicijske odhodke za 96 milijonov evrov in investicijske transferje za 27 milijonov evrov. To sta trenda, ki Sloveniji zagotovo ne bosta pomagala na poti iz krize; prej obratno. Rezi, ki se napovedujejo v rebalansu, in rezi, ki jih napovedujete v predlogu proračuna za leto 2015, ne morejo imeti drugačnega učinka, kot so jih imeli podobni rezi ministra Šušteršiča leta 2011: Slovenijo so iz blage rasti v letu 2010 potegnili v drugo recesijo. Kot smo slišali v uvodnem nagovoru premiera, so izgovor za takšne politike še vedno pritiski iz tujine, a v teh časih enostavno n držijo več. V predlogu rebalansa, ki je le uvertura v drastične reze v letu 2015, govori se o rezih v zneskih 700 do 800 milijonov evrov, kar je približno še enkrat več, kot so znašali rezi ministra Šušteršiča, ki so povzročili drugo recesijo. O takšnih rezih se pogovarjamo zdaj, ko sta Italija in Francija zavrnili fiskalni pakt Evropske unije in je Evropska komisija na to pristala. To smo že večkrat v razpravah v tem zboru poudarili, pa smo vedno dobili odgovor, da si to morda lahko privoščita drugo in tretje gospodarstvo Evrope, ne pa mala Slovenija. A tudi to ne drži več, kancler male Avstrije, Werner Faymann, je nedavno pozive Evropske unij k varčevanju zavrnil z besedami: ""Zanimivo mnenje, ampak mi mislimo drugače."" Odvrnil jim je, da bodo v Avstriji najprej poskrbeli za stabilno gospodarsko rast, šele nato pa jih bo začelo skrbeti uravnoteženje javnih financ. To je namreč srednjeročni cilj, ki ga ni mogoče doseči brez stabilne rasti. Če med krizo varčujemo, pa drugačnih rezultatov kot nove recesije ne more biti. Pa Slovenija? Spet bomo bolj papeški od papeža! Novemu finančnemu ministru ni dovolj, da zareže v porabo toliko, da spravi primanjkljaj pod 3 %, kar je fiskalni cilj Evropske unije, ampak ga želi spraviti na 2,8 %: in to v letu 2015! V Združeni levici zato rebalansa, ki ga je treba brati le kot napoved rezov v novem letu, enostavno ne moremo podpreti. Predsednika Vlade in ministrsko ekipo pa sprašujemo: prvič, pravite, da želite bremena krize enakomerno porazdeliti med vse deležnike – kako, ko pa spet najbolj režete pri najšibkejših? In drugič, pravite, da je vaš cilj zagotoviti stabilno gospodarsko rast – kako, ko pa ste za eno četrtino okrnili investicijsko potrošnjo države, in kako, če se je v vseh preteklih letih izkazalo, da imajo varčevalni ukrepi izrazito negativne učinke na gospodarsko rast? Povprečje v Evropski uniji in tudi v Sloveniji je bilo, da se je za vsak evro, ki ga država privarčuje, gospodarska rast zmanjšala za 1,6 evra. Tretjič. V čem je novi ZUJF drugačen in boljši od Šušteršičevega ZUJF, razen tega da je še enkrat večji od tistega Šušteršičevega, ki je povzročil drugo recesijo? In zadnjič. Kaj vam brani, da se ne bi po zgledu Italije, Francije in Avstrije obrnili na Evropsko komisijo in zahtevali več časa za konsolidacijo javnih financ? Hvala lepa."
7,ParlaMint-SI_2018-11-22-SDZ8-Redna-02.u90,SDS,0.85107421875,2018-11-22,0.9460704922676086,"Najlepša hvala za besedo, gospod podpredsednik. Še enkrat lepo pozdravljena varuhinja človekovih pravic in oba namestnika varuhinje! Varuh je torej v sodelovanju z izbranimi nevladnimi organizacijami tudi v letu 2017 zagotavljal učinkovito izvajanje nalog in pooblastil državnega preventivnega mehanizma. V uvodu naj rečem, da sem vesela, da izvajanju nalog in pooblastil državnega preventivnega mehanizma, ki so bile zaupane Varuhu človekovih pravic, govorimo v čisto posebnem svojem poročilu Varuha človekovih pravic, saj gre za zelo pomembne vsebine. Gre namreč za dodaten mehanizem za preprečevanje mučenja in drugih oblik slabega ravnanja z ljudmi, ki jim je bila odvzeta prostost, in prav je, da se takšnim vsebinam posvetimo, seveda, z vso svojo pozornostjo in subtilnostjo. Državni preventivni mehanizmi s svojimi preventivnimi obiski, katerih namen je preprečiti mučenje ali drugo slabo ravnanje še preden se zgodi, je lep primer proaktivne vloge Varuha človekovih pravic in to vsekakor pozdravljamo. Dovolite pa mi, da v tokratnem poročilu izpostavim tista dejstva in priporočila, na katera so nas še posebej opozorili v Poročilu o izvajanju DPM v letu 2017. S priporočili za izboljšanje stanja v letu 2017 v veliki meri opozarjajo na situacije, ki lahko predstavljajo nečloveško ali poniževalno, to pomeni slabo ravnanje s posamezniki, ki jim je odvzeta prostost, kot so na primer težave pri zagotavljanju bivalnih prostorov za osebe s težavami v duševnem zdravju in posledično njihovo nameščanje na hodnike in druge skupne prostore socialno-varstvenih zavodov ali celo zavračanje, neustrezna uporaba posebnih varovanih ukrepov, zagotavljanje ustreznih dnevnih oblačil za paciente psihiatričnih bolnišnic, nastanitev in obravnava mladoletnih tujcev in zagotovitev ustreznih zaprtih prostorov za zdravljenje mladoletnikov s težavami v duševnem zdravju. V mnogih obiskanih ustanovah se prav zaradi priporočil, ki jih poda Državni preventivni mehanizem, bivalne razmere in ravnanje z osebami, ki jim je bila odvzeta prostost, to moramo povedati, izboljša. Odzivi pristojnih organov, zlasti obiskanih ustanov, na ugotovitve in priporočila za izboljšanje stanja kažejo na pripravljenost in sodelovanje. Poleg tega tudi za opravljene obiske v letu 2017 Varuh ugotavlja, da poskušajo zlasti obiskane ustanove sprejeti vse ukrepe za potrebne izboljšave, ki so v njihovi domeni. Žal pa opozarjajo na slabše sodelovanje s pristojnimi ministrstvi. Želijo si boljšega in bolj poglobljenega sodelovanja, zlasti ko gre za problematiko, zaradi katere so potrebne sistemske spremembe na tem področju. Skupina državnega preventivnega mehanizma v 2017 ugotavlja pomanjkljivosti pri uporabi posebnih varovalnih ukrepov, tudi ob obiskih psihiatričnih bolnišnic, zato si na tem področju želijo še bolj poglobljenega sodelovanja, zlasti pa hitrejšega odzivanja Ministrstva za zdravje in drugih akterjev pri sprejemanju ukrepov za izboljšanje stanja, na primer, pri čimprejšnji pripravi potrebnih sprememb in dopolnitev Zakona o duševnem zdravju in strokovnih smernic za uporabo posebnih varovalnih ukrepov, o čemer smo nekaj rekli že tudi pri prejšnji točki, torej pri obravnavi poročila Varuha človekovih pravic. Tudi Ministrstvo za izobraževanje, znanost in šport že nekaj časa opozarja na potrebo po pripravi strokovnih podlag za celostno in enotno obravnavo mladostnikov, z navodili za primerno vzgojno ukrepanje, zlasti v primeru mladostnikov s težavami v duševnem zdravju in pridruženim nasilnim ter agresivnim vedenjem. Državni preventivni mehanizem s svojim delovanjem bistveno prispeva k izboljšanju stanja oziroma izboljšanju položaja oseb, ki jim je bila odvzeta prostost. Prav je, da Varuhu človekovih pravic in vsem tistim, ki delajo v okviru tega državnega preventivnega mehanizma, s svojo podporo izrazimo zaupanje za njihovo delovanje, saj je velikega pomena, ter da smo pri omenjenih zadevah, ki jih obravnavamo danes v Državnem zboru, še posebej občutljivi in zelo pozorni na izpostavljeno tematiko in jo obravnavamo z vso skrbnostjo. V Slovenski demokratski stranki bomo poročilo podprli. Hvala."
7,ParlaMint-SI_2007-11-22-SDZ4-Redna-33.u72,SDS,0.6396484375,2007-11-22,0.9347832798957825,"Hvala lepa za besedo. Zelo vesel sem, pravzaprav danes lahko tukaj pozdravim novo varuhinjo človekovih pravic, kolegico Čebašek Travnikovo. Jaz mislim, da je institucija Varuha človekovih pravic tako pomembna, da je današnja razprava o tem poročilu za leto 2006 ob njeni prisotnosti še toliko bolj pomembna. Tudi gre za tako resno institucijo, eno najresnejših v državi, da ji moramo posvetiti čim več pozornosti in tudi odreagirati na vse tiste stvari, ki se v teh poročilih pojavljajo. Nekatera od teh se pojavljajo tudi že za isto stvar v zadnjem času večkrat. Jaz tudi danes ne bi govoril o izbrisanih. Tukaj se popolnoma strinjam s kolegom Černačem, ki je že pred menoj to temo nekako obdelal. Nekaj besed pa bi vseeno rekel o civilni družbi, ki naj bi bila izključena pri dogovarjanjih o različnih zakonih in drugih aktih, ki se sprejemajo. Moram reči, da je civilna družba dobrodošli sogovornik pri vsakem sprejemanju zakonodaje, vendar je pri tem potrebno upoštevati, da je ta civilna družba pri svojih predlogih realna, in da ta civilna družba ne zastopa interesov posameznih političnih skupin, celo včasih z istimi besedami in z istimi stavki. Se pa strinjam, da je vloga civilne družbe v državah, kjer imajo dolgotrajnejšo demokracijo kot pri nas, nekoliko drugačna in zato je ocena z njihove strani včasih z naše civilne družbe tudi napačna. Kar se tiče človekovih pravic na sploh pa mislim, da je ena prvih pravic, ki jih imamo vsi ljudje, da smo obveščenih o dogajanjih po pravici, po resnici in na način, ki ni zavajajoč. V zadnjem času lahko opažamo kar prepogosto take zavajajoče nekatere podatke, komentarje o nekaterih zadevah, ki seveda z realnostjo nimajo nobene povezave. Prav to je eden osnovnih problemov, ki jih bo v prihodnje moral varuh človekovih pravic tudi urediti oziroma popraviti, tako kot se sedaj dogaja sigurno ni pravilno. Gre za to, da ima vsak človek pravico, da je obveščen o dogajanju na realen resničen način. Danes je bilo govora tudi v zvezi z zdravstvom. Tu sem sam dolga leta udeležen na različnih procesih, ki se dogajajo. Lahko ugotovimo, da je v zadnjem času ali v zadnjih dveh, treh letih so se številne stvari spremenile na boljše. Tega v tem poročilu, žal, ni opaziti. Tu je moja pripomba na to poročilo, ki je v celoti sprejemljivo, ampak prav v tej točki pa bi lahko imel pripombo, predvsem pripombo, da se tiste stvari, ki so se dejansko na tem področju v zadnjih letih bistveno spremenile in izboljšale, niso omenjene. Govori celo o Onkološkem inštitutu, ki je, hvala bogu, v tem letu se je ves projekt realiziral, govori o čakalnih dobah, ki so se bistveno skrajšale v tem času, v zadnjih dveh, treh letih in tudi dostopnost do zdravstvenih storitev se je bistveno izboljšala z napori, ki so bili narejeni na različnih nivojih in v različnih smereh. Vesel sem, da bo drugo poročilo lahko prav na tem področju že bistveno boljše in bo, če bo upoštevalo, jaz sem prepričan da bo, realno stanje kakršno danes je. Danes sem bral v enem časopisu, da naj bi se v kratkem skrajšale čakalne dobe za megnetno resonanco. Tu verjetno kakšnih, razen za Ljubljano, ne bo kakšnih posebnih naporov, ker so te kar zelo zelo skrajšane v zadnjih treh letih, in sicer je skrajšanje za mnogokratnik 3. To je iz 12 mesecev povprečno sedaj na tri do štiri mesece za celo državo, kar pa je že primerljivo z ostalimi državami v Evropi. Prepričan sem, da bo poročilo že za leto 2007 na nekaterih področjih, ki so tu še nekako ocenjena kot neprimerna ali kot ne dobro izvedena že bistveno bistveno boljše. Tudi kar se tiča zakonodaje so omenjeni trije zakoni [[...]]"
7,ParlaMint-SI_2019-06-20-SDZ8-Redna-09.u90,SDS,0.552734375,2019-06-20,0.09509984403848648,"Najlepša hvala za besedo, še enkrat. Spoštovani varuh človekovih pravic! Iz priloženega poročila Varuha človekovih pravic Republike Slovenije o izvajanju nalog državnega preventivnega mehanizma po Opcijskem protokolu h Konvenciji OZN proti mučenju in drugim krutim, nečloveškim ali poniževalnim kaznim ali ravnanju za leto 2018 lahko razberemo, da je Varuh v sodelovanju z izbranimi nevladnimi organizacijami tudi v preteklem letu zagotavljal učinkovito izvajanje nalog in pooblastil DPM. Državni preventivni mehanizem je dodaten mehanizem za preprečevanje mučenja in drugih oblik slabega ravnanja z ljudmi, ki jim je bila odvzeta prostost. Po mnenju mnogih je DPM s svojimi preventivnimi obiski, katerih namen je preprečiti mučenje ali drugo slabo ravnanje, še preden se zgodi, lep primer proaktivne Vloge varuha človekovih pravic. Pri predstavitvi svojega delovanja navajajo, da je DPM v letu 2018 obiskal 81 različnih krajev odvzema prostosti, 24 socialnovarstvenih institucij; tukaj gre v večji meri za domove za starejše, v teh primerih je varuh v okviru vseh obiskov tudi izdal največ priporočil, 32 policijskih postaj in Center za pridržanje v Ljubljani, ki prav tako sledijo po številu izdanih priporočil, šest zavodov za prestajanje kazni zapora, azilni dom oziroma njegove sprejemne prostore, tri psihiatrične bolnišnice, štiri posebne socialnovarstvene zavode ter 11 vzgojnih zavodov, vključno z zavodom za usposabljanje. Poznamo primere, tudi iz javnosti, da se ljudi zaradi prostorske stiske namešča tudi na hodnike ali v druge neprimerne prostore, na kar opozarja varuh, da se oskrbovance na primer v domovih za ostarele zaradi prekomerne obremenjenosti osebja obravnava slabše, kot bi se jih lahko v primeru, če bi kadrovske zadeve bile urejene. Na podlagi vseh priporočil v primeru socialnovarstvenih zavodov ne moremo zaobiti dejstva, da je na tem področju nujna sprememba zakonodaje. Prav tako vedno znova opozorijo na še eno nerealizirano odločbo Ustavnega sodišča v zvezi z Zakonom o duševnem zdravju. V svojih priporočilih državni preventivni mehanizem še zmeraj opozarja tudi na težave glede prezasedenosti posameznih zavodov za prestajanje kazni zapora, pri zagotavljanju primernih prostorov za bivanje in možnosti za delo oziroma vključevanju zaprtih oseb v aktivnosti ter pri zagotavljanju potrebnega kadra pravosodnih policistov. Vsa priporočila v poročilu, ki so jih letos pripravili v sklopu državnega preventivnega mehanizma, so izjemno pomembna in prav je, da jih obravnavamo s polno mero odgovornosti, predvsem pa z zavedanjem, da je država tista, ki mora poskrbeti za ustrezne pogoje v vseh prej navedenih primerih. DPM sicer sodelovanje s pristojnimi inštitucijami, ministrstvi ocenjuje kot dobro, vendar se v realnosti še zmeraj soočamo s prezasedenimi oddelki in nevzdržnimi razmerami za zaposlene. Dejstvo je, da bo treba še marsikaj storiti, da se zaščiti tako zaposlene v teh ustanovah kot dostojanstvo in človekove pravice oseb v zavodih. V Poslanski skupini SDS bomo poročilo o izvajanju nalog DPM v letu 2018 podprli, a hkrati upamo in si želimo, da bi pristojna ministrstva z ustrezno zakonodajo popravila krivice, ki nastajajo v posameznih primerih in na katere prav tako opozarja varuh v sklopu državnega preventivnega mehanizma. Hvala."
7,ParlaMint-SI_2018-12-17-SDZ8-Redna-03.u273,SDS,-0.91357421875,2018-12-17,0.0020887621212750673,"Najlepša hvala za besedo. Spoštovani kolegice, kolegi, spoštovana gospa ministrica! Jaz sem že v prejšnjem mandatu zastavila kar nekaj vprašanj na to temo, ampak to kaže, da še vedno nismo naredili bistvenega koraka naprej. Mogoče se bo pod vašim ministrovanjem kaj spremenilo na bolje. Ampak dejstvo je, čeprav se je dvignila gospodarska rast, imamo še vedno v tej državi približno 270 tisoč ljudi, ki živijo pod pragom revščine. Zelo veliko je tudi brezposelnosti, da ne govorimo o tem, da je zelo problematična dolgotrajna brezposelnost. Posamezniki se torej soočajo s hudimi socialnimi stiskami. Ni odveč pripomniti, da je približno 350 tisoč ljudi izpostavljenih tveganju socialne izključenosti, in to ravno zaradi tega, ker država ne omogoči človeka dostojno življenje. In tukaj imamo tudi zimo, zimske mesece. Mislim, da sem že v prejšnjem mandatu začela kot poslanka prva opozarjati na tako imenovano energetsko revščino, nevladne organizacije so velikokrat govorile o tem in na to opozarjale. Dejstvo je, da je v Sloveniji čedalje več revnih gospodinjstev, saj rast cen energije prehiteva rast dohodkov. In če je zima dolga, potem imamo velikokrat velik problem. Energetska revščina, kot veste, pa najbolj prizadene gospodinjstva z nizkimi dohodki, ki se obenem zaradi finančnih in materialnih stisk potem soočajo še s tako imenovano socialno izključenostjo. Osebno sem večkrat opozorila, da je za učinkovitejše spopadanje z energetsko revščino nujno treba povezati energetski, socialni, okoljski in zdravstveni sektor. Spoštovana ministrica, zato vas sprašujem, čeprav je nekaj na to temo odgovarjala prej enemu od poslancev tudi ministrica za infrastrukturo: Ali smo se od točke A premaknili že k točki B in se je že kaj dejansko naredilo na tem področju? Ali imate že kakšne novejše podatke o tem, koliko gospodinjstev v Sloveniji se dejansko sooča z energetsko revščino? Ko sem nazadnje ministrico o tem spraševala, je imela podatke še iz leta 2016 oziroma so bazirali na situaciji iz leta 2015. Kakšne spremembe kot ministrica, zadolžena za ta resor, načrtujete na področju socialne, stanovanjske in pokojninske politike za zajezitev energetske revščine? Najlepša hvala."
7,ParlaMint-SI_2009-01-27-SDZ5-Redna-02.u72,SDS,-0.92578125,2009-01-27,0.20606762170791626,"Hvala za besedo, gospod podpredsednik, vsem tukaj prisotnim lep pozdrav. Moram priznati, da sem pričakoval od tega poročila nekoliko več. Sicer je res obsežno in počasi že spominja na zbrana dela Marxa in Engelsa, vendar je vprašanje, koliko je v tem poročilu omenjene tiste prave problematike kršenja človekovih pravic in predvsem varovanja človekovih pravic. Meni je zelo žal, da je varuhinja, ne vem ali namenoma ali nenamenoma, izpustila problematiko tajnih služb. Leta 2007, na katero se nanaša to poročilo, je bilo v znamenju afere Sova. Sicer je bilo v znamenju afere Sova, ki sega v leto 2004, vendar večina te afere je potekala v letu 2007 in še polovica leta 2008. V primeru prisluškovanja Janezu Janši je šlo za eklatantno kršenje človekovih pravic predvsem v tistem delu, ko je šlo za zlorabo tega prisluškovanja v politične namene. In o tem v tem poročilu ni prav nič. Res da imamo na področju tajnih služb z zakonom dovoljen poseg v človekove pravice, vendar z zakonom ni dovoljena zloraba teh človekovih pravic. In na tem področju, moram reči, da sem resnično razočaran, ker je varuhinja ta primer enostavno obšla oziroma ga je ignorirala. Ustavil bi se še pri poglavju ""Okolje in prostor"". Temu poglavju je namenjeno 9, 10 strani skupaj s primeri. Rekel bi, da precej skromno. Danes smo tudi slišali, da varuhinja sama izbira primere, ki jih predstavlja v tem letnem poročilu. Mislim, da so vsi ti primeri pomembni, zagotovo pa bi se našlo še marsikaj pomembnejšega. Omenjati primer o smradu sosedovega kokošnjaka, mislim, da je to trivialno in abotno. Resnično. To je za nekega posameznika lahko velik problem, če mu smrdi iz sosedovega kurnika, vendar imamo v Sloveniji toliko večjih problemov na področju okolja, da bi ta primer lahko enostavno izpustili. In če včasih ta parlament res spominja na TV Dober dan, posamezni deli tega poročila spominjajo na tisto znano oddajo Nedeljsko oko. Žal mi je. Tu bi vas opozoril, gospa varuhinja, da smo v letu 2007 imeli široke razprave, tudi v medijih, o onesnaževanju okolja v Zgornji Mežiški dolini. To je zagotovo bolj pomembno, kot ta smrad iz tega kurnika. Sicer obremenjevanje okolja v Mežiški dolini sega stoletja nazaj, toda v letu 2007 smo imeli afero z mivko, v 2007 smo dobili nove podatke, kako so zastrupljeni otroci zaradi vsebnosti svinca v zemlji in o tem v tem poročilu ni napisanega prav nič. Veseli me, da ima predsednik države dr. Danilo Türk do tega kljub vsemu nekoliko drugačen odnos, in bo v začetku meseca marca prišel na Koroško, da bo pogledal kako skušamo sanirati ta za nas Korošce zelo velik problem. Do te doline pa ni prijazna ta vlada. Tu moramo biti odkriti. Prejšnja ministrica za zdravje je predvidela, da bi v Mežici imeli dodatnega zobozdravnika. Podpisan je bil ustrezen sklep, toda nov minister je z neko aroganco in z brezobzirnostjo skupaj z vodstvom Zavoda za zdravstveno zavarovanje ta sklep dal v predal in koncesijo odobril kje drugje, kot pa v Slovenj Gradcu. Če je tak odnos Vlade do Koroške, ni nič kaj čudno, če vemo, da je tak odnos tudi do človekovih pravic na sploh. Povedan je ta članek v Delu, datiran z 8. januarjem letošnjega leta, ki obravnava poročilo Varuha človekovih pravic na seji Vlade Republike Slovenije. Kakšen je naslov? Odziv Vlade je pavšalen in malomaren. Namestnik varuha človekovih pravic Tone Dolčič pravi, da je odzivno poročilo Vlade pavšalno in malomarno. Citiram: ""Pristop posameznih ministrstev je zelo različen. Nekatera natančno pojasnjujejo ukrepe, druga pa le z enim stavkom odpravijo problem. Vidi se, da nekaterih stvari iz varuhovega poročila sploh niso prebrali. O izbrisanih je vse res, vendar je to poročilo prejšnje vlade."" Zanimivo, vi, ki ste si zapisali človekove pravice na svojo politično zastavo, imate tak odnos že do poročila Varuhinje človekovih pravic. In vprašanje je, kdaj boste takšen odnos imeli tudi do človekovih pravic nasploh. Hvala."
7,ParlaMint-SI_2015-03-25-SDZ7-Redna-06.u168,SDS,-0.96337890625,2015-03-25,0.006637669168412685,"Spoštovani predsednik, hvala za besedo! Spoštovana predstavnika Ministrstva za pravosodje, kolegice in kolegi! Moja predhodnica me je prehitela in je povedala kar podatke, ki sem jih mislil sam. Ne bom ponavljal vsega tega, ker niso ti podatki razveseljujoči, se ne moremo hvaliti z njimi, vendar iz teh podatkov vidimo, da tukaj nekaj zelo ni v redu. Zaupanje naših državljank in državljanov v sodstvo je zelo nizko. Tudi poročilo Evropske komisije priča, da bi se morali zamisliti nad tem, kakšno sodstvo imamo. Jaz bi dal poudarek na pravosodne postopke v samem gospodarstvu. Koliko škode v zadnjih letih ali pa v desetletju, v dveh desetletjih je bilo narejeno v samem gospodarstvu zaradi sodnih postopkov, ki se vlečejo nekaj let. Koliko pravnih subjektov je šlo v tem času v stečaj tudi zaradi tega, ker niso bili pravočasno končani pravosodni postopki. To je za marsikakšno podjetje tako, kot bi konzilij zdravnikov ugotovil pravo diagnozo po zdravnikovi smrti. Kaj je dobljena sodba nekemu podjetniku, ko je že pred letom ali dvema letoma šel v stečaj, zaprl firmo, potem pa dobil pravdo na sodišču. Veliko je tega. Tudi stečajni postopki, ki se vlečejo tako dolgo. Nepoplačani izvajalci, podizvajalci. Ko smo investitorje spraševali, zakaj se ne plača, zakaj država ne plačuje, recimo Dars izvajalcem pri gradnji avtoceste, kjer promet poteka že nekaj let, pa podizvajalci še niso dobili plačanih svojih del, je bilo rečeno, da Dars ne more plačati, ker stečajni upravitelj oziroma sodišče ne pusti, dokler se ne reši do konca. Eni podizvajalci niso dokončali objekta, pa se dela druga škoda, so vplivi na okolje, ker objekt ni dokončan, nenormalni, ampak vse stoji. Nihče se pa ne vpraša, kje je tu izvirni greh. Pravosodje je samostojna veja oblasti, mi smo nedotakljivi. Mi lahko delamo, kolikor pač naredimo, naredimo. Če se nekdo zmoti na prvi stopnji, ga bo popravil pa drugi na drugi stopnji čez dve leti ali tri leta. In stvar je rešena. Tako kot pri inšpektorju. Nekoga fino oglobi in ker je za državo, dobi toliko denarja, napreduje po svoji službeni lestvici, čez tri leta, štiri leta se pa ugotovi na Vrhovnem sodišču, da se odločbe razveljavijo. In nikomur nič. Vse je v redu. Ali je res vse v redu? In to delamo s tistimi, ki prispevajo sredstva v naš proračun. S temi sredstvi dobivamo mi plače. Ampak se ne zavedamo. Še v naravi mravlja prenese uš z lista na list, da jo lahko molze. A mi se ne zavedamo, da od realnega sektorja živimo od dodane vrednosti. Ne, ampak mi uničujemo zato, ker smo nevoščljivi nekaterim posameznikom, ki so uspeli, ki imajo jahte in ne vem kaj še vse. Ampak več teh jaht je iz ukradenega denarja države, kot pa prisluženega pošteno iz dejavnosti samega podjetja. Tudi na tem področju bo treba enkrat narediti red. Oglašajo se tudi tisti pošteni sodniki, ki jim ni prav, da je tako, ker vse mečemo v isti koš. Pa niso vsi taki. Vendar so očitno v veliki manjšini še zaenkrat, da ne morejo znotraj sebe narediti red. Kažejo pa že s prstom, tudi danes ste slišali od kolegov, določena konkretna dejstva, kako se dogaja. Pa verjetno nihče ne bo reagiral, ampak se bo iskalo zdaj žvižgače. Iskalo se bo tiste, kdo je to izdal. Namesto da bi bilo obratno. A po zakonu, če veš, da se nekaj protizakonitega dogaja, si dolžan na to opozoriti. Vsak državljan. Pri nas je pa to ravno obrnjeno, kot da nam vse to paše. Če nam zaenkrat paše, bodo reveži naši otroci in vnuki zaradi tega. Ljudje bežijo. Pravim staršem je zdaj cilj svoje otroke usposobiti tako, da lahko delo dobijo zunaj naše države, kjer je pošteno delo tudi plačano. To je interes naše mladine, ki tudi bežijo ven, tudi naših podjetnikov, ker imajo nestabilno okolje tukaj za razvoj svojega gospodarstva. Vprašajte podjetnike, ki imajo rast, ali želijo vlagati v Sloveniji. Kakšne so možnosti vlagati v Sloveniji? Jih ni. A mi potrebujemo tuje investitorje, da bomo zmanjšali brezposelnost, povečali število zaposlenih, povečali dodano vrednost, gospodarsko rast. Ampak s takimi koraki, kot kaže tukaj, smo v treh letih zmanjšali čas sodnih postopkov s 310 na 305 dni, bomo rabili še 20 let, da bomo prišli na normalne čase teh postopkov, sodnih postopkov, kot jih imajo v drugih evropskih, naprednih evropskih državah. Ne smemo pa se zgledovati po Portugalski, pa Grčiji, pa Cipru. Pa še komu. Jaz opozarjam na te stvari, nisem pravnik, tudi na srečo nisem imel veliko takih sodnih izkušenj še, vendar rad bi odgovoril kakšnemu, ki vpraša, ki ječi pod bremenom tudi sodstva in ne vem, kaj bi naredil, razmišlja o samomoru, ne vidi luči na koncu tunela, pa mu ne vem odgovoriti. Prav bi bilo, da s temi zakoni, kot pravite, da ste jih na hitro pripravili, upam, da bodo marsikaj odpravili in pospešili te reforme v pravo smer. Res se verjetno ne zavedamo, koliko s tako situacijo v sodstvu škode naredimo tudi našemu gospodarstvu. In treba bo res veliko truda, da bomo trend obrnili v drugo stran in pridobili zaupanja tako politike kot tudi sodstva. Upam, da boste imeli srečno roko, da se bodo rezultati poznali čim prej. Ampak na način, kot danes pozicija zagovarja sodstvo, jaz imam kaj slabe obete. Hvala."
7,ParlaMint-SI_2016-10-21-SDZ7-Redna-23.u12,SD,0.6630859375,2016-10-21,0.008629607036709785,"Hvala lepa za besedo, podpredsednik. Spoštovana varuhinja, predstavniki Vlade, poslanke in poslanci! »Ljudje se naučijo sovražiti in če se lahko naučijo sovražiti, se lahko naučijo tudi ljubiti.« Izsek iz misli Nelsona Mandele, ki jo kot uvod v Enaindvajseto redno letno poročilo navaja varuhinja, hkrati navdaja z upanjem in tudi z odgovornostjo. Z upanjem, da je lahko drugače, bolje in odgovorno, da smo kot izvoljeni predstavniki ljudstva dolžni zagotavljati za to primerne pogoje. A upanje in odgovornosti nam primanjkuje v politični skupnosti ter tudi v družbi. K takemu zaključku nas vedno znova pripelje obsežno poročilo institucije, ki jo ljudje umeščajo med najbolj zaupanja vredne v državi. Besedilo, ki je pred nami, ne olepšuje surovosti vsakdana, skozi katerega se v bitko zoper revščino, nasilje in druge osebne stiske prebijajo naši ljudje. Zato ga vsakokratna vladajoča politika skuša olepšati z normativnim okrasjem, opozicija pa ga z neusmiljeno, pogosto tudi neupravičeno kritiko izkorišča za klasičen parlamentarni boj. Po mnenju Poslanske skupine Socialnih demokratov nobena od uhojenih poti ni prava in ne doseže namena pripravljavcev. Zato poročilo razumemo v prvi vrsti kot kompas, kot spodbudo v prizadevanjih za ustvarjanje boljših pogojev življenja za vse, ki živijo ali zgolj začasno bivajo v tej državi. V poročilu Varuha so predstavljeni številni primeri, ki bi jih lahko opredelili kot posamične ekscese; a so žal zaradi pogoste pojavnosti prej odraz krize sistema. Med njimi prednjači področje zdravstva, ki se navkljub izjemni požrtvovalnosti zdravstvenega osebja pogreza v spirali sistemskih anomalij. Prva med njimi je percepcija zdravstvenih storitev kot klasičnega tržnega blaga, ki je dostopno zgolj izbranim. Še posebej pa je skrb vzbujajoče, da se tak način razumevanja iz zasebnega širi tudi v javni prostor. Neenaka in nepravična dostopnost do zdravstva je namreč za socialno državo nesprejemljiva. Čakalne vrste in z njimi povezano preskakovanje, celo zlorabe položaja, zbiranje zamaškov za operacije v tujini, ki bi morale biti financirane iz sredstev zdravstvene zavarovalnice, zbiranje sredstev humanitarnih organizacij za investicije v zdravstvo, omejenost dostopa do zobozdravstva in še bi lahko naštevali, so iz izjem prešli v pravilo, ki je v posmeh 2. členu naše ustave. Upamo, da bodo napovedi ministrice ob interpelaciji o njenem delu postale meso in da se bo imela moč zoperstaviti lobijem, ki že toliko let lomastijo po tem področju. V tem boju ima vso našo podporo. Nadalje opozarjamo na delo, ki bolj kot vrednota postaja instrument, s katerim posamezniki plemenitijo svoje bogastvo; ob tem pa siromašijo zaposlene ter jih rinejo na rob ali preko njega, v revščino. Razkrite zgodbe delavcev iz samskih domov ter iz Loške doline so vrh ledene gore. Njen poglavitni del namreč predstavljajo vsi tisti, ki za svoje delo prejemajo minimalne plače, ki so na podjemnih pogodbah, tisti, ki so najeti iz manj razvitih držav Evropske unije. Vsi tisti torej, ki so v tako imenovanem fleksibilnem delovnem razmerju. Strinjamo se z Varuhom, ki pravi, če ukrepi za zaščito pravic delavcev ne delujejo, jih je treba čim prej nadomestiti z novimi. Spoštovane in spoštovani, čas je za takšne ukrepe! Čas je tudi za ukrepe za dobrobit starejših. Varuh opozarja na njihovo stisko v primerih različnih oblik nasilja nad njimi. Poleg tega so pogosto edini, ki imajo zagotovljene redne prihodke, s katerimi pomagajo preživljati družine svojih otrok. Spopadajo se z njihovo negotovo prihodnostjo, z vprašanji oskrbe, ko sami ne bodo zmogli poskrbeti več zase. Od vlade pričakujemo, da bo odgovor, ki ga težko pričakujejo tudi svojci dolgotrajno bolnih, kmalu prinesla na poslanske klopi v obliki zakona o dolgotrajni oskrbi. Ob različnih priložnostih opozarjamo na najranljivejši del te družbe – to so otroci, veliko med njimi s posebnimi potrebami. Znamo prisluhniti njihovim pričakovanjem?! Letošnja nosilna tema Tedna otroka je bila Svet, v katerem želim živeti. Sprašujem se, kakšen svet jim ustvarjamo mi s svojimi odločitvami v Državnem zboru?! Spomnimo se razprav dela politične javnosti, ki je določilo o prepovedi telesnega kaznovanja banaliziral do skrajnosti in zagovarjal celo dvigovanje rok nad otroki kot nekakšni vzgojni ukrep. Si otroci želijo svet, v katerega bodo pospremljeni s klofutami, udarci? Si otroci želijo svet, kjer se bodo na njihovih plečih lomila kopija političnih bitk, bitk razpadajočih ali razhajajočih staršev? Si želijo svet, kjer njihovi sodržavljani, pripadniki romske skupnosti živijo v nedostojnih razmerah, prikrajšani za običajno otroštvo, tudi za vključenost v šolski sistem? Ob begunski problematiki si je treba postaviti tudi vprašanje, ali si naši otroci želijo sveta, kjer bodo njihovi sovrstniki prepuščeni na milost ali nemilost zmede v lastne interese zakopane politike tako imenovanega modernega zahodnega, baje celo civiliziranega sveta. Izzivi na področju varovanja človekovih pravic in temeljnih svoboščin so mnogokateri. Zato smo z enakim zanimanjem, kot smo prebirali poročilo, prebirali tudi odziv Vlade nanj. Pozdravljamo bolj resen pristop izvršilne oblasti k spremljanju uresničevanja priporočil Varuha, ki je zaveza, da bo na pol leta preverjala realizacijo in jo redno objavljala na spletu. Podpiramo tudi napovedano krepitev instituta Varuha v skladu s pariškimi načeli na področju promocije, izobraževanja in raziskovanja. Nadalje pozdravljamo vzpostavitev organa Zagovornika načela enakosti, ki bo v skladu s pristojnostmi iz Zakona o varstvu pred diskriminacijo opravljal naloge svetovanja, osveščanja in opozarjanja na tem področju. Okvir je torej dober. Kakšno sliko pa bo v njem izrisal čas, bomo videli kmalu. Skico zanjo bo namreč v dobršni meri zarisal dopolnjen predlog proračuna za prihodnji dve leti. Spoštovane in spoštovani, ljudje so se naveličali razprav o sistemskosti, strateškosti in še kar nekaj podobnih pomensko fluidnih izrazov. Varuh nas ne le kot politike, pač pa kot družbo v celoti spodbuja k temu, da končno pričnemo delati tisto, kar je prav; in ne tistega, kar je nekomu v njegovem lastnem interesu, kajti človekove pravice in temeljne svoboščine so univerzalne, neodtujljive, oziroma vsaj takšne bi naj bile. Zgolj kratek pogled na dva tedna nazaj, ko je skupina z ideološko manifestacijo negirala z Ustavo zajamčeno pravico do splava, pa kaže, da se je treba za spoštovanje človekovih pravic in temeljnih svoboščin prizadevati ali boriti vsak dan. Spoštovana varuhinja, vam in vaši ekipi se v Poslanski skupini Socialnih demokratov zahvaljujemo za obsežno predstavljeno delo! Trudimo se, da bi ga v čim večji meri in pogosteje vnašali v politični vsakdan, pri čemer pa iskreno priznamo, da nam velikokrat to tudi ne uspe. Hvala lepa."
7,ParlaMint-SI_2020-10-22-SDZ8-Redna-21.u36,SD,0.55712890625,2020-10-22,0.05023835971951485,"Hvala lepa za besedo, gospa podpredsednica. Spoštovani zbor! Tudi sam se pridružujem čestitkam ob jubilejnem 25. rednem poročilu Varuha človekovih pravic, ki jih je izrekel že poslanski kolega Andrej Černigoj. Ker sem v Državnem zboru sodeloval pri obravnavi prvega poročila Varuha človekovih pravic za leto 1995, ki ga je predstavil prvi varuh človekovih pravic Ivan Bizjak, mi dovolite kratek sprehod v ne tako oddaljeno zgodovino. Poslanska skupina Socialnih demokratov oziroma takrat ZLSD se je resno lotila obravnave prvega poročila Varuha človekovih pravic od vsega začetka dalje. Ker sem bil član Komisije za peticije, me je doletela čast in tudi velika obveznost, da sem lahko predstavil stališče Poslanske skupine do prvega Varuhovega poročila. Brez lažne skromnosti lahko rečem, da smo bili Socialni demokrati ena redkih poslanskih skupin, ki se je v mandatu 1996-2000 resno in aktivno lotila te zahtevne problematike. Za večino poslanskih skupin je bila to takrat obrobna tema. Varuh je skozi ves mandat ugotavljal, da mnogo pritožb in človeških stisk pa tudi krivic ne more ustrezno reševati zaradi pomanjkljive ali manjkajoče zakonodaje. Zato smo takrat predlagali sklep, da naj Vlada kot predlagateljica večine zakonov sprejme poseben program usklajevanja posameznih zakonov s predlogi in sugestijami Varuha. Sklep smo predlagali tudi zaradi tega, ker se predstavniki Vlade, z izjemo enega samega državnega sekretarja, prvih obravnav poročil sploh niso udeleževali. Seveda se je to z leti spremenilo in lahko rečem, da so bile naslednje vlade bolj odzivne. Žal, danes ponovno pogrešam prisotnost predstavnikov Vlade, vsaj v večjem številu, mislim, da celo nobenega ministra danes ni tukaj. Sedaj pa na poročilo Varuha človekovih pravic za leto 2019. Dotaknil se bom samo ene problematike, in sicer problematike s področja varstva okolja in prostora, še posebej problematike degradiranih območij. Varuh v svojem poročilu ugotavlja, da so bile pobude, ki jih je proučeval v letu 2019, povezane tudi s sanacijo degradiranih območij. V tem sklopu je omenjal zlasti Mežiško dolino in Celjsko kotlino, katerih problematiko nepretrgoma obravnava že nekaj let, napredek pa ni takšen, kot bi si Varuh želel. Sicer pa Varuh ocenjuje, da je problematična onesnaženost nasploh. Pri tem dodaja, da ni ustrezne volje za napredek, saj ugotavlja, da ni strategije za izboljšanje življenjskega okolja. Največja težava, ugotavlja, je tam, kjer je za sanacijo potrebo sodelovanje več različnih resorjev. To lahko tudi sam podpišem. Vendar ne gre samo za Mežiško dolino in Celjsko kotlino, takih območij je v Sloveniji še več. Naj na tem mestu izpostavim dve območji degradiranega okolja zaradi delovanja cementarne Anhovo v dolini Soče in večstoletno delovanje Rudnika živega srebra v Idriji, ki je zaradi proizvodnje živega srebra onesnaževal samo mesto Idrijo, po rekah Idrijci in Soči pa celo Tržaški zaliv. Če se osredotočim zgolj na Idrijo, ki sodi v moj volilni okraj, je zaradi preteklega izkoriščanja rudnin v rudnikih v zapiranju ne samo v Idriji, temveč tudi drugod, potrebno vzdrževati ustrezno urbano okolje pred ostalimi posledicami preteklega rudarjenja, ki se odražajo, kot rečeno, v rudarski škodi, degradiranem okolju in tudi v zdravstvenem varstvu rudarjev, nekdanjih seveda. Ko sem lansko leto o sanaciji rudarske škode spraševal ministra Zdravka Počivalška, mi je minister odgovoril, da Ministrstvo za gospodarski razvoj in tehnologijo rudarske škode neposredno več ne financira, ker je z likvidacijo Rudnika živega srebra Idrija kot podjetje prenehal delovati tudi subjekt, ki bi to škodo neposredno povzročal. In ko je država 17. maja 2017 izvedla še likvidacijo podjetja Rudnika živega srebra in s tem likvidirala naslov za izplačilo rudarske škode, je zadeva dobila svoj epilog. Država si je tako pilatovsko umila roke, problemi pa ostajajo. Kljub dejstvu, da rudnika, kot gospodarskega subjekta ni več, je rudnik z vso svojo infrastrukturo, rovi, jaški, zalitim in nezalitim delom, še vedno sestavni del idrijskega prostora in negativno vpliva na okolje. Center za dediščino živega srebra izvaja monitoring in je ugotovil ob kartiranju, da se kažejo novi pojavi plazenja, zdrsov, ugrezanja, hidroloških problemov in drugih pojavov, ki ogrožajo prebivalce in infrastrukturo. Tu se pojavlja še cela vrsta drugih problemov, kot so z živim srebrom obremenjene zemljine, gradbeni odpadki pri posebnih degradiranih območjih, saj recimo v Sloveniji sploh nimamo uradnega odlagališča za odpadke, ki so obremenjeni z živim srebrom. V našem primeru gre za 480 tisoč kubičnih metrov žgalniških ostankov in jalovine, obremenjenih z živim srebrom, kar znaša okrog 300 tisoč kvadratnih metrov oziroma 15 % zazidljivih površin v somestju Idrije in Spodnje Idrije. Tako mi je potem, recimo, na poslansko vprašanje junija letos tudi minister mag. Andrej Vizjak odgovoril, da Ministrstvo za okolje in prostor ni pristojno ministrstvo za te zadeve. Zato se sploh sprašujem, kdo je potem v tej državi odgovoren za to problematiko in za sanacijo degradiranih območij. Ponovno se lahko strinjam z ugotovitvijo Varuha človekovih pravic, da je največ težav tam, kjer je za sanacijo potrebno sodelovanje več različnih resorjev. Hvala lepa."
7,ParlaMint-SI_2009-12-17-SDZ5-Redna-12.u292,SD,0.5556640625,2009-12-17,0.04595406726002693,"Hvala lepa, spoštovani predsednik. Nameravala sem razpravljati o dveh temah, vendar glede na svoje predhodnike je mogoče prav, da povem nekaj misli, ki so se mi ob tem porodile. Seveda, najprej velja velika zahvala varuhinji človekovih pravic za to poročilo in vsem njenim sodelavcem. Moram reči, da tudi nam, poslancem, ki zelo dobro poznamo svoje poslanstvo, svoje naloge ter svoje odgovornosti, ne misleč tako kot nekateri drugi, da nam tudi to poročilo služi pri razpravi, posebej s predstavniki Vlade, v nadaljevanju našega dela, posebej ko govorimo o pripravi modernizacije javnega sektorja ali ne nazadnje, tudi ko govorimo o zdravstvenem varstvu in zdravstvenem zavarovanju. To, kar ste tudi zapisali pod splošno v uvodu, moram reči, da je ne nazadnje tudi izhodišče tistega, o čemer nekateri razpravljamo, ko govorimo o Zakonu o zdravstveni dejavnosti. Široka razprava teče, danes smo tudi slišali ali lahko prebrali iz časopisja, da je reforma zdravstvenega sistema odgovorna zadeva in vsebina, in zaradi tega toliko več naporov strokovne službe Ministrstva za zdravje, pa tudi vse strokovne stroke in javnosti, da preden prihaja do procedure in preden bomo lahko poslanci imeli priložnost razpravljati in se bomo prvič dotaknili tudi gradiva o nekem predlogu zakona, ki bo nastal verjetno po novem letu, da bomo imeli priložnost takrat razpravljati o vsebina, o katerih se bodo dogovorili tako strokovna javnost kot tudi zainteresirani. Predvsem pa Socialni demokrati verjamemo, naša izhodišča so zapisana v našem program, in moram reči, da se prepoznamo prav tako tudi v vrednotah, ki so zapisane v tem zakonu, kajti Zakon o zdravstveni dejavnosti temelji na vrednotah zdravstvenega varstva, kot so zagotavljanje kakovosti javnega zdravstvenega varstva, univerzalnost, solidarnost, humanost, pravičen dostop, ki je pa ne nazadnje odvisen tudi od potreb posameznika ter ekonomske vzdržnosti, ki jo ta zakon mora predstavljati. Osnovno vodilo zakona, kakor je tudi zapisano, je, da zdravstvene storitve, ki so pomembne za zdravje ljudi, ne morejo biti in ne smejo biti tržno blago. In s pravicami do zdravstvenih storitev se uresničujejo tudi človekove ustavne pravice do socialne varnosti, to pa mora biti zagotovljeno vsakomur brez razlikovanja glede na osebne okoliščine, kot je na primer tudi gmotno stanje. Zato bomo Socialni demokrati, da bo mogoče malo manj dela v naslednjem letu, ko bo poročilo za leto 2009, izrecno vztrajali na ločitvi sistema zdravja javnega in zasebnega, da se ne bo dogajalo prelivanje iz enega v drugi žep in da bodo prav tako vsi organi ali ne nazadnje strokovne organizacije opravljale svoje delo in da bomo krepili ponovno javni zdravstveni sistem, ki temelji na javni mreži primarnega zdravstva ali zdravstvenih domovih. Mogoče samo toliko, da nekateri verjamemo v široko debato, strokovno debato in da se lahko politiki vključimo takrat, ko je zadeva toliko zrela, da dospe tudi do nas. Zelo napačno bi bilo, da bi politiki najprej izražali svojo voljo, težnje, ne da bi pred tem spregovorila o tem strokovna javnost. Zato moram mogoče govoriti malce v prihodnost, ne toliko v preteklost. Ampak, kot pravim, poročilo, ki je pred nami bilo toliko časa, je prav tako tudi podlaga, da lahko razrešimo in smo pozorni na tiste zadeve, ki so se odvijale v preteklost in lahko rečemo, da se tudi zmanjšujejo. Naj čisto na kratko omenim še eno zadevo, ki me je tudi zbodla ali se pa nanaša prav tako tudi na pripravo drugega sistemskega zakona, ki ga pripravlja Ministrstvo za kulturo. Gre za nov zakon ali dopolnitev zakona o Radio televiziji Slovenije. Prav tako smo v eni izmed uvodnih razprav slišali, kako agresivno je bilo dejanje nad direktorjem televizije gospodom Možino in še posebej nad direktorjem programskega sveta, gospodom Grando, pri tem pa mogoče pozabili na posebno opozorilo tudi varuhinje človekovih pravic in dejanje, za kar sta ne nazadnje odgovorna oba, ko sta odvzela v programski shemi tisti najlepši del, za katerega bi se lahko reklo, da je ohranjanje družinskih navad ali, ne nazadnje, tudi ohranjanje ali primer vzgoje naših otrok in ki je že, ne bom rekla tisočletja, ampak leta bilo zakoreninjeno - govorim o terminskem bloku, ko je bila risanka vedno pred našim televizijskim dnevnikom. To je bilo storjeno po grobem kršenju in samovolji programskega sveta, odločitvi, da se v tem bloku ali terminskem planu nadomesti s programom telenovele. Na velik pritisk javnosti, tako bom rekla javnosti, družine ali ne nazadnje otrok, ki so vplivali na to, da sta oba dva odgovorna potem končno popustila in ponovno v bok programske sheme ponovno pripravila ali potegnila risanke in da so telenovele, ki so bile na račun sredstev, o katerih smo lahko prav tako brali tudi v drugih poročilih, bile črpane iz čisto drugih postavk. Seveda, hočem opozoriti le na to, kako je v prihodnje treba razmišljati o tem, kakšno vlogo naj bi igrala prav tako varuhinja človekovih pravic na televiziji, ki je sestavni del ne nazadnje tudi sheme ali aparata naše radiotelevizije Slovenije, na kar je naša stranka opozarjala že pri sprejemanju prejšnjega zakona o radioteleviziji in kar so dosedanje izkušnje in prakse dokazale, da je nemogoče in nevzdržno. Zaradi tega mogoče samo napotek ali izvleček iz tega, da bi prav tako bilo tovrstno poglavje o varuhinji pravic medija televizije pregledati in mogoče pripraviti tudi drugačen sklep, ali predlog, ki izvira iz tega poročila varuhinje človekovih pravic. Hvala lepa."
7,ParlaMint-SI_2013-12-16-SDZ6-Redna-20.u218,SD,-0.92578125,2013-12-16,0.002970990724861622,"Hvala za besedo, gospa podpredsednica. Spoštovani gospod minister! Meni je popolnoma jasno, da je za ratifikacijo mednarodnih pogodb odgovorno Ministrstvo za zunanje zadeve, ampak glede na to, da nisem niti jaz prvič v položaju, ko zastavljam v zvezi ratifikacijo te konvencije ustno vprašanje, pa tudi danes ste ga že dobili, sem se namenoma usmerila samo na vas zaradi tega, ker v enem od odgovorov je bilo navedeno, da ima zadržke za ratifikacijo te konvencije pravzaprav Ministrstvo za pravosodje. Temu pa, moram reči, se precej čudim, ker ne vem, kaj naj bi bilo v tej konvenciji takega, da bi bilo treba pregledati, ali so naši pravni akti res tako zastavljeni, da lahko konvencijo ratificiramo. Podpisali smo jo že, medtem so nekatere države konvencijo ratificirale, meni se pa zdi zdaj ob izteku zelo odmevne akcije boja proti nasilju od 25. novembra do 10. decembra, v katerem so nas vsi, ki so se kakor koli soočili z nasiljem nad ženskami in nasiljem v družini, prepričevali, kako Slovenija po letih napredovanja priprave zakonskih okvirov in izboljšanih možnostih za ukrepanje, kadar je nasilje v družini, ugotavlja upad teh prizadevanj. Sama vidim eno od teh možnosti v tem, da se je iz Kazenskega zakonika umaknila kazenska določba in sodišča ženske več ali manj usmerjajo na civilne tožbe. Za civilne tožbe je pa treba imeti seveda odvetnika, je treba imeti denar, da ne govorim o teh rečeh, da so nas celo opozarjali na to, da nekateri sodniki obravnavajo nasilje v družini kot kaljenje javnega reda in miru po Zakonu o javnem redu in miru in štejejo to za družinski prepir. Jaz sicer ne vem, kako je nasilje mogoče šteti za družinski prepir, zlasti če mora ženska poiskati pomoč v bolnišnici, da ne povem še česa drugega, kako si potem tak nasilen moški lahko pomiritev predstavlja. Res me zanima: Kje ima Ministrstvo za pravosodje zadržke, da pravi, da bi bilo treba pogledati, zaradi katerih določb naše zakonodaje te konvencije ni mogoče ratificirati? Hvala za odgovor."
7,ParlaMint-SI_2010-03-08-SDZ5-Redna-14.u73,SD,-0.9560546875,2010-03-08,0.005136908032000065,"Hvala lepa za besedo, gospod predsednik. Jaz bi se ozrla samo na ta recimo temu mednarodno pravni vidik tega problema, ker je bilo danes tukaj že povedano nekaj stvari, ki pa ne držijo v celoti oziroma ne morem si kaj, da ne bi videla v teh predstavitvah danes tukaj nek slab namen, namen zavesti javnost, ko se govori, da problema v mednarodnih inštitucijah, ki na nek način skrbijo za spoštovanje človekovih pravic v državah članicah, niso zaznali in da tega problema ni bilo. To ne drži. Svet Evrope je že v svojih nekaj poročilih opozoril na ta problem izbrisanih v Sloveniji, posebej v poročilih komisarja Sveta Evrope za človekove pravice je bilo to nekajkrat izpostavljeno. In Slovenija mora v Svetu Evrope vedno tudi pri obravnavi teh poročil odgovarjati na ta vprašanja, ki so tam, verjemite, zelo neugodna. In ni prijetno odgovarjati na ta vprašanja, vedoč, da dejansko ta problem pri nas ni razrešen in da se pri tem uporabljajo vsa sredstva, da se ta problem ne bi razrešil, kot denimo direktno zaobidenje odločb Ustavnega sodišča v zvezi s tem problemom in tudi ne nazadnje referendum, ki je bil glede tega z več vidikov vprašljiv, ne glede na to, da se danes nekateri na njega sklicujejo, ker izpeljan je bil, rezultat je bil takšen kakršen je bil, ampak zastavlja se pa vprašanje ali se je smelo na referendum postaviti vprašanje, ki zadeva elementarno vprašanje, spoštovanja človekovih pravic in temeljih svoboščin. V zadnjem pol leta leta 2009 je Slovenija predsedovala Svetu Evrope. Tudi v Državnem zboru smo takrat pripravili posebno konferenco o spoštovanju otrokovih pravic. Takrat je komisar Sveta Evrope za človekove pravice tukaj posebej poudaril kako je zadovoljen, da smo se v Sloveniji vendarle lotili reševanja tega vprašanja. Pri tem je omenjal ta zadnji zakon, ki je danes tukaj v obravnavi. In je navedel takrat, da se je pozanimal tudi pri ministrici za notranje zadeve, kako se tega problema lotevamo. Članica Poslanske skupine SDS, ki je sicer brezprizivna bojevnica za spoštovanje človekovih pravic, takrat ni ugovarjala komisarju Sveta Evrope za človekove pravice, češ, da je način, kako se lotevamo reševanja tega problema, nesprejemljiv, kar me je zelo začudilo. Mi je pa dalo vedeti, da tukaj igramo ali igrajo neko dvolično igro in z njo poskušajo spodbuditi tudi zelo, bom kar povedala, negativna čustva med ljudmi v Sloveniji, ki so pod vtisom tega ustrahovanja, češ, kaj bomo s tem, ko se bo ta zakon sprejel, vsega slabega povzročili za državo Slovenijo. Povedala bi samo to, krivice so bile storjene. Krivice so bile storjene toliko ljudem, da enostavno tega ni mogoče prezreti in se ne sme prezreti. In kaj mora storiti država Slovenija? Država Slovenija mora storiti to, da te krivice popravi. In če nekdo govori, da leta 1995 ali 1997 ni bilo nikjer izpostavljenega vprašanja izbrisanih. Morda formalno ne. Leta 1995 v Ženevi so se ukvarjali z vprašanjem, ali je bilo zlorabljeno mednarodno vojno pravo na tleh bivše Jugoslavije. Takrat veste je bil posebni poročevalec gospod [[..]] [[Nerazumljivo.]] [[..]], ki je obravnaval v tistem sklopu vprašanj tudi Slovenijo in je v tem poročilu tudi povedal, da tega problema v Sloveniji ni bilo. So pa bili, ti problemi drugod v bivših republikah bivše Jugoslavije. Vedeli pa smo, da ta problem obstaja, ni pa še bil predstavljen na formalen forumu neke mednarodne organizacije. Jaz osebno kot poslanka sem imela nekaj takih primerov. Takrat sem bila poslanka, izvoljena v volilnem okraju na Jesenicah. Cela vrsta ljudi je prišla k meni s temi problemi. Veste, kakšne probleme so imeli? Da niso niti mogli povedati, dokazati pravnoformalno, da sploh obstojijo. Pri meni se je oglasila neka čistilka, Bosanka po rodu, ki je več kot 30 let delala kot čistilka v enem od hotelov v Kranjski Gori. Stanovala je v tako imenovanem samskem domu, zato niti ni mogla imeti prijavljenega stalnega prebivališča, ker ji lastnik tega samskega doma ni dovolil, da bi s tem naslovom uveljavljala stalno prebivališče v Sloveniji. Reva je tukaj zaslužila penzijo, zbolela za rakom in se ni mogla zdraviti, zato ker je ni bilo. Raka je imela, nje pa ni bilo. Prosim, bodimo malo bolj človeški in dopustimo možnost, da se je mnogim zgodila krivca. In tem mnogim je to krivico treba popraviti. In to, kar je prej govoril in omenjal že kolega Anderlič, da je februarja zasedala posebna delovna skupina, v Ženevi, delovna skupina sveta za človekove pravice, ki je sprejela 97 priporočil Sloveniji, v katerih pogledih bi naj Slovenija izboljšala stanje na področju človekovih pravic. Od teh 97 priporočil se jih kar 12 nanaša, če sem prav preštela, 11 ali 12, nanaša prav na problem odprave krivic izbrisanim. Tukaj se lahko še toliko prepričujemo, da tega problema ni, da tisti, ki so ta problem prenesli na mednarodne organizacije, katerih ponosni člani smo, to sprenevedanje ne pomaga, dragi moji. Če hoče Slovenija biti pravna država, če hoče biti država utemeljena na varstvu človekovih pravic in spoštovanju človekovih pravic, potem je to treba urediti. Ti amandmaji, o katerih zdaj teče beseda, so pa eklatanten primer, kako želite zaobiti temeljne pravne norme, ki zadevajo človekove pravice, vključno z odločbami Ustavnega sodišča. In to je vse, kar je. Zato jaz povem, da teh amandmajev ne morem podpreti. Apeliram pa vendarle na neko naše dostojanstvo, da bomo vendarle spoznali, da je treba krivice, ki so bile povzročene, popraviti. Hvala lepa."
7,ParlaMint-SI_2009-09-21-SDZ5-Redna-09.u317,SD,-1.0,2009-09-21,0.0026840497739613056,"Hvala lepa za besedo. Spoštovani gospod minister. V moji poslanski pisarni, se je v kratkem času oglasilo precej delavcev, ki jih že vrsto let izigravajo in oškodujejo nekateri delodajalci tako, da jim ne izplačujejo plač ali prispevkov za zdravstveno ter pokojninsko zavarovanje. Posebno hude so zlorabe in oškodovanje zaposlenih v družbah z omejeno odgovornostjo. V praksi se pogosto dogaja, da podjetniki do zaposlenih in drugih upnikov ne poravnajo obveznosti. Banka jim blokira transakcijski račun, podjetje gre lahko tudi v stečaj, podjetnik pa nemoteno posluje naprej, preko drugih podjetij, ki jih ima ustanovljena ali ustanovi eno ali več novih podjetij z isto dejavnostjo. Ker običajno brez zaslužene plače ostanejo delavci z nizkimi dohodki, pomeni neizplačilo plač tudi ogrožanje socialne varnosti delavcev in oseb, ki jih ti delavci preživljajo. S spletnih strani Ministrstva za pravosodje izhaja, da je bil ta problem izpostavljen kot problem, ki bi ga morala rešiti Ministrstvo za gospodarstvo in Ministrstvo za pravosodje že v letu 2005, vendar se ga ni rešilo. Država naj bi s svojimi institucijami prebivalstvu zagotavljala družbeno urejenost in varnost. Ena najpomembnejših nalog države in njenih institucij je, da vsem svojim prebivalcem zagotovi enake pogoje za življenje, varnost in zakonitost. Njena civilizacijska vrednost in smiselnost je torej v tem, da z ustrezno zakonodajo in temeljnimi pravicami in dolžnostmi prebivalcev daje ljudem občutek pripadnosti in določeno stopnjo zadovoljstva nad bivanjem v državi. Zato prebivalci plačujemo državi davke. V zameno pa upravičeno pričakujemo, da bodo institucije države poskrbele za učinkovito zakonodajo, za učinkovito delo inšpekcijskih služb in represivnih teh sodnih organov. Država bi morala preprečevati prav takšne zlorabe zaposlenih, ki se danes množično dogajajo. Zato vas, gospod minister, sprašujem: Ali ministrstvo v sodelovanju z drugimi ministrstvi pripravlja spremembe zakonodaje, ki bi omenjene zlorabe preprečile? Hvala."
7,ParlaMint-SI_2019-06-19-SDZ8-Redna-09.u104,OTHER,1.0,2019-06-19,0.005570711102336645,"Varnost je eden izmed temeljnih pogojev za delovanje in razvoj naše družbe in naše države. Prepričani smo, da se učinkovitost države odraža tudi in predvsem v stopnji varnosti, ki jo ta s svojim nacionalnovarnostnim sistemom zagotavlja državljankam in državljanom. Slovenija z vsemi svojimi ukrepi zagotavlja visoko stopnjo varnosti. V vse bolj dinamičnem in kompleksnem varnostnem okolju moramo ohraniti položaj Slovenije kot ene izmed najbolj varnih držav na svetu. Dejstvo, da Slovenija spada med deset najvarnejših držav na svetu, dokazuje, da vsi subjekti nacionalnovarnostnega sistema Republike Slovenije zagotavljajo visoko stopnjo varnosti, hkrati pa se moramo zavedati tudi pomanjkljivosti, težav in izzivov, s katerimi se soočajo naši državni organi. Zavzemamo se za učinkovit in pravočasen odziv na različne varnostne grožnje, med drugim tudi na področju kriminalitete, kar zahteva krepitev lastnih, človeških in infrastrukturnih zmogljivosti ter celovit pristop in sodelovanje vseh deležnikov v družbi. Kljub visoki stopnji varnosti Slovenijo ogrožajo različne oblike kriminalitete, ki povzročajo škodo žrtvam in družbi kot celoti. Statistični podatki kažejo, da je bilo med letoma 2013 in 2018 storjenih več kot 440 tisoč kaznivih dejanj, v povprečju 74 tisoč kaznivih dejanj na leto. Finančno ovrednotena škoda, ki jo v državi povzroča gospodarska kriminaliteta, je velika, saj je v zadnjih petih letih znašala skupno 3,3 milijarde evrov in je obsegala 89 % vse zaznane materialne škode, ki jo je Sloveniji povzročila kriminaliteta. V bližnji preteklosti so številni tovrstni varnostno problematični dogodki vplivali na to, da so se še države Evropske unije začele vse bolj intenzivno ukvarjati z varnostnimi vprašanji ter se na tovrstna kriminalna in druga za državo in državljane nevarna dejanja tudi ustrezno odzivati in primerno ukrepati. Eden od ukrepov Republike Slovenije je priprava predlagane resolucije o nacionalnem programu preprečevanja in zatiranja kriminalitete za obdobje od 2019 do 2023, ki predvideva delovanje na več področjih. Med drugim na področju hudih in organiziranih oblik kriminalitete, gospodarskega kriminala in korupcije, sovražnega govora, varnosti v lokalnih skupnostih, ogrožanja javnega zdravja, informacijske varnosti ter na področju radikalizacije ekstremnega nasilja in terorizma. V naši regiji sta skrb vzbujajoča zlasti versko podprt terorizem in nasilni ekstremizem. Terorizem Slovenije trenutno ne ogroža neposredno, ni pa mogoče izključiti morebitnih terorističnih aktivnosti, predvsem na tuja predstavništva pri nas. Zato je nujno terorizem obravnavati celovito, načrtno in sistemsko urejeno. V okviru tega podpiramo pripravo in sprejetje prve nacionalne strategije za preprečevanje terorizma, poleg tega pa tudi okrepljeno operativno sodelovanje slovenskih protiterorističnih enot z enotami držav Evropske unije in Zahodnega Balkana ter s predstavniki Evropske in mednarodne policijske agencije Europol in Interpol. Na področju javnega spodbujanja sovraštva in nestrpnosti ter sovražnega govora pa upamo, da bo čim prej prišlo do sprejetja akcijskega načrta, ki bo celovito urejal problematiko omejevanja sovražnega govora na sistemski ravni. V okviru tega si bomo prizadevali za ničelno toleranco do vsakršne nestrpne, ksenofobne in diskriminatorne javne retorike in sovražnega govora predvsem in tudi s strani politike oziroma politikov. Menimo, da je v okviru resolucije potrebno posebno pozornost nameniti poglavju preventivnih aktivnosti na področju kriminalitete, ki morda niso takoj vidne, imajo pa dolgoročne pozitivne učinke. Kriminalna prevencija sicer obsega zagotavljanje kakovosti življenja, socialne in zdravstvene varnosti in izobraževalnega sistema ter zaščito in pomoč tveganim skupinam in programe vključevanja marginalnih družbenih skupin v družbo. Da pa bi bili pri tem še bolj uspešni, smo prepričani, da bi bilo treba preventivne aktivnost vključiti v najrazličnejše družbene dejavnike, od lokalne do državne ravni, zasebnega sektorja in civilne družbe. Verjamemo, da bomo s pripravljeno resolucijo na podlagi predlaganih ukrepov, ki so zapisani v njej, odpravili prepoznane aktivnosti na tem področju ter dosegli takšno družbeno stanje, ki bo dolgoročno vplivalo na zmanjšanje kriminalitete ter zagotavljalo varnost in bivanje v okolju, v katerem se bodo naše državljanke in državljani počutili varne. Zato bomo predlog resolucije v Poslanski skupini SMC soglasno podprli."
7,ParlaMint-SI_2002-11-28-SDZ3-Redna-20.u64,OTHER,0.8798828125,2002-11-28,0.003779861843213439,"Hvala za besedo, gospa podpredsednica. Spoštovani varuh s sodelavci, spoštovana ministra, spoštovane kolegice in kolegi poslanci. Poslanci Demokratične stranke upokojencev smo zadovoljni z določbami novega poslovnika državnega zbora, ki določajo razmerja državnega zbora do varuha človekovih pravic, saj menimo, da to poglavje poslovnika pomembno prispeva k zagotovitvi ustreznejšega ovrednotenja vloge varuha v sistemu državne ureditve, s čimer bo področje človekovih pravic in temeljnih svoboščin deležno večje pozornosti in, upajmo, učinkovitejše obravnave. V stranki upokojencev smo skrbno proučili redno in posebno poročilo varuha človekovih pravic. Posebno pozornost smo namenili delu poročil, ki se nanaša na starejšo generacijo, pa tudi druge probleme, na katere opozarja varuh, nismo zanemarili. Najprej bi se navezali na tematiko, ko jo varuh povzema v posebnem poročilu, problematika najemnikov denacionaliziranih stanovanj. Vemo, da bo o tem mogoče obširneje razpravljati ob sprejemanju stanovanjskega zakona, pa vendar se nam zdi nujno, da o tem spregovorimo tudi danes. Zavedamo se, da gre pri najemnikih denacionaliziranih stanovanj za zapleteno pravno in ekonomsko vprašanje, na kar kaže tudi to, da v 11 letih nismo našli zadovoljive rešitve za konflikt interesov in odnosov med najemniki in lastniki denacionaliziranih stanovanj. Vendar to ne ukinja obveznost države, da išče nove, bolj zadovoljive predloge, da se reši konflikt, ki ga je v bistvu sama ustvarila. Logično za nas je, da v celoti podpremo prizadevanje tistih, ki se borijo za pravično stvar, to so najemniki nacionaliziranih stanovanj. Med njimi je tudi veliko starejših ljudi, ki v takih stanovanjih živijo že več let. Zato bomo vztrajali pri takih zakonskih rešitvah, ki bodo zagotovile najemnikom denacionaliziranih stanovanj enake pravice v primerjavi s tistimi imetniki stanovanjske pravice, ki so imeli možnost odkupiti nekdanja družbena stanovanja pod ugodnimi pogoji in s tem njihovo neenakopravnost. Ne moremo dopustiti, da bi denacionalizacija in stanovanjska reforma ustvarila nove krivice. V celoti podpiramo rešitve, ki jih je v poročilu nakazal varuh. Poleg tega pa bomo vse naše pomisleke v zvezi s predlogom novega stanovanjskega zakona nakazali takrat, ko bo zakon v obravnavi. Kot negativno dejstvo ocenjujemo povečanje števila pritožb na področje pravic iz zdravstvenega varstva, na katere varuh sicer že nekaj let opozarja. Pravice, ki iz tega izhajajo, zadevajo veliko število naših državljanov, tudi veliko število starejšega prebivalstva, ki so vsekakor upravičeni, da se jih korektno izvršuje. Poleg kršitev, ki jih omenja varuh človekovih pravic, je v zadnjem času zaslediti tudi zavajanje bolnikov z akademskimi nazivi, ki pa v resnici osebi, ki se z njim sicer predstavlja, ne pripada, ker lahko na ta način marsikaterega bolnika, željnega bolniške pomoči, domnevni zdravnik dejansko oškoduje; apeliramo na vlado ali zdravniško zbornico, naj poostri nadzor, da ne bo več prihajalo do omenjenih kršitev. Želimo pa si tudi čimprejšnje obravnave spremembe zdravstvene zakonodaje, ki bo tako, upamo, prinesla pozitivne spremembe. Pereč problem, ki ga vidimo z vidika stranke upokojencev, je tudi stanje na področju socialnega varstva. Revščina, brezposelnost, podobno nam povedo, da kljub velikim ugodnim napovedim in kazalcem, ki nas hrabrijo, vsi tega le niso deležni. Zaskrbljujoče je, da gradnja socialnih stanovanj ne dosega predvidene, kar dolgoročno pomeni še poslabšanje stanja. Marsikdo zaradi pogojev bank - tu mislimo na starejšo, pa tudi na mlajšo generacijo - ne more do kredita, da na ta način pride do primernega stanovanja. Pismo o nameri sodelovanja pri zagotavljanju stanovanj ter spodbudi cenejše in kvalitetnejše gradnje, ki se je ali se namerava podpisati z nekaterimi občinami, bi v prihodnje morala biti podpisana z vsemi občinami, kjer se potreba pojavi, da ne bi prihajalo do diskriminacije med občani različnih občin. Zaskrbljujoče je nepravočasno izdajanje podzakonskih aktov, ki so nujen pogoj za izvajanje določenega zakona, saj to dejansko pomeni neizvajanje z zakonom priznanih pravic in obveznosti. Pomanjkanje oziroma nedorečenost podzakonskih aktov varuh ugotavlja tudi na področju pokojninskega in invalidskega zavarovanja, kar marsikateremu državljanu ne omogoča uresničevanje pričakovane pravice. Neažurnost upravnih organov pa sicer z zakonom priznane pravice prestavlja v prihodnost za nedoločen čas. V mnenju vlade pogrešamo predloge za konkretnejše ukrepe, ki bi nakazovali rešitev problemov. Čeprav se je število pobud, ki se nanašajo na problematiko sodnih zaostankov, zmanjšalo, kar je pohvalo, menimo, da je vsakemu državljanu treba zagotoviti sodno varstvo brez odlašanja. Učinkovitost sodstva pomembno prispeva k delovanju pravne države in menimo, da če dosedanji ukrepi za zmanjšanje sodnih zaostankov niso dovolj učinkoviti, je treba najti boljše. Podpiramo predlog varuha za oblikovanje posebnega organa, ki bo znotraj novinarskih in založniških združenj ob sodelovanju javnosti obravnaval etnično sporna ravnanja medijskih akterjev. Kršitve osebnostnih pravic, posebej z objavo polnega imena ali drugih podatkov domnevnega storilca, iz katerih je mogoče sklepati, za katero osebo gre, se nam zdi še posebej problematična pri mladoletnih osumljencih. Menimo, da ima mladoletnik z objavo njegove identitete, pa čeprav pred formalno uvedbo postopka ali pa še bolj takrat, ko je malo možnosti za ponovno integracijo v družbeno okolje, kljub temu da morda ne bo spoznan za krivega, kar še posebej velja za manjše kraje. Varstvo koristi otroka, domneva nedolžnosti in varstvo zasebnosti bi v omenjenih primerih vsekakor moralo biti pred pravico in željo javnosti, da je seznanjena z dogodki iz javnega življenja, seveda če ne gre za specifično naravo kaznivega dejanja. Varuhu človekovih pravic se na koncu zahvaljujemo za njegov trud in prispevanje k večjemu spoštovanju človekovih pravic. Še posebej nas veseli, ker je s svojim zavzemanjem vlado opozoril na diskriminacijo upokojencev pri kandidiranju znanstvenikov za raziskovalne dejavnosti, za kar smo se tudi sami večkrat zavzemali in tako skupaj dosegli odpravo nekaterih diskriminacijskih določb. Glede na majhno število ljudi, ki so na tem področju kompetentni, mislimo, da je to dobro za vse nas. Le upamo lahko, da bo obravnava varuhovih poročil večkrat naletela na odprta ušesa, tako vlade kot drugih organov. V poslanski skupini Demokratične stranke upokojencev pa si bomo prizadevali, da bomo zakonske predloge vedno pregledali tudi z vidika varuhovih opozoril in skrbeli za uresničevanje temeljnih človekovih pravic. Hvala lepa."
7,ParlaMint-SI_2013-01-30-SDZ6-Redna-10.u16,OTHER,0.82763671875,2013-01-30,0.005536382086575031,"Hvala za besedo, spoštovani podpredsednik Državnega zbora. Spoštovani poslanke in poslanci, vsi prisotni lepo pozdravljeni! V Poslanski skupini Slovenske ljudske stranke želimo v uvodu k stališču izreči zahvalo dosedanji varuhinji za predano aktivno delo na položaju varuhinje. Prav tako je značilno za vaše delo, spoštovana varuhinja, da ste s svojimi priporočili spodbudili marsikatero pozitivno spremembo v naši zakonodaji in delovanju družbe. Poročilo o delu in priporočila, ki temeljijo na ugotovitvah varuha v letu 2011, so zelo dobro pripravljena in sistematsko obravnavajo vsa področja. Vsa obravnavana področja in priporočila so pomembna, saj vsako področje po svoje vpliva na kakovost življenja v naši državi in na pravice državljanov in državljank in vseh prebivalcev v Sloveniji. Pozitivna je ugotovitev, da so bili že izvedeni nekateri ukrepi in spremembe v času od poročila do današnje obravnave, zato jih v priporočilih ni smiselno ponavljati. Zato bomo v Poslanski skupini Slovenske ljudske stranke podprli predlog priporočil, ki smo jih iz priporočil varuha povzeli in oblikovali poslanci v okviru štirih koalicijskih strank. V tem predlogu priporočil so vsebovane določbe oziroma priporočila, ki še čakajo na izpolnitev in je nujno nanje opozoriti tudi v Državnem zboru. Vsa priporočila in opozorila so pomembna, gre zgolj za dejstvo, da je poročilo obravnavano za dve leti nazaj. Pri tem se zavedamo, da tudi zaradi krize mnoga od priporočil ne bo mogoče izvesti v kratkem času, čeprav se ponavljajo iz leta v leto. Zato pa v Poslanski skupini Slovenske ljudske stranke tudi ob obravnavi tega poročila pozivamo vse pristojne organe, da nemudoma upoštevajo vsaj tista priporočila, ki jih je mogoče kljub krizi takoj upoštevati. Eno takih je gotovo priporočilo, da se pri sprejemanju zakonov in podzakonskih predpisov dosledno spoštujejo zahteve resolucije o nomotehnični dejavnosti glede sodelovanja javnosti pri sprejemanju predpisov. Enako velja za priporočilo pod številko 57 v predlogu štirih koalicijskih strank glede uskladitve postopkov plačevanja zdravstvenih storitev med Zavodom za zdravstveno varstvo in Zavodom za pokojninsko in invalidsko zavarovanje. Tudi priporočila v poglavju 10, ki se nanašajo na zdravstveno varstvo in zavarovanje, je po našem mnenju mogoče upoštevati kljub trenutni krizi oziroma prav zaradi krize v zdravstvu. V trenutni krizi je vsekakor pomembno upoštevati tudi priporočila v poglavjih Socialne zadeve in Brezposelnost. Nekatera priporočila je mogoče upoštevati ob sprejemanju sprememb in dopolnitev delovnopravne zakonodaje, ki je na dnevnem redu naše naslednje seje. V Poslanski skupini Slovenske ljudske stranke upamo, da se bodo nekatere iz leta v leto ponavljajoče se zadeve v poročilih varuha lahko uredile v zakonodaji, ki je že pripravljena na področju delovanja policije in pravosodja ter na področju okolja. V poslanski skupini bomo iz navedenih razlogov podprli poročilo varuha in priporočila, ki so predlagana s strani štirih poslanskih skupin. Hvala."
7,ParlaMint-SI_2011-11-20-SDZ5-Izredna-49.u32,OTHER,-1.0,2011-11-20,0.00394478952512145,"Spoštovani! Novela odgovarja na vprašanje, kaj se zgodi v primerih, ko starši, po katerih so otroci zavarovani, nimajo poravnanih obveznosti za področje zdravstvenega zavarovanja. Če prispevki niso poravnani, otroci ne morejo priti do celotne zdravniške pomoči, temveč le do nujne. To pomeni, da dandanes otroci, mladostniki nimajo zagotovljenih vseh zdravstvenih storitev. Deležni so le nujne ne pa tudi ostale zdravstvene pomoči. Kot je danes že rečeno, lahko otrok dobi mavec ne pa tudi rehabilitacije po zlomu ali poškodbi, dobi lahko zdravilo za infekcijo ali karkoli ne pa možnosti daljšega zdravljenja astme ali pa bolezni, ki jo mora zdraviti. Ta resnica je še posebej hudo udarila v zadnjem kriznem času, zato lahko rečemo, da s to novelo dobesedno rešujemo čas. Narekoval jo je čas, saj se srečujemo z vse večjim neplačevanjem prispevkov, kar je posebno vprašanje, in na temu mestu bi veljalo poudariti tudi to celostno vprašanje neplačevanja prispevkov, ki ga bo uredila novela, če bo sprejeta v Državnemu svetu, ki se dotika tega vprašanja. Ampak mi se ukvarjamo z vprašanjem otrokovih pravic, zapisanih v konvenciji Združenih narodov o otrokovih pravicah, ki ne loči med nujno in ostalo zdravniško pomočjo. Govorimo tudi o 54. in 56. členu Ustave, pa tudi o moralnih in etičnih načelih, ki jih ta družba zna zagovarjati in jih mora zagovarjati. Če govorimo o etičnih načelih, poudarjam, da praksa, ko se zdravniki in zdravstveno osebje srečujejo s situacijami, ko ne bi smeli ponujati pomoči in zdravljenja tudi za nenujno zdravstveno pomoč, delujejo na etični pogon, to vemo. Ampak če zdravniški delavci, ki poskrbijo za otroke brez urejenega zavarovanja, vseeno nudijo pomoč, vedno tvegajo, da bi bili kaznovani zaradi izvajanja storitev brez finančnega pokritja. Treba je delovati etično in zgolj na ta način, skladno z zakoni in zato je sprememba tega 78. člena več kot nujna. Poudarjam, da v to nismo prepričani samo poslanci in poslanke, ampak da so k tej spremembi dobesedno vpili tako v Združenju za pravice bolnih otrok kot v Združenju za državljanski nadzor javnega zdravstva, v Poročilu Varuha človekovih pravic in v svetovalnih centrih. Sam posvet, ki je bil plod in rezultat tovrstnih pritožb in opažanj, ki so se dogajale na terenu in v Državnemu svetu, je prinesel zaključke, tako rekoč navodilo, da je treba z novelo poseči v ta zakon. V temu smislu verjamem, da pri temu premiku ne bo večjih problemov tudi v Državnemu zboru. Marsikdo bo dejal – kot smo poslušali že na samih sejah odbora –, da je treba poiskati tudi druge rešitve, da tukaj niso samo otroci, da so tudi starši, matere in tako naprej in da je sistem, še posebej pri samozaposlenih, ki ne morejo plačevati zaradi takšnih in drugačnih razlogov, krivičen in da ustvarja nove krivice. Ampak vendarle so to vprašanja, ki jih v 1. členu ne moremo reševati, kar je povedala že sama Vlada. Vlada je v svojem projektu in svojem videnju, kako naprej, pripravila tudi tovrstne rešitve. Pripravila je strategijo, ampak kaj nam pomaga strategija, ko smo v stanju, v kakršnem smo, in zakonodajo s področja strategije in celotnega videnja, ki je zabeležen vse tja do leta 2020, ki ta trenutek ne more biti izpeljana. Lahko pa izpeljemo nekaj, kar ni celostno, je pa izjemno pomembno, konec koncev odpravlja diskriminatornost, zagovarja ustavo, konvencijo in nas spravi tudi z našo lastno vestjo. Hvala."
7,ParlaMint-SI_2019-01-30-SDZ8-Redna-04.u152,OTHER,-1.0,2019-01-30,0.004124770872294903,"Hvala lepa. Dober večer še enkrat! Vse skupaj postaja vedno bolj jasno, da ne migracije ne referendum nista glavno vprašanje oziroma glavna agenda. Glavno vprašanje je vprašanje kredibilnosti. Problem je argumentacija, ki smo ji priča že kar nekaj časa. Meni se zdi, da sem v parlamentu že kar nekaj let, pa sem šele slabega pol leta. Slišali smo: serijsko klanje, posilstva, uriniranje po posteljah, garje, nalezljive bolezni; potem so kar naenkrat bili vmešani še naši ubogi invalidi, otroci, upokojenci. Če smo že pri nasilju, mogoče malo statistike, pa ne iz policijske statistike, ampak raziskave. V Sloveniji v okviru nasilnih dejanj prevladuje družinsko nasilje iz ljubosumja ali maščevanja. Nasilje v družini doživi 73 % Slovencev, od tega 71 % žensk, največ je psihičnega, 63 % je fizičnega, 7 % je ekonomskega in 4 % je spolnega nasilja; in to v okviru družin. Z veseljem poslušam argumente, tudi s te strani večkrat posveti sonce in ne moremo vseh metati v isti koš, ampak povprečje pa danes ni ravno spodbudno. Slišali smo kar nekaj dejstev, na katerih je bil predlog referenduma danes argumentiran, ampak ko jih malo preveriš, zamajejo kredibilnost. Nekaj te zamajane kredibilnosti so izpostavili že moji kolegi, enega bi pa dodal še sam. Če pogledamo naše severne sosede, ki so odstopile od tako imenovanega globalnega sporazuma, recimo Madžarsko je obdelal kolega Kordiš, imajo pač druge notranje težave in nimajo težav z migranti, imajo pa težave s svojimi delavci, imajo težave z Romi, imajo težave z brezdomci. Vemo, da je v Italiji trenutna politika dokaj nenaklonjena migrantom, ampak hkrati pa deluje v Italiji evangeličanska skupnost, ki je vzpostavila zračni most z državami, kjer ljudje bežijo zaradi takšnih ali drugačnih razlogov, in jih z odprtimi rokami sprejmejo v svojo družbo in jim pomagajo do tega, da postanejo Italijani in da nekaj doprinesejo družbi. Me je pa zbodla na začetku ena zadeva, ki jo je predlagatelj izpostavil, namreč gospo E. S., ker jo poznamo samo po inicialkah, in je bila obsojena, ker je – to je pa preverjeno zdajle – na shodu skrajne desnice poniževalno, torej s sovražnim namenom, govorila o verski doktrini. Ni bila torej obsojena zaradi vsebine, ampak zaradi namena. In kazen v višini nekaj 100 evrov je prisodilo, ne boste verjeli, avstrijsko sodišče, torej sodišče države, ki ni pristopila h globalnemu sporazumu. Torej ta sporazum ne more neposredno vplivati na tisto, kar ste ves čas trdili. Sodbo pa je potrdilo tudi Evropsko sodišče za človekove pravice. Avstrija, še enkrat, ni pristopila h globalnemu sporazumu. Ne gre torej za cenzuro nasprotnih mnenj, daleč od tega, vsak mora imeti pravico povedati, kar misli, ampak gre za navajanje neresnic z namenom, in to poniževalnim ali pa slabšalnim. Če je pa ta neresnica zavestna, potem pa tukaj ni vprašanje samo politične odgovornosti, ampak je treba to gledati še malce širše. Hvala lepa."
7,ParlaMint-SI_2021-10-21-SDZ8-Redna-26.u18,OTHER,-1.0,2021-10-21,0.024297986179590225,"Spoštovani vsi prisotni! Vsako leto dobimo obširno, lepo napisano poročilo Varuha človekovih pravic. Žal pa je velik del tega poročila skregan z realno podobo v Sloveniji. Res je covid zaznamoval zadnje leto, a že leta imamo probleme tako z Romi kot z Albanci. Res so se v zadnjem času v vrtcih in šolah uvedli romski pomočniki, a kaj ko ni pravih rezultatov. Ocenjujemo, da mora Varuh resnično iti na teren, in sicer v tista romska naselja, kjer je problematika vidna in slišna vsak dan v lokalnih medijih. In ne se najavljati, brez najave, da bo videl realno stanje. Moje osebno mnenje je – ker poznam zadeve vsaj pri nas v Krškem, Kerinovem Grmu – da ni napredka pri učenju in pri vzgoji romskih otrok. Romski otroci še vedno v času pouka hodijo po trgovskih centrih. Še vedno kradejo po trgovinah, se kregajo s prodajalkami in varnostniki, tem tudi grozijo, da vedo, s kakšnimi avtomobili so se pripeljali in da jih bo avto na koncu čakal na klocnih. Seveda, če ne prinesejo iz trgovine nič, jih na parkingu pričakajo starši. Ti otroci dobijo tudi zaušnico, če ne prinesejo naročenega blaga iz trgovine. Spoštovani varuh človekovih pravic, tudi to je del, ki bi ga moralo vsebovati poročilo, vi pa v poročilu omenjate le dobre stvari, realnost pa prikrivate oziroma prekrivajo jo tisti, ki vam pripravijo takšna poročila. Da ne pozabim, sedaj se je zgodila še večja katastrofa, ker ste občinam namenili denar za razvoj in izboljšave romskih problemov. Zaradi tega imajo občine pritiske zaradi zneska, ki naj bi ga dobila romska skupnost v občini. Župani in občinski sveti pa se ne morejo dogovoriti, za kaj se bo namenil ta denar. Prišli smo do točke, o kateri sem vam govoril, spoštovane kolegice in kolegi, ob potrditvi sredstev za Rome – da bodo imeli župani in občinski sveti velike težave še posebej v tistih občinah, kjer župani ne želijo imeti romskega svetnika. Vse tiste občine, ki imajo romske skupnosti, bi morale imeti tudi romskega svetnika. Ta amandma ste, spoštovane kolegice in kolegi, zavrnili. Pa da rečemo kakšno besedo še o Albancih. V večjih mestih jih je vse več. Ker se ne želijo prilagoditi naši kulturi in običajem, ustvarjajo svoje gete, znotraj teh pa se oblikujejo mafije, ki napadajo in ustrahujejo naše otroke, stare osebe in ne nazadnje tudi ženske. Zaradi strahu pa na Policijo ne prijavijo teh dogodkov in tudi ne Varuhu. In kaj naredimo mi? Iščemo učitelje, vzgojitelje, profesorje, ki znajo albansko, zdravnike, ki znajo albansko. Ste vedeli, da se dogaja tudi to, da se na eno zdravstveno izkaznico potem šlepa cela družina pri zdravniku in grozi, če jih ne bo vzel, da bo že videl, kaj se bo zgodilo z njim? Pa saj ni čudno, da je tako, če nam državni sekretar gospod Franc Kangler razlaga, da tudi nam v Avstriji, v Nemčiji in še kje ni treba znati njihovega jezika, ker je tam polno teh, ki govorijo srbohrvaško! To mi je povedal na odboru. In poglejte, namesto da bi jim postavili jasne meje, od njih zahtevali znanje slovenskega jezika in da sprejmejo našo kulturo, jim mi kot po tekočem traku dajemo državljanstvo in socialne transferje. Moški iz Albanije pridejo v Slovenijo zaradi delovnega dovoljenja. Ko jim podelimo delovno dovoljenje, gredo delat v tujino. In kam gredo? V Avstrijo in Nemčijo, v Slovenijo pa pripeljejo otroke, družino in ti otroci in družina se seveda naslonijo na socialne transferje. Da o tem, koliko se jim gleda skozi prste v šoli, niti ne izgubljam besed. V šolah ne razumejo snovi in tega, kar učitelji, vzgojitelji in profesorji govorijo, zato se morajo ti več ukvarjati z njimi in s tem našim otrokom kradejo pravice do normalnega izobraževanja. A tudi tega Varuh ne upa ali pa ne sme zapisati v poročilo. Poročilo je le mrtva črka na papirju, a če je verjeti zapisanem v poročilu, ministrstva priporočila preberejo in svoje delo skušajo izboljšati ravno zaradi napisanega. Kljub vsemu smo na Mandatno-volilni komisiji podprli namestnika varuha človekovih pravic. Resnično upamo, da se bodo naredile spremembe za dobrobit slovenskega naroda, in upamo tudi, da bodo v bodoče poročila res konkretna, z vsebino, ne samo take lepe stvari napisane notri, da bi lahko otrokom brali ponoči pravljico za lahko noč, da bodo lažje in hitreje zaspali. Hvala."
8,ParlaMint-SI_2006-12-13-SDZ4-Izredna-25.u82,SDS,0.83544921875,2006-12-13,0.11484140902757645,"Najlepša hvala, gospod predsednik. Že včeraj, ko se je začela ta razprava, sem pozorno poslušal in nekateri iz vrst predlagateljev te interpelacije so jasno in glasno povedali, da je ta interpelacija dobronamerna, da gre za skrb za zdravje, za zdravstveni sistem, gre za to, da bomo v Sloveniji državljanke in državljani živeli bolj zdravo in da bomo imeli bolj, če že zbolimo, bolj kvalitetno zdravstveno storitev. Sam se zavedam, da je zdravje neprecenljivo bogastvo in z velikimi veseljem bi sprejel kakršenkoli napor v tej smeri, da za zdravje dejansko res tudi nekaj storimo. Žal pa so kasnejše razprave, vsaj pri meni pokazale, zbudile neki dvom, da več nisem prepričan, da gre res za neko dobronamernost. Bom navedel nekaj primerov, na podlagi katerih sem prišel do takega prepričanja. Najprej nekaj razprav nazaj sem pozorno poslušal enega poslanskega kolega, ki je omenjal primer Medicor in jasno navedel, da je v tem primeru šlo za oškodovanje premoženja. Jaz vem, da se za temi govornicami tukaj lahko marsikaj izreče, ampak vseeno se mi pa zdi prav, da to, kar se pove, da drži, da ne gre za neko zavajanje. V tem primeru, ki ni sicer ne vem, strašno velik in največji problem našega zdravstva, ampak ilustrira pa le pristop tistih, ki zagovarjajo to interpelacijo, gre za to, da je eno podjetje, konkretno Medicor dobilo v najem prostore v Splošni bolnišnici v Izoli. Ob tem je pomembno poudariti, da so ti prostori bili dani v najem preko javnega razpisa. Mimogrede pa je seveda to podjetje dobilo še koncesijo brez razpisa, ki jo je podelil minister Keber, ki je bil tudi minister za zdravje takrat, ko se je ta javni razpis za oddajo teh prostorov tudi izvedel. In to podjetje v celoti izpolnjuje vse svoje obveznosti v Splošni bolnišnici Koper in kako lahko potem rečemo, da je zaradi tega primera prišlo do oškodovanja premoženja. Drugo, kar je, kljub tako imenovani dobronamernosti, deklarirani, sem slišal ogromno zelo težkih besed, tukaj v razpravi. Slišali smo, da gre za razpadanje zdravstvenega sistema, za katastrofo v zdravstvu, neustrezno podivjano privatizacijo, demontažo mreže zdravstvenih domov, minister je zaščitnik zdravniškega lobija, motiv je zgolj dobiček in še in še bi jih lahko naštevali. Dovolite pa, ker se s tem marsičem ali pravzaprav z ničemer ne strinjam in da vsaj nekaj stvari pokomentiram. Najprej kar se tiče razpada zdravstvenega sistema, katastrofe, kaosa in tako naprej. Prepričani smo in podatki kažejo na to, da je naše zdravstvo takšno ali drugačno dostopno za vse, najmanj toliko dostopno kot je bilo pred leti, zaradi dodatnih koncesionarjev pa sem prepričan, da je ta dostopnost se celo še zelo izboljšala in da v prihodnje lahko pričakujemo še neke korake v pozitivno smer kar se tega tiče. Dostopnost do teh storitev je enaka, pod enakimi pogoji in v javnih zavodih in pri tistih, ki imajo koncesijo. Podatki nedvoumno kažejo in to je bilo že večkrat navedeno tukaj, da so čakalne dobe občutno krajše, tudi to, da je zadovoljstvo bolnikov večje, da so tudi mednarodne raziskave potrdile, da je naš sistem zdravstva na zavidljivo visokem mestu v primerjavi z drugimi državami in nikakor ne kaže na to, da vlada kaos in katastrofa ali da je naš sistem že razpadel, celo ne samo, da je pred razpadom. In še nekaj kar se mi zdi zelo pomembno poudariti. To, da je s tem, ko smo tudi uvajali koncesionarje, da se je na tem segmentu pojavila neka interna konkurenca, ki vodi v to, da se veča kvaliteta storitev, ne samo med koncesionarji, tudi med tistimi, ki so zaposleni v teh javnih zavodih in jaz mislim, da smo vsi kot potencialni pacienti samo zadovoljni. Drugo, kar se je po mojem zelo grobo manipuliralo, da gre pri dajanju koncesij za neustrezno podivjano privatizacijo, to enostavno ni res in to je potrebno še enkrat posebej poudariti in tistim, ki ne razumete pojma privatizacije, bomo povedali še 10-krat ali 100-krat. Ne gre za nobeno lastninjenje javnega zdravstva. Privatizirati bi pomenilo javno, kolektivno, državno spremeniti v nekaj privatnega, tu pa gre za to, da koncesionar opravlja javne in zdravstvene storitve, ki so vsem dostopne in ki družbo nikakor ne stanejo več kot storitve v teh zdravstvenih domovih. In na koncu. Še vedno se lahko vsak prostovoljno odloči, kje bo iskal to potrebno zdravstveno oskrbo. In javni interes je po moje zagotovljen s koncesijsko pogodbo, s katero se morata strinjati obe strani. Če ponudba koncesionarja ni dovolj dobra, ni sprejemljiva, potem tisti, ki so pooblaščeni za to, da lahko podpišejo koncesijsko pogodbo, s tem koncesionarjem enostavno tega ne bodo sklenili. Motiv je zgolj dobiček. Jasno je, da koncesionar, ki se preživlja s to dejavnostjo, da ta mora delovati racionalno, da mora skrbeti zato, da bodo na koncu, ne vem, pozitivni rezultati. Navsezadnje je od tega odvisen njegov ekonomsko-socialni položaj. In nič ni narobe, če uživa tudi rezultate svojega dobrega dela, ampak pomembno je tudi to, da ta koncesionar nosi tudi vse tveganje, strokovno, ekonomsko in še kakšno. To tveganje, pa na drugi strani tudi možnost, da uživa rezultate svojega dela, seveda, vodi tudi v večjo kvaliteto, zato da ima bolj kvalitetno storitev, lepše prostore, boljše prostore, bolj dostopen delovni čas, pa še kaj drugega zato, da bo imel tudi te paciente. Zato jaz mislim, da zaradi tega, če ima kdo dobiček od tega, v narekovajih, potem sem prepričan, da imajo dobiček od tega pacienti. In sedaj še tretja stvar, ki se nanaša na iskrenost te dobronamernosti. Malo prej sem slišal, da imamo poslanci, ki branimo delo našega ministra, preveč izletov v preteklost, ampak govoril bom o dejstvih. V eni občini, konkretno občini Domžale, kjer je mimogrede bila županja tudi ena izmed predlagateljic te interpelacije, se je v zadnjem obdobju podelilo kar nekaj koncesij, 8 za zdravnike, 6 za zobozdravnike in dve lekarni. Jaz sem prepričan, da se te koncesije niso podelile zaradi nekega klientelizma ali pa korupcije, kot smo malo prej poslušali, ali pa zaradi slabih namenov, ampak zato, da se je dvignila kvaliteta teh zdravstvenih storitev. In ko poslušamo,da se danes koncesije podeljujejo brez kakršnihkoli pravil, brez zakonov in tako naprej, potem bi to veljalo tudi za tisto obdobje, ko se je, recimo, v eni konkretni občini, pa vem, da ni edina, ko so se te koncesije podeljevale. In že takrat bi lahko vprašali, če je sporen minister pri podeljevanju koncesij, tudi o odgovornosti takratnega ministra, pa se to ni zgodilo. Zakaj? O tem jaz ne bom sodil, da ne bom predolgo v preteklosti. Vsekakor pa sem prepričan, da če govorimo o odgovornosti in delu ministra Bručana, da je v svojem mandatu storil kar nekaj korakov naprej in jaz ne vidim nobenega razloga, da bi to interpelacijo tudi podprl."
8,ParlaMint-SI_2014-03-26-SDZ6-Redna-23.u294,SDS,0.77685546875,2014-03-26,0.011632755398750305,"Vsem lep pozdrav, spoštovana podpredsednica Državnega zbora, spoštovani ministri, poslanke in poslanci! Imam poslansko vprašanje za ministrico za zdravje – ali če bo nov minister –, ker danes ne bom dobil odgovora, ker je odsotna. Zato bom tudi prosil za ustni odgovor na naslednji seji. In sicer v zvezi z razvojem informacijskega sistema v zdravstvu. Dober zdravstveni sistem temelji na kvalitetnem kadru, se pravi izobraženih, usposobljenih in motiviranih ljudeh, ustreznih prostorih in opremi ter zadovoljnem oziroma zadovoljivem dotoku finančnih sredstev. Informacijski sistem v zdravstvu je v veliko pomoč tako pri organizaciji dela, njegovi kvaliteti in dostopnosti do storitev, izvidov, kakor tudi v skrajševanju časa od diagnoze do zdravljenja, pa tudi za nadzor kakovosti, ne nazadnje za vrednotenje opravljenega dela oziroma pri zaračunavanju storitev. Najprej se je razvil informacijski sistem ravno na področju obračunavanja in tega ima še danes najbolj razvitega Zavod za zdravstveno zavarovanje Slovenije. V zdravstvenih zavodih se je informacijski sistem razvijal zelo razdrobljeno in stihijsko. Še danes je UKC Ljubljana – obstajajo štirje informacijski sistemi znotraj na osnovi ravni in vsaka bolnišnica ima v glavnem svoj sistem. Zadnja leta pa Ministrstvo za zdravje izvaja nadgradnjo informacijskih sistemov tudi na področju shranjevanja, prenašanja in ponovnega predvajanja slikovnega materiala. Večino od 26 bolnišnic v Sloveniji uporablja aparature za diagnostiko: rentgen, magnetno resonanco, CT, ultrazvok, endoskopijo in vse te naprave delujejo na digitalni ravni in jih je mogoče med seboj povezovati. Cilj projekta E-zdravje Ministrstva za zdravje je bil vzpostaviti sodoben informacijski sistem, ki bo omogočal varno elektronsko povezovanje in učinkovito obvladovanje zdravstvenih in z zdravstvom povezanih podatkov in informacij. V nadaljevanju projekta naj bi se informacijsko povezali vsi zdravstveni zavodi in Zavod za zdravstveno zavarovanje Slovenije. Cilj je, da bodo vsi zdravstveni in drugi podatki zbrani in dostopni na enem mestu in da bo lahko zdravnik s kartico dostopal do teh podatkov povsod po Sloveniji [[…]]Moram malo skrajšati, izgleda. Računsko sodišče je revidiralo uspešnost izvajanja projekta E-zdravja in rezultati so porazni. Odzivnega poročila ministrstva še ni, gre pa za to, da lahko obstaja sum, da zadeve porabijo več denarja in da se razdrobljenost še povečuje, tako da bo treba [[…]] [[izklop mikrofona]]"
8,ParlaMint-SI_2013-04-22-SDZ6-Redna-13.u201,SDS,0.5712890625,2013-04-22,0.948331356048584,"Lep pozdrav vsem prisotnim. Spoštovana gospa podpredsednica, spoštovani gospod minister, poslanke in poslanci! Moje vprašanje za gospoda ministra Tomaža Gantarja se nanaša na podeljevanje koncesij v zdravstveni dejavnosti. V Sloveniji smo še vedno ponosni, da imamo dobro zdravstveno oskrbo oziroma na relativno visoki ravni in da je naš zdravstveni sistem socialno naravnan, ki temelji na visoki stopnji solidarnosti. Javna zdravstvena mreža je sestavljena iz javnih zavodov in posameznih koncesionarjev, ki opravljajo zdravstveno dejavnost po pogodbi z Zavodom za zdravstveno zavarovanje in zavarovalnicami dopolnilnega zdravstvenega zavarovanja. Obstajajo pa tudi samoplačniške storitve, ki pa niso v sistemu javnega zdravstva. Pred približno 20 leti so se začele podeljevati koncesije posameznikom v zdravstveni dejavnosti in tako imamo danes največ koncesij v zobozdravstvu, po mojem preko treh četrtin, potem v osnovnem zdravstvu, okrog polovico ali pa dobro polovico, na sekundarnem nivoju pa so se v začetku podeljevale koncesije na ta način, da so se programi odvzeli javnemu zavodu in je tudi denar šel s koncesionarjem. Zadnja leta pa, kot vemo, so koncesije bolj redka zadeva oziroma se na novo bolj redko podeljujejo. Tako je bilo že v času vlade Boruta Pahorja kot tudi v preteklem letu, v času vlade Janeza Janše, ko ste bili tudi že minister za zdravje. Sprašujem, gospod minister: Kakšno je stališče nove vlade glede podeljevanja koncesij v zdravstveni dejavnosti? Za ilustracijo pa tudi: Katere in koliko koncesij je bilo podeljenih v preteklem letu? Hvala."
8,ParlaMint-SI_2016-03-23-SDZ7-Redna-17.u79,SDS,-0.99072265625,2016-03-23,0.01333546917885542,"Predsedujoča, hvala za besedo. Prejšnji teden je celotno Slovenijo močno šokirala vest, da je 52-letni pacient v novemu urgentnemu centru v Šempetrski bolnišnici umrl, ker so mu namesto kisika dovajali anestetik oziroma bolj poznan smejalni plin. Po najnovejših podatkov se je tragični dogodek zgodil zaradi napake pri inštalaciji seveda, saj sta bili dovodni cevi za kisik in pa smejalni plin zamenjani. Več kot očitno je, da je šlo pri vsem skupaj za človeško napako, ki pa je vse do danes noče priznati še nihče. Kmalu po dogodku ste ministrica izjavili, da ne prevzamete nikakršne odgovornosti, in pa tudi zatrdili, da je ministrstvo korektno vodilo investicijo z vsemi potrebnimi nadzornimi inštitucijami in pa v skladu za zakonodajo. Ta izjava je seveda v kontekstu inštitucije, ki jo vodite, in pa funkcije, ki jo upravljate, seveda dvomljiva, bi rekla, saj je povsem jasno, da je bilo ministrstvo najprej naročnik investicije in pa tisti, ki je preko nadzornih inštitucij spremljal gradnjo in pa ob koncu tudi prevzel novozgrajeni objekt. Tudi predsednik Računskega sodišča Tomaž Vesel je poudaril, da je v temu primeru odgovoren tudi naročnik investicije, torej Ministrstvo za zdravje. Tudi direktorica šempetrske bolnišnice, ki je sicer takoj ponudila svoj odstop, je dejala, da bolnišnica ni bila investitor, zato tudi ne more nositi odgovornosti pri tem tragičnem dogodku. Ker je bil Šempetrski urgentni center v uporabo predan konec lanskega leta, se povsem logično zastavlja tudi vprašanje, kako je potekala gradnja in pa oprema ostalih novozgrajenih urgentnih centrov po celi Sloveniji, in ali obstaja verjetnost, da se takšni ali podobni tragični dogodki ponovijo? Spoštovana ministrica, sprašujem vas oziroma zanima me: Ali poteka kakršna koli preiskava tudi o tem, da je morebiti zaradi te napake v teh treh mesecih po otvoritvi urgentnega centra v Gorici umrl še kdo? Direktorica bolnišnice je namreč dejala, da so imeli v temu času 9 primerov oživljanja in da so bili v 5 primerih uspešni,. Ali se ministrstvo res ne čuti odgovorno za tragični dogodek v šempetrskem urgentnem centru? Ministrica, vi ste podpisali sklep o imenovanju projektne skupine, ki je pripravila standarde, popise opreme, javni razpis in pa seveda izbrala izvajalce. Hvala."
8,ParlaMint-SI_2018-05-22-SDZ7-Izredna-64.u80,SDS,-0.9990234375,2018-05-22,0.008233699947595596,"Ja, današnja razprava je pokazala ravno to, kar v bistvu govorimo že štiri leta. Koalicija, ministrstvo, Vlada si zatiskajo oči pred realnimi problemi in višek današnje seje bi verjetno bil to, da bi kdo izmed koalicijskih poslancev izjavil, da so zdravniki, srčni kardiologi, odstopili za to, da ima opozicija kaj govoriti v Državnem zboru. Namreč, to smo že enkrat slišali, da splošni zdravniki pošiljajo toliko napotnic na sekundarij, zato da imamo mi v Državnem zboru kaj govoriti. To bi bil še tisti višek, to sem še čakala, no. Meni je zelo žal, da zato trpijo bolniki, tisti, ki čakajo v vrstah, mladi bolniki, starši, sorodniki, in tako naprej, zaradi tega, ker koalicija ne prizna, da je ta ministrica, to ministrstvo, ta Vlada zdravstvo spravila na kolena. Dobesedno na kolena in danes je to najbolj eskaliralo na otroški srčni kardiokirurgiji, pa recite, kar hočete, ampak krivi za to ste na ministrstvu, predvsem pa ministrica, kot je rekel kolega Dani, ki je štiri leta trdila, da je sistem v redu, da ni boljšega sistema daleč naokoli, da je potreben samo nov denar, da je treba pač te zdravnike, ki so opozarjali na zadeve, kaznovati, vsaj tako se zdi. Pravite, da so požrešni na denar, da hočejo več. Slovenskim zdravnikom ne boste dali, tujim boste plačali pa več ali kaj? To je, bojo prišli za isti denar kot slovenski zdravniki? Jaz mislim, da slovenski otroški kirurgi, kardiologi bi morali biti najbolj plačani zdravniki v Sloveniji. Mislim, da so mogoče še celo premalo plačani. Takšne odgovornosti, kot jo nosijo ti zdravniki, mislim, da je ne nosi nihče. In danes govoriti o tem, da so požrešni na denar in jih linčati v Državnem zboru, sem že povedala, pa tudi moji kolegi, je neprimerno za poslance. Linčamo oziroma ne linčat, ampak želeli smo iz tega mesta spraviti ministrico, da bi bilo mogoče mesto prazno in bi bilo škode manj, kot da ministrica sedi tam, kjer sedi. Danes naj bi poslušali o tem. Mene zanima, kateri zdravnik iz tujine bo prišel delati za isti denar kot naši zdravniki? Koliko jim boste plačali? Nismo dobili odgovora. Kdo bo delal na nacionalnem inštitutu? Nismo dobili odgovora. Ali bo imel gospod Gregorič proste roke? Nismo dobili odgovora. Samo 60-dnevni odpovedni rok in da morajo ti zdravniki opraviti tisto, kar morajo po zakonu. Ni potrebno, ni potrebno. Kršijo [[nerazumljivo]]akt in gredo. Lahko, komot, pa jih boste sodno preganjali. Ampak niso krivi zdravniki, da je otroška srčna kardiokirurgija v Sloveniji propadla. Krivo je ministrstvo, kriva je Vlada, zdajšnja najbolj, pa tudi prejšnje, ki so bile opozorjene na te stvari, pa niso. Ampak 2015 je bilo mednarodno poročilo, ki je to ostro, jasno in glasno zapisalo, pa ministrica ni reagirala na to poročilo. Nenehno iste besede: »Ni problema, vse deluje normalno, to je pretiravanje, in tako naprej.« Danes smo pred tem, da ne pretiravamo več. Ne eni, ne drugi. Mene skrbi, da bom čez, zdaj manj kot 60 dni rekla: »Sem vam rekla.« Ampak takrat vas ne bo več tam, ne bo ministrice, ne bo te Vlade in spet ne bo nihče odgovarjal tako kot je v slovenskem zdravstvenem sistemu, nihče do zdaj ni odgovarjal za nič ne za napake zdravnikov, ne za napake v sistemu, ne za kraje, ne za korupcijo, za nič. In tudi v tem primeru, ko otroške srčne kirurgije čez mesec in pol ne bo več v Sloveniji ne boste odgovarjali."
8,ParlaMint-SI_2019-03-27-SDZ8-Redna-06.u52,SDS,-1.0,2019-03-27,0.01110808365046978,"Lep pozdrav vsem prisotnim! Poslanec Trček, moram reči, da je v zmoti ali pa namerno zavaja, ko govori, da nas je vseh 90 enako soodgovornih za stanje v zdravstvu. Nismo enako soodgovorni. Najbolj ste odgovorni vi v Levici, ki ste to vlado Marjana Šarca neučinkovito in neuspešno omogočili in ji podaljšujete rok trajanja; potem pa vsi ostali v koaliciji, ki so to vlado podprli. Ne more pa biti odgovoren za stanje v zdravstvu tisti, ki je ukrepom, zakonom in vsemu ostalemu na tem področju nasprotoval, torej Slovenska demokratska stranka. Kaj se s to vlado Marjana Šarca po pol leta dogaja? Gre za politični deficit, krizo vodenja, pomanjkanje kompetenc, verjetno zmes vsega naštetega. Odstopljeni štiri ministri v zadnjih nekaj mesecih na treh ključnih področjih – razvoj in kohezija, zdravstvo oziroma zdravje ter okolje in prostor govorijo o tem, da vlado vodi človek s pomanjkljivimi osebnimi, strokovnimi in političnimi kompetencami, za katerega moram reči, da mi na trenutke ni čisto jasno, ali se zaveda, da ne gre več za imitacijo funkcije, ki jo opravlja že nekaj časa. Strokovni deficit in pomanjkanje osebne integritete je čutiti tudi na številnih drugih področjih. Naj navedem samo en primer. V ponedeljek sem tukaj ministrici za pravosodje postavil vprašanje o tem, kaj bo storila za preprečitev zlorab osebnih stečajev za večmilijonske odpise dolgov. Odgovorila mi je z dve leti starim odgovorom o podobni tematiki Cerarjeve vlade. Dve leti starim odgovorom! Niti toliko spoštovanja do parlamenta in ljudi ta ministrica ni premogla, da bi se za to šlamparijo oziroma predrznost javno opravičila. Ta primer po moje pove vse o tem, kako je ta in kako so številni drugi resorji v vladi Marjana Šarca vodeni. Danes imamo razpravo in odločanje o dveh pomembnih ministrih – o ministru za zdravje in o ministru za okolje in prostor. Kar se zdravja tiče, se verjetno vsi zavedamo, da časa za analize in eksperimentiranje več ni, že nekaj časa ga več ni. Sistem ne deluje, ljudje ne dobijo pravočasno zdravstvene oskrbe, ko jo potrebujejo, in mnogi zaradi tega tudi umrejo. Od ministra, pristojnega za zdravje, se pričakuje ne samo to, da pozna diagnozo, kar tudi v tem primeru ni popolnoma jasno, da jo pozna v celoti; pač pa da pozna tudi pot do ozdravitve sistema v tem primeru. Glede na doslej slišano, glede na to, kar je kandidat do sedaj na področju zdravstva naredil, in o tem, kar je govoril, je mogoče diagnoza še kolikor toliko točna; vse ostalo pa je neznano oziroma je napačno. Samo dva primera. Eden primer so gotovo te čakalne vrste, ki so po koalicijski pogodbi za vas prioriteta. Kaj se je z njimi zgodilo v zadnje pol leta? Številne so se še povečale, čeprav ste dodatno namenili 35 milijonov evrov denarja v ta sistem lani. Niti polovica tega denarja ni porabljena, niti polovica tega denarja ni porabljena za skrajšanje čakalnih vrst. V tem obdobju so se nekatere celo podaljšale. Torej neka količina denarja, ki ni odpravila ničesar v tem sistemu. Tudi kandidat za ministra vidi rešitev v denarju. Tudi številni danes ste razpravljali v tej smeri, da je v zdravstvu problem denar. Napačna ugotovitev, napačna diagnoza. Problem v zdravstvu ni denar. Na podlagi te napačne diagnoze namerava ta problem rešiti z birokratskim pristopom, ne pa z odpravo vzrokov, ki pripeljejo do tega, da te čakalne vrste v zdravstvu nastajajo in da ljudje ne pridejo pravočasno do storitev, ko jih potrebujejo. Poleg tega je zdravstvena blagajna polna, kot ni bila še nikoli. Da je polna, je omogočilo gospodarstvo, ki je lani poslovalo odlično; in zaradi tega so vse blagajne, ne samo zdravstvena, ampak tudi zdravstvena, zelo zelo polne. Preko 200 milijonov evrov več denarja se je lani nateklo v zdravstveno blagajno, torej ni razlog denar. Ni pa zagotovljeno gospodarno upravljanje z vsem tem denarjem in tukaj je ključni problem, kajti čakalnih vrst ne bo uredil denar, pač pa boljša organiziranost, kompetentni, vodstveni kadri, konkurenca med izvajalci zdravstvenih storitev, ki jo je premalo. Manj – in ne več – administracije, kot jo napoveduje bodoči minister, in nadzor. Drugo področje glede dopolnilnega zdravstvenega zavarovanja. V koalicijski pogodbi piše – ukinili ga bomo. V tem obdobju do sedaj niste niti skrajšali čakalnih vrst, nič niste naredili za skrajševanje, tudi kandidat nima vizije, kaj narediti glede tega, tudi nima vizije, kaj narediti s prostovoljnim zdravstvenim zavarovanjem. Podražili ste ga. V tem obdobju se je za eno premijo na letnem nivoju dopolnilno zdravstveno zavarovanje podražilo, okoli 7 %. To se je zgodilo v času vaše vlade. Čeprav so vse te blagajne polne in da ni zagotovljeno gospodarno ravnanje s tem denarjem, minister napoveduje nov zdravstveni davek. Napačen pristop, popolnoma napačen pristop, ki razmer ne bo uredil. V zdravstvu dela, bodimo pošteni, veliko sposobnih ljudi. Žal so zapostavljeni, številni ne dobijo možnosti, da bi pokazali svoje sposobnosti, da bi se dokazali. Nekateri zaradi preobremenjenosti tudi izgorijo, zaradi erozije sistema pa številni odhajajo, ustreznega nadomestila pa seveda ni, ker odhajajo predvsem mladi in sposobni ljudje. Po tistem, kar smo slišali od kandidata, je malo verjetno, da bo kos ureditvi tega sistema. Glede kandidata za področje okolja in prostora. Tudi v tem primeru malo konkretnih zavez. Razen v tistem delu, ko gre za nadaljevanje ukrepov in politik, projektov, ki so bili zastavljeni v času trajanja mandata nekdanjega ministra. Pravi, da bo prenovljena gradbena in prostorska zakonodaja. Sedel je v tem državnem zboru lani, ko je bila ta zakonodaja sprejeta, kot član Cerarjeve stranke. 1. junija lani je začela veljati, zdaj bo prenovljena. Po tistem, kar je povedal, ne bo odpravila ključnih problemov. Nadkoalicijska Levica se rada pohvali, da zdaj – ko bodo oni bedeli nad stanovanjskim področjem, ki ga je tudi kandidat omenil kot pomembnega – se bo pa to področje uredilo. Zdaj pa bomo začeli graditi stanovanja in tako naprej. Po moje se ne bo kaj dosti uredilo, ker ključni problemi na tem področju niso odpravljeni. So pa v glavnem birokratske in ne zneskovne narave. Povem samo en primer. V Mestni občini Koper želijo zgraditi 90 neprofitnih stanovanj. 90 neprofitnih stanovanj. Lani, 8. 11., so dali, ne vlogo za PVO, ampak zahtevo za ugotovitev, ali je presoja vplivov na okolje sploh potrebna na ARSO. Novembra lani. Pred dvema tednoma so jim odgovorili, da je njihova vloga 65. v vrsti, mesečno rešijo pa okrog 25–30 zadev. Torej samo papirologija, da bodo lahko začeli ta stanovanja graditi, 90 jih je, bo trajala nekje do konca tega mandata, če ne bo predčasno skrajšan. Na drugi strani se pa je zgodila Magna v šestih mesecih. Tam, kjer ni bilo nič. Nobenih zakonskih možnosti, vsa okoljevarstvena in vsa ostala soglasja, ki so za to potrebna. In kandidat na ta vprašanja, oprostite, kaj bo glede tega naredil, ni imel konkretnih odgovorov. In to skrbi. Velike besede o tem, da se bo dodatni proračunski denar namenil za stanovanjsko področje, bodo ostale prazne, ker brez razbremenitve v birokratskem smislu se ne bo dalo storiti nič. Od obeh kandidatov smo pričakovali predstavitev konkretnih vsebinskih ukrepov za izboljšanje stanja, predvsem na področju zdravja, z okvirno časovnico uveljavitve; nič od tega nismo slišali. Na podlagi ohlapnih in splošnih zavez pa je bianko podpora, ki jo nekateri napovedujete obema, po našem mnenju napaka. V Slovenski demokratski stranki te napake ne bomo storili."
8,ParlaMint-SI_2017-01-25-SDZ7-Redna-26.u40,SD,0.69287109375,2017-01-25,0.008064953610301018,"Hvala lepa, podpredsednik, za besedo. Spoštovani državna sekretarka, kolegice in kolegi, lep pozdrav! Resolucija o nacionalnem planu zdravstvenega varstva, ki smo jo sprejeli v Državnem zboru in jo je pripravilo Ministrstvo za zdravje, ima cilj doseči najboljše rezultate, povečati odgovornost in učinkovitost upravljanja v zdravstvu v smeri izboljšanja procesov vodenja in upravljanja. V javnih zdravstvenih zavodih je zato treba optimizirati vodenje, kar je mogoče storiti že danes, in sicer s prevzemanjem odgovornosti s strani vodstva, boljšim finančnim in strokovnim notranjim nadzorom pa tudi z zunanjim, spremenjenim načinom nagrajevanja za uspešnost in učinkovitost, zlasti prizadevnost zaposlenih in tudi vodstva za napredek in razvoj in z zaostritvami pogojev glede zahtev po strokovnosti in izkušnjah vodstvenih kadrov ter prevzemanju odgovornosti. Ni skrivnost, da je na poslovanje javnih zdravstvenih zavodov v obdobju 2009–2014 zaradi varčevanja vplivalo veliko sprejetih ukrepov, ki so bistveno poslabšali pogoje poslovanja, povzročali presežke odhodkov nad prihodki, povečali nelikvidnost ter s tem velike dolgove do dobaviteljev. Ukrepi, ki so pripeljali do negativnih učinkov poslovanja v javnih zdravstvenih zavodih, so omogočali pozitivno poslovanje Zavoda za zdravstveno zavarovanje Slovenije in so se v večini nanašali na linearno zniževanje cen, ki so jih bili deležni izvajalci zdravstvenih storitev. Hkrati z vse manjšimi razpoložljivimi finančnimi sredstvi pa se je večal obseg zdravstvenih programov glede na vse večje potrebe prebivalcev po zdravstvenih storitvah in s tem vse daljše čakalne dobe. Ocena je, da so se v obdobju izvajanja omenjenih varčevalnih ukrepov cene zdravstvenih storitev znižale približno za 18 %. Tudi povišanje prispevnih stopenj v noveli Zakona o zdravstvenem varstvu in zdravstvenem zavarovanju leta 2013, ki je bistveno nižja, kot jo je predlagal takratni minister za zdravje, je javne zdravstvene zavode pahnila v še večje likvidnostne in finančne težave, ki se v zadnjih dveh letih, ko beležimo gospodarsko rast, ponekod sicer postopoma odpravljajo. A žal negativno poslovanje javnih zdravstvenih zavodov obstaja in postaja vse večji problem. Po podatkih Ministrstva za zdravje pa na izboljšanje poslovanja zavodov vplivajo tudi sistematično načrtovane in optimalno izvedene investicije, pregledna in racionalna nabava zdravil in medicinskih pripomočkov, zato ministrstvo s projektom skupnega javnega naročanja za nakup zdravil in medicinskih pripomočkov aktivno posega v izboljšanje poslovanja bolnišnic z namenom, da se odpravijo koruptivna tveganja in da se zagotovi gospodarna raba sredstev za nabave ter standardizacijo zdravil in medicinskih pripomočkov in zagotovi enotna, najvišja možna kakovost zdravstvenih storitev. Na podlagi podatkov o porabi in stroških za zdravila v bolnišnicah leta 2010 ministrstvo ugotavlja, da se povprečne nabavne cene za ista zdravila med bolnišnicami zelo razlikujejo. Pri določenih zdravilih tudi več kot 20 %. Na podlagi teh ugotovitev je ministrstvo v letu 2011 pričelo z aktivnostmi za izvedbo skupnih javnih naročil določenih zdravil, ki so v tem letu predstavljala za bolnišnice najvišje stroške na letni ravni. Že izvedeni postopki kažejo na to, da je skupno javno naročanje v zdravstvu prava pot in da je treba z aktivnostmi nadaljevati ter stremeti k standardizaciji nabav za vse bolnišnice, katerih ustanoviteljica je država, pa tudi zdravstvene domove, katerih ustanoviteljice so lokalne skupnosti. Vlada je v začetku leta 2015 sprejela tudi Program ukrepov Vlade Republike Slovenije za preprečevanje korupcije za obdobje 2015–2016: ničelna toleranca do korupcije. Med ukrepi je tudi ukrep centralizacija in informatizacija javnega naročanja v javnem zdravstvu, nosilca izvedbe ukrepa pa sta Ministrstvo za javno upravo in Ministrstvo za zdravje. Ministrstvo za zdravje je takoj na začetku tega mandata začelo reorganizirati področja nabave drage opreme. Ministrstvo je prav tako pred izvedbo postopka pridobilo ocenjene vrednosti opreme od bolnišnic in je na tej podlagi tudi prihranilo sredstva. Dosežen je bil precejšen prihranek, in sicer 30 % nižje cene glede na ocenjene vrednosti, kar je cilj in tudi namen. Enostavnih rešitev v tem trenutku ni mogoče poiskati. Vse negativno stanje, ki se je pojavilo, in obrniti trende na bolje tudi nekako ni – imamo pa načrt, kako stvari popraviti in usmeriti v pravo smer. Ob čemer se Socialni demokrati zavedamo, da je pot do uspeha dolga, trnova in bo potrebnih še veliko korenitih posegov, da bo možno začrtani poti slediti. Hvala lepa."
8,ParlaMint-SI_2015-12-14-SDZ7-Redna-14.u116,SD,0.260986328125,2015-12-14,0.0024346765130758286,"Hvala lepa, ministrica, za izčrpen odgovor. Veseli me, da tudi vi izražate pomembnost, da je zobozdravstvo odraslih zelo pomembno. Sicer moram reči, da ste mi odgovorili na vsa vprašanja, kljub temu pa bi rada opozorila na amalgamske zalivke, ki povzročajo težave in vplivajo na zdravstveno stanje, kot so raziskave pokazale – na ščitnico, Alzheimerjevo bolezen in tudi druge stvari. Pričakujem, da se boste zavzemali, da bo ukinjanje amalgama potekalo čim krajši čas, kajti to je zelo pomembno; in da bo zamenjava teh zalivk z drugimi, bolj dostopnimi oziroma zdravju manj škodljivimi vplivi, bolj zajeta tudi v osnovno košarico zdravstvenih storitev. Pričakujem, da se boste na ministrstvu zavzemali, da bo ta rok čim krajši, da bodo pacienti čim bolj oskrbljeni, da bodo tudi te preventivne dejavnosti odraslih vključene v pravico osnovne zdravstvene košarice. Hvala lepa."
8,ParlaMint-SI_2019-05-22-SDZ8-Redna-08.u136,SD,0.0919189453125,2019-05-22,0.0034679342061281204,"Hvala lepa, podpredsednik, za besedo. Spoštovane kolegice, spoštovani kolegi! Predlagatelji s prvopodpisanim Željkom Ciglerjem so v Predlogu zakona o spremembi Zakona o zdravstveni dejavnosti po njihovem želeli omejiti outsourcing zdravstvenih storitev v našem zdravstvenem sistemu, ob tem pa kot rešitev predlagali ukinitev možnosti, da javni zavodi pogodbeno prenesejo opravljanje zdravstvenih storitev na drugega izvajalca zdravstvene storitve. To želijo doseči s črtanjem 53.c člena omenjenega zakona, da bi se posledično v zdravstvu preprečilo in odpravilo nasprotja interesov, preprečilo korupcijo in krepilo transparentnost sistema ter zaustavilo odtekanje denarja iz sistema. Socialni demokrati dobronamernost teh rešitev seveda pozdravljamo, a pot do želenih ciljev ni prava. Namreč, predlog ne odraža dejanskega stanja delovanja sistema in lahko ob že tako načetem sistemu in vseh aktualnih problemih v zdravstvu povzroči katastrofične posledice. Ne zatiskamo si oči pred dejstvom, da naš javni zdravstveni sistem potrebuje spremembe organizacijske in vsebinske narave. Pred dnevi potrjen aneks k splošnemu dogovoru z novo določenim glavarinskim količnikom kaže, da je določen del sistema v zatečenem stanju in da lahko resda na kratek rok s takšnimi ukrepi le gasimo požar, za dolgoročno stabilnost in kakovost vsem dostopnega javnega zdravstva pa bo treba storiti še veliko več. Žal pa je ob tem sicer na videz všečna predpostavka »očistiti javno zdravstvo od zasebnega in vseh težav bo konec« napačna teza. Bi pa imela ta rešitev nek smisel, vendar le ob pogojih, če rečem v idealnih razmerah, ko bi bilo javno zdravstvo zmožno samo sprocesirati vse potrebe po zdravstvenih storitvah v naši državi, kar pa je žal v tem trenutku nemogoče. Tako smo prepričani, da ga bo treba najprej okrepiti, šele nato se lotiti ukrepov popolnega ločevanja javnega in zasebnega. Ker žal, če si to priznamo ali ne, zasebno zdravstvo v marsikaterem delu danes dopolnjuje praznino javnega. To seveda ni prav in to ni naš cilj. Tako kot predlagatelji si tudi mi želimo in se tudi zavzemamo za kakovostno in transparentno javno zdravstvo, a se s tem predlogom ne moremo strinjati. Namreč, v primeru sprejetja tega zakona bi resda imeli sistem čistega javnega zdravstva, a bi ta postal preobremenjen in bi bil učinek sprejetja tega zakona ravno obraten od želenega, povzročil bi kolaps. Trenutni sistem bi se sesul, kar bi bila seveda voda na mlin zasebnega zdravstva, za katerega pa si ne želimo, da postane prva in edina izbira v Sloveniji. Prav tako je Vlada v svojem mnenju zapisala, da bi s takšnimi rešitvami nastala pravna praznina, javnim zdravstvenim zavodom pa bi še dodatno zvezali roke in jih omejili pri zagotavljanju nujno potrebnega zdravstvenega varstva za državljanke in državljane. Vlada tudi ugotavlja, da bi takšne rešitve lahko privedle do nezmožnosti zagotavljanja zdravstvene dejavnosti na določenih področjih in bi se s tem posledično poseglo v ustavno zagotovljeno pravico do zdravstvenega varstva. Transparentno in kakovostno javno zdravstvo je v interesu nas vseh, a kot rečeno, način, ki ga predlagatelji zagovarjajo, kako okrepiti in izboljšati ta sistem, po našem mnenju ni ustrezen. Socialni demokrati smo prepričani, da je sistem javnega zdravstva tako obsežen, da lahko do končnega cilja pridemo le s premišljenimi potezami in postopnimi rešitvami, ki ne bodo ogrožale obstoja sistema in pravice do zdravstvenega varstva naših državljank in državljanov. Spoštovani, ni potrebe, še več, škodljivo je, da pri tej temi padamo na spolzek teren političnih razprtij pri vprašanju, kdo je in kdo ni za kakovostno javno zdravstvo. Raje kot to v bodoče svojo energijo usmerimo v iskanje konstruktivnih rešitev, ki ne bodo samo všečne na prvi pogled, a v realnosti neizvedljive, temveč takšne, od katerih bodo javni zdravstveni sistem, s tem pa tudi naše državljanke in državljani imeli največ. Hvala lepa."
8,ParlaMint-SI_2011-10-20-SDZ5-Izredna-49.u52,SD,-0.9541015625,2011-10-20,0.9449571967124939,"Gospod predsednik, gospod državni sekretar, kolegice in kolegi, lepo pozdravljeni. Obstoječi zdravstveni sistem v Sloveniji je zaradi spremenjenih okoliščin napak in pa pomanjkljivosti v delovanju sistema, nujno potreben prenove. To dejstvo je še dodatno razkrila gospodarska kriza, ki je pokazala pomanjkljivosti, ki vplivajo na uresničevanje pravic do zdravstvenih storitev in denarnih dajatev iz zdravstvenega zavarovanja, še posebej pri zagotavljanju zdravstvenega varstva otrok. V praksi se namreč dogaja, da otroci zavarovancev, ki jim delodajalec ne poravnava prispevkov za obvezno zdravstveno zavarovanje, ne morejo priti do zdravniške pomoči, razen v nujnih primerih. Res sicer je, da že v izhodišču ne bi smelo prihajati do izogiba plačila obveznosti plačila prispevkov za zdravstveno zavarovanje, ki pa je pogosto žal posledica slabih gospodarskih razmer, v katerih se posamezni zavarovanci, zlasti samostojni podjetniki, niso znašli po lastni krivdi in imajo zato oni in družinski člani, ki so zavarovani po njih, omejen dostop do zdravstvenih storitev. Vendar pa s predlagano spremembo Zakona o zdravstvenem varstvu in zdravstvenem zavarovanju, ki jo sprejemamo po skrajšanem postopku, ne moremo reševati tega problema, ki bi imel tudi ne nezanemarljive finančne posledice, vsaj v višini 10 milijonov evrov. Zapisana pa je celovita reforma sistema in sicer v gradivu, ki ga je že obravnavala tudi Vlada, nadgradnja zdravstvenega sistema do leta 2020, ki ga je pripravilo Ministrstvo za zdravje. V njem je zapisana zakonska rešitve, s katero bi bili v primeru neplačila prispevka upravičenci, uveljavljali ti pravice do zdravstvenih storitev in denarnih dajatev iz naslova obveznega zdravstvenega zavarovanja vsi družinski člani zavarovanca. Samo upamo lahko, da bodo takšne rešitve zapisane v dokumentu, privzete s strani naslednje vlade. Socialni demokrati smo mnenja, da je treba zakonsko ureditev, ki krši otrokom z ustavo zagotovljene pravice, nemudoma spremeniti, zato smo tudi sopodpisali predlog zakona o spremembah in dopolnitvah Zakona o zdravstvenem varstvu in zdravstvenem zavarovanju, katerega namen je omogočiti polno uveljavljanje otrokovih pravic na področju zdravja iz naslova obveznega zdravstvenega zavarovanja. Predlog zakona namreč določa, da otrokom v času, ko njihovi družinski člani nimajo poravnanih prispevkov, niso zadržane pravice do zdravstvene storitve. K varovanju pravic otrok se je naša država zavezala tudi s sprejemom konvencije Združenih narodov o otrokovih pravicah, na podlagi katere si moramo vsi prizadevati za to, da bodo imeli otroci omogočeno najvišjo dosegljivo raven zdravja in storitev, ki jih omogoča zdravstveni sistem. Zakaj Socialni demokrati menimo, da je poleg naštetega treba predlagano novelo sprejeti? Najprej, otroci ne morejo vplivati na izpolnjevanje zakonsko določenih obveznosti delodajalcev, četudi so to njihovi starši, po katerih so zavarovani. Otroci, drugič, nimajo možnosti zavarovanja kot posebna kategorija upravičencev. In tretjič, omeniti je potrebno tudi neenak dostop do zdravja otrok oziroma do zdravstvenih storitev, ki jih omogoča že veljavna zakonodaja. Nekateri otroci, že na podlagi obstoječega zakona, imajo namreč zagotovljen dostop do vseh zdravstvenih storitev, ne glede na plačilo prispevka, pod pogojem, da se šolajo, medtem ko drugi, o teh danes govorimo, ne. Socialni demokrati smo prepričani, da je potrebno ne glede na prihajajoče celovite zakonske spremembe zdravstvenega varstva in zdravstvenega zavarovanja, pravice otrok nemudoma urediti. Visoka podpora predlaganim spremembam zakona je bila izkazana tudi ob obravnavi gradiva na Odboru za zdravstvo, v okviru katerega smo sprejeli amandmaje, s katerimi smo izboljšali vsebino predlaganih določb. Kot je videti, nihče ne bo nasprotoval predlaganemu zakonu, kar nas lahko samo veseli. Vsi se strinjamo, da so otroci naša prihodnost in zgolj z negovanjem njihovega zdravja lahko pričakujemo, da se bodo ustrezno razvijali in uresničevali svoje potenciale. Zato, kot že rečeno, svojo podporo zakonu obljubljamo tudi Socialni demokrati. Hvala lepa."
8,ParlaMint-SI_2011-11-20-SDZ5-Izredna-49.u52,SD,-0.955078125,2011-11-20,0.9298237562179565,"Gospod predsednik, gospod državni sekretar, kolegice in kolegi, lepo pozdravljeni! Obstoječi zdravstveni sistem v Sloveniji je zaradi spremenjenih okoliščin, napak in pomanjkljivosti v delovanju sistema nujno potreben prenove. To dejstvo je še dodatno razkrila gospodarska kriza, ki je pokazala pomanjkljivosti, ki vplivajo na uresničevanje pravic do zdravstvenih storitev in denarnih dajatev iz zdravstvenega zavarovanja, še posebej pri zagotavljanju zdravstvenega varstva otrok. V praksi se namreč dogaja, da otroci zavarovancev, ki jim delodajalec ne poravnava prispevkov za obvezno zdravstveno zavarovanje, ne morejo priti do zdravniške pomoči, razen v nujnih primerih. Res je, da že v izhodišču ne bi smelo prihajati do izogiba in obveznosti plačila prispevkov za zdravstveno zavarovanje, ki pa je pogosto žal posledica slabih gospodarskih razmer, v katerih se posamezni zavarovanci, zlasti samostojni podjetniki, niso znašli po lastni krivdi in imajo zato oni in družinski člani, ki so zavarovani po njih, omejen dostop do zdravstvenih storitev. Vendar pa s predlagano spremembo Zakona o zdravstvenem varstvu in zdravstvenem zavarovanju, ki jo sprejemamo po skrajšanem postopku, ne moremo reševati tega problema, ki bi imel tudi ne nezanemarljive finančne posledice, vsaj v višini 10 milijonov evrov. Zapisana pa je celovita reforma sistema, in sicer v gradivu, ki ga je že tudi obravnavala Vlada, Nadgradnja zdravstvenega sistema do leta 2020, ki ga je pripravilo Ministrstvo za zdravje. V njem je zapisana zakonska rešitve, s katero bi v primeru neplačila prispevka upravičenci uveljavljali pravice do zdravstvenih storitev in denarnih dajatev iz naslova obveznega zdravstvenega zavarovanja vsi družinski člani zavarovanca. Samo upamo lahko, da bodo takšne rešitve, ki so zapisane v dokumentu, privzete s strani naslednje vlade. Socialni demokrati smo mnenja, da je treba zakonsko ureditev, ki krši otrokom z ustavo zagotovljene pravice, nemudoma spremeniti. Zato smo tudi sopodpisali Predlog zakona o spremembah in dopolnitvah Zakona o zdravstvenem varstvu in zdravstvenem zavarovanju, katerega namen je omogočiti polno uveljavljanje otrokovih pravic na področju zdravja iz naslova obveznega zdravstvenega zavarovanja. Predlog zakona določa, da otrokom v času, ko njihovi družinski člani nimajo poravnanih prispevkov, niso zadržane pravice do zdravstvene storitve. K varovanju pravic otrok se je naša država zavezala tudi s sprejemom konvencije Združenih narodov o otrokovih pravicah, na podlagi katere si moramo vsi prizadevati za to, da bodo imeli otroci omogočeno najvišjo dosegljivo raven zdravja in storitev, ki jih omogoča zdravstveni sistem. Zakaj Socialni demokrati menimo, da je treba poleg naštetega sprejeti predlagano novelo? Prvič, otroci ne morejo vplivati na izpolnjevanje zakonsko določenih obveznosti delodajalcev, četudi so to njihovi starši, po katerih so zavarovani. Drugič, otroci nimajo možnosti zavarovanja kot posebna kategorija upravičencev. Tretjič, omeniti je treba tudi neenak dostop do zdravja otrok oziroma do zdravstvenih storitev, ki jih omogoča že veljavna zakonodaja. Nekateri otroci imajo že na podlagi obstoječega zakona zagotovljen dostop do vseh zdravstvenih storitev ne glede na plačilo prispevka, pod pogojem, da se šolajo, medtem ko drugi, o teh danes govorimo, tega nimajo. Socialni demokrati smo prepričani, da je treba, ne glede na prihajajoče celovite zakonske spremembe zdravstvenega varstva in zdravstvenega zavarovanja, pravice otrok nemudoma urediti. Visoka podpora predlaganim spremembam zakona je bila izkazana tudi ob obravnavi gradiva na Odboru za zdravstvo, v okviru katerega smo sprejeli amandmaje, s katerimi smo izboljšali vsebino predlaganih določb. Kot je videti, nihče ne bo nasprotoval predlaganemu zakonu, kar nas lahko samo veseli. Vsi se strinjamo, da so otroci naša prihodnost in zgolj z negovanjem njihovega zdravja lahko pričakujemo, da se bodo ustrezno razvijali in uresničevali svoje potenciale. Zato, kot je že rečeno, svojo podporo zakonu obljubljamo tudi Socialni demokrati. Hvala lepa."
8,ParlaMint-SI_2007-12-18-SDZ4-Redna-34.u136,SD,-0.96435546875,2007-12-18,0.010562289506196976,"Hvala lepa za besedo, spoštovani predsednik. Spoštovana ministrica, spoštovane kolegice in kolegi! V zadnjem času smo bili priče tako imenovanem podeljevanju tretjega vala koncesij v zdravstveni dejavnosti na primarni ravni. Bojim se, da podeljene koncesije niso izboljšale dostopnosti do zdravstvenih storitev. Šlo pa je za odliv kadrov iz zdravstvenih domov, ki jih ti verjetno ne morejo nadomestiti. Koncesije se podeljujejo kljub nasprotovanju in opozarjanju s strani zdravstvenih domov, da bo odhod zdravstvenega osebja, posebej zdravnikov med koncesionarje, pomenil bistveno poslabšanje pogojev za delo javnih zavodov. Ker odhajajo najboljši zdravniki, ki imajo največ vpisanih bolnikov, je izguba sredstev javnega zdravstvenega doma toliko večja. V povprečju naj bi z odhodom enega zdravnika zdravstveni dom oziroma zavod izgubil cca 100 tisoč evrov letnega prihodka. Zaradi letos podeljenih koncesij več zdravstvenih domov napoveduje izgubo tudi v poslovanju. Že danes pa velika večina ne zmore več izvajati zakonsko določenih nalog. Naj omenim, da je 14 domov v Sloveniji že danes ostalo brez pediatra, 12 brez ginekologa, 19 jih je brez fizioterapevta, kar v 17 domovih pa je ogrožena organizacija dnevnega 12-urnega zdravstvenega varstva v splošni ambulanti, da o dejstvu, da strokovnega nadzora nad delom koncesionarjev ni, ne govorim. Zadnji val stihijsko podeljenih koncesij je potekal ob soglasju sedanje vlade, kjer je bil vaš predhodnik, minister Bručan, koncesijam še posebej naklonjen. Moram reči, da je vaše stališče nekoliko drugačno in da so nekateri vaši ukrepi usmerjeni v pravo smer. Kljub temu pa ukrepi, v bistvu ta priporočila za podeljevanje koncesij, se bojim, da ne more obrniti trenda in izboljšati stanja v zdravstvenih domovih. V najboljšem primeru lahko samo upočasnijo razkroj sistema zdravstvenega varstva na primarni ravni v Sloveniji. Spoštovana ministrica! Večina zdravstvenih domov že danes ne more zagotavljati izvajanja vseh nalog, ki jih določa zakon. Prav tako se pri številnih zaradi podeljenih koncesij postavlja pod vprašaj tudi finančna vzdržnost poslovanja. Kot ministrica za zdravje pa ste dolžni zagotavljati pogoje, da se zakon o zdravstveni dejavnosti lahko v celoti izvaja, saj je od tega odvisna zdravstvena oskrba prebivalcev Slovenije. Zato vas. spoštovana ministrica, sprašujem in prosim, da mi odgovorite: Kako boste zagotovili, da bodo zdravstveni domovi v prihodnosti mogli izvajati vse z zakonom predpisane naloge? Hvala lepa."
8,ParlaMint-SI_2007-09-11-SDZ4-Izredna-28.u92,OTHER,0.71435546875,2007-09-11,0.052964456379413605,"Spoštovani predsedujoči! Spoštovane kolegice in kolegi! Kandidatka za ministrico je v svoji predstavitvi nanizala kar nekaj bistvenih zadev in strateških usmeritev, ki jih želi v svojem mandatu kot ministrica še izpeljati. V Novi Sloveniji pozdravljamo njeno namero, da želi nadaljevati pozitivno zastavljene načrte, ki so že sedaj v teku in dodatno dati še večji poudarek na področju zdravstvenega preventive, zdravega načina življenja, krepitvi in ohranitvi zdravja, informatizaciji zdravstva, ki predstavlja pozitivni korak k racionalizaciji in prijaznejšemu odnosu do bolnika. V Novi Sloveniji se nam zdi pomembno, da se kandidatka za ministrico zaveda problematike dotrajane in zastarele opreme v zdravstvu, ki jo je sedanja vlada podedovala še od prej. Zato pozdravljamo njeno namero, da bo dala poudarek k izpolnjevanju koalicijske pogodbe v tistem delu, ki govori o nakupu oziroma zamenjavi zastarele medicinske opreme. V zdravstvu je potreben sistematično naravnan pogled v prihodnost in strateško načrtovanje investicij. Pozdravljamo njeno namero, da bo naredila natančen pregled investicij, ki so že v teku. Le tako se lahko zagotovi učinkovitost in dokončna izpeljava investicij, ki zamujajo. Racionalno izvajanje javnih naročil je ključnega pomena, saj lahko privarčevani denar iz tega naslova usmerimo v dodatno opremo oziroma v prid bolnikom. Pomemben se nam zdi njen poudarek na področju sprotnega reševanja zapletov, ki nastanejo pri zdravljenju bolnikov, ter human odnos do bolnika ter njen vidik motivacij zaposlenih v zdravstvu za izpeljavo izboljšav. Razmejitev sekundarne in terciarne dejavnosti je nujna v kolikor želimo razbremeniti dejavnost, na primer v Kliničnem centru, ki se mora ukvarjati med drugim tudi z raziskavami in razvojem stroke. Seveda pa je pomembno tudi sodelovanje med sekundarno in terciarno dejavnostjo. Potrebno je nadaljevati s sprejemanjem zakonodaje, ki je zastavljena v prid bolnikom. Naj omenim dokončno realizacijo zakona o pravicah pacientov, ter Predloga zakona o zdravilstvu. Ponovno bi tudi apeliral na morebitno bodočo ministrico, da se v prihodnje zagotovi priprava ustrezne zakonodaje v zvezi z varstvom starejših občanov oziroma zavarovanje za dolgotrajno oskrbo. Glede na to, da v Sloveniji to področje ni v celoti urejeno, smo v Novi Sloveniji mnenja, da bi se dalo na tem področju še veliko narediti, predvsem na sodelovanju, pri zagotavljanju pogojev za podeljevanje koncesij za varstvo starejših, saj kot vemo, je na tem področju posredno vključeno tudi Ministrstvo za zdravje Republike Slovenije. V Poslanski skupini Nove Slovenije pozitivno ocenjujemo tudi njen poudarek na multidisciplinarnosti in evropski dimenziji vodenja ministrstva. Prav tako podpiramo namero, da se bo v okviru svojih pristojnosti trudila še razširiti možnosti vpisa na študij medicine, ki je eden zaposljivih poklicev. V Novi Sloveniji bomo zaradi vseh predhodno navedenih argumentov kandidatko Zofio Mazej Kukovič podprli kot ministrico za zdravje."
8,ParlaMint-SI_2016-03-29-SDZ7-Redna-17.u200,OTHER,0.70361328125,2016-03-29,0.015284149907529354,"Lep pozdrav podpredsednica, kolegice, kolegi, ministrica! Sprejem resolucije izpolnjuje zakonsko zavezo, da se sprejme nacionalni plan zdravstvenega varstva, ki vključuje strategijo razvoja zdravstvenega varstva z namenom, vizijo in poslanstvom, načeli, cilji, prednostnimi razvojnimi področji in ostalimi ključnimi elementi strateškega načrtovanja. Končni predlog besedila resolucije upošteva tudi izsledke analize zdravstvenega sistema v Sloveniji, vključno s pregledom izdatkov za zdravstvo, ki jo je izvedlo Ministrstvo za zdravje v sodelovanju s Svetovno zdravstveno organizacijo in Evropskim observatorijem za spremljanje zdravstvenih sistemov. Predstavlja podlago za desetletni razvoj zdravstva, torej tudi seveda pripravo in sprejem ustreznih zakonov. V predvidenih ukrepih si prizadeva za krepitev in varovanje zdravja ter preprečevanje bolezni, optimizacijo zdravstvenih storitev, povečanje uspešnosti zdravstvenega varstva, pravično, solidarno in vzdržno financiranje zdravstvenega varstva. Resolucija, lahko rečemo, temelji na štirih vrednotah: dostopnosti, univerzalnosti, pravičnosti in solidarnosti. Seveda smo lahko v nekaterih segmentih tudi kritični. Resolucija predstavlja dobro osnovo, treba pa jo je nadgraditi predvsem z jasno določenimi cilji, izvedbenimi ukrepi in načrti ter finančnimi ocenami. Kot dokument je preveč splošna, posamezna področja pa ne vsebujejo razvojne vizije. Ne ponuja ustreznih rešitev za različna, že sedaj problematična področja, kot so demenca, duševne bolezni, umrljivost zaradi samomorov, uporaba drog, mobilnost pacientov, delež zasebnih izdatkov za zdravljenje, dolgotrajna oskrba, čakalne vrste in še kakšna stvar bi se našla. Po naši oceni v dokumentu določene vsebine še niso ustrezno urejene. Nekaj sem jih že prej naštela: sistem dolgotrajne oskrbe, mreža javne zdravstvene službe, optimizacija zdravstvene oskrbe, financiranje zdravstvenega varstva, zdravilstvo, zobozdravstvo. Resolucija, ki je pred nami, je dokument, ki mu ne moreš nasprotovati, in mu tudi ne bomo. Je pa dejstvo, da so v zdravstvu nakopičeni problemi, ki jih je treba reševati takjo zdaj. Tukaj pa na žalost ta vlada in ta koalicija močno šepa. Seveda je prav, da pogledamo deset let naprej. Videti pa moramo tudi jutri. In najbolj akutne probleme v našem zdravstvu bi morali rešiti že včeraj, ne šele jutri. Ampak to je verjetno tema za kakšno drugo sejo."
8,ParlaMint-SI_2016-03-29-SDZ7-Redna-17.u192,OTHER,0.66552734375,2016-03-29,0.008003465831279755,"Hvala lepa. Ponovno jaz. Poslanke in poslanci Poslanske skupine Desus ocenjujemo, da Predlog resolucije o nacionalnem planu zdravstvenega varstva 2016-2025 predstavlja dobro osnovo za začetek nujno potrebne reformne zdravstvenega sistema. Gre za strateški dokument z veljavnostjo 10 let, ki vsebuje predvsem splošne usmeritve, kar je pogosta praksa pri takšnih aktih. Resolucija je dokument, v katerega je bilo nedvomno vloženega veliko truda. Pri pripravi so bili upoštevani izsledki analize našega zdravstvenega sistema, z realno ocenjenimi prednostmi, ki se v mnogih pogledih odražajo v odličnih rezultatih dela preteklih let, predvsem pa tudi s spremenjenimi okoliščinami in pomanjkljivostmi, s katerimi se soočamo danes in zaradi katerih je zdravstvena reforma nujna, če seveda želimo ostati primerljivi z najboljšimi tudi čez 10 let. Na tem mestu bi si želeli v resoluciji sicer več jasnejših vsebinskih opredelitev in stališč, kako v bodoče bo. Resolucija zajema večino področij in dejavnosti, ustrezno težo pa daje tudi problematiki staranja prebivalstva in z njo povezanimi izzivi, s katerimi se soočamo že danes, vedno večjim številom kroničnih nenalezljivih bolezni, duševnih bolezni in demenco, s problemi paliativne in nenazadnje tudi prepotrebne dolgotrajne oskrbe starejših. Ravno staranje prebivalstva je tisto področje, ki bo v prihodnosti za Slovenijo predstavljalo še posebno velik izziv. Nedvomno je prava tudi usmeritev v nadaljnji razvoj in krepitev javnega zdravstva. Vrednote, na katerih temelji resolucija, kot so dostopnost, univerzalnost, pravičnost, solidarnost, zagovarjamo tudi v stranki Desus. Prav tako pa zagovarjamo ohranitev košarice pravic, ki mora ostati tudi v bodoče v čim večji meri financirana iz javnih sredstev. Ravno financiranje zdravstva pa je tisto področje, kjer bi si glede na vse v resoluciji zastavljene cilje želeli več jasnih vsebinskih predlogov in rešitev. Po nedavni gospodarski krizi, ki je močno prizadela naše zdravstvo, nas skrbi vprašanje nadaljnjega financiranja in dolgotrajne finančne vzdržnosti našega zdravstvenega sistema. Na nevarnost sedanje oblike financiranja zdravstva je namreč opozorila tudi analiza Svetovne zdravstvene organizacije. Ob tem pa pričakujemo in v celoti podpiramo namen Ministrstva za zdravje, da spremeni dosedanji nepravičen sistem dopolnilnih zavarovanj. Velja se zavedati, da bodo rezultati na področju zdravstvenega varstva čez 10 let odvisni od uresničevanja zavez in ciljev resolucije, ki jo danes sprejemamo. Predlog resolucije opredeljuje načrtovane aktivnosti, ukrepe, nosilce sprememb, časovne okvire in kazalnike. Ob tem velja pohvaliti prizadevanja Ministrstva za zdravje, ki skuša nekatere stvari v slovenskem zdravstvu premakniti z mrtve točke že danes in ki že uresničuje nekatere predloge iz resolucije. Mednje nedvomno sodi tudi zakon o omejevanju uporabe tobačnih izdelkov, ki je en pomembnejših na področju preventivne dejavnosti. V naslovu resolucije piše ""Skupaj za družbo zdravja"", ali bomo v prihodnosti res živeli bolje in bolj zdravo, je odvisno od vseh nas in od dejstva, da mora postati zdravje v resnici del vseh politik, kot je zapisano v resoluciji. Poslanska skupina Desus bo Predlog resolucije o nacionalnem planu zdravstvenega varstva podprla. Hvala."
8,ParlaMint-SI_2007-07-09-SDZ4-Redna-30.u17,OTHER,-1.0,2007-07-09,0.01147720031440258,"Spoštovane kolegice in kolegi! Spoštovani ministrski zbor, spoštovani gospod predsednik Janez Janša! V mesecu decembru je minister za zdravje zagovarjal in z večino glasov vladajočih strank tudi ubranil interpelacijo zoper številne napake, nezakonitosti in slabo delo. Takrat smo mu očitali predvsem nestrokovnost pri pripravi javnih razpisov in nepravilnosti pri nabavi medicinske opreme ter odgovornost za zamude, pri čemer še posebej izstopata nakupa operacijskih miz in linearnega pospeševalnika. Očitali smo mu velike zamude, slabo pripravljene in neusklajene zakonske predloge, saj še vedno nimamo zakona o pacientovih pravicah, o duševnem zdravju, o dolgotrajni oskrbi. Prav tako je Slovenija že več let brez usklajene zdravstvene mreže na vseh nivojih in dve leti brez strategije. Zakoni, kot sta na primer o zdravilstvu in o pacientovih pravicah so pripravljeni brez dogovora z nevladno sfero in brez upoštevanja izkušenj varuhinje bolnikovih pravic. Minister se izmika pogovoru, dialogu in usklajevanju. Področje podeljevanja koncesij je še vedno šibko in neprimerno urejeno, kljub temu pa poteka podeljevanje koncesij in razgradnja zdravstvenega sistema, zato ministru očitamo divjo in pospešeno privatizacijo. Ni prisotne vizije in koncepta. Kako naprej ne vedo v zdravstvenih domovih, ne v bolnišnicah. Na področju čakalnih dob minister še vedno ni pripravil na nacionalni ravni urejenega sistema naročanja, ki bi pokazalo resnično stanje čakalnih dob. Minister se zateka v številna zavajanja in netočne podatke. Na področju zavarovalništva dopušča nezakonite oblike zavarovanj, s katerimi bolnikom jemljemo iz žepov dodatna sredstva za prehajanje čakalnih vrst. Prav tako ni pravočasno pripravil zakona o preoblikovanju Vzajemne. Slovenija pa je deležna tudi ostrih kritik zaradi neprimerno urejenega področja zdravstvenega zavarovanja. Vse to smo ministru očitali že pred pol leta, a žal se do danes ni spremenilo skoraj nič. Še več. Vrtijo se nove afere in težave, ki jih minister ni sposoben obvladovati. Aferi s helikopterskimi prevozi, ki je finančno še vedno odprta, se je z vso silovitostjo pridružila afera Pediatrična klinika, kjer se je ugotovilo, da je minister vpleten in da so bila domnevno neracionalno potrošena visoka sredstva za kvazi svetovanje. V zvezi z Onkološkim inštitutom mu očitamo zavlačevanje pri odpravljanju napak, kljub temu, da so ga k temu društva bolnikov pozvala že v marcu. Komisijo je imenoval z dvomesečno zamudo. Tako bodo bolniki vse poletje ležali v slabo klimatiziranih sobah, na nečloveško visokih temperaturah, popravila pa bodo šele jeseni. Glede na vse povedano vas, gospod Janša, sprašujem: Ali minister Bručan še uživa vaše zaupanje? Ali še vedno menite, da je njegovo delo dovolj kvalitetno in primerno, da ostane minister za zdravje?"
8,ParlaMint-SI_2018-05-22-SDZ7-Izredna-64.u20,OTHER,-1.0,2018-05-22,0.012589950114488602,"Drage kolegice in kolegi, poslanke in poslanci, dober dan! Morda sem v tej dvorani edini, ki lahko govorim iz prve roke, ko gre za otroško srčno kirurgijo. Hvala bogu za enkrat moji otroci tega niso potrebovali, tovrstnih storitev, je pa tovrstno storitev potrebovala nečakinja mojega svaka. In če je kaj, potem sem včeraj komuniciral z mamo, lahko povem kako mukotrpno za starše in za otroke je sedanji sistem, ki nam pred našimi očmi razpada. Mama je povedala, da se slabi odnosi v ekipi čutijo, da ljudje na tem oddelku med seboj neustrezno komunicirajo. Staršem ne dajejo ustreznih pojasnil. Seveda ker nimamo ustrezne ekipe se ponavadi ob bolj zapletenih primerih vsi otroci poslani na zdravljenje v tujino. Tudi nečakinja mojega svaka je pred dvema mesecema bila poslana najprej na zdravljenje v Nemčijo, sedaj pa čaka na presaditev srca na Dunaju. Tovrstno zdravljenje v tujini prinaša še eno dimenzijo, ki jo morda ne čutimo ko o teh stvareh razpravljamo, ko mislimo, da je zdravljenje v tujini enostavno in da sicer se bodo tam stvari vse rešile, ampak zdravljenje v tujini prinaša za seboj še eno stvar. To je, da živiš v nekem okolju, ki ga ne poznaš, da živiš v tujini, da sta praktično mama in otrok izolirana od svoje okolice od svojih najdražjih, kar že ob tako težkih trenutkih predstavlja še dodatno stisko. In če kaj, potem vse te izkušnje jasno kažejo, da Slovenija potrebuje otroško srčno kirurgijo in to dobro na domačih slovenskih tleh. In politika, ki sedi v je dvorani je dolžna in zavezana, da vzpostavi vse, kar je potrebno, da se takšen center lahko zgradi in vzpostavi. Če je potrebno zagotoviti denar ga moramo zagotoviti. Če je potrebno narediti še kaj drugega je potrebno storiti tudi to, ker konec koncev gre za našo prihodnost, gre za naše otroke. Kakorkoli stvari zlagamo skupaj in tudi ukrepi, ki so jih predstavili nedavno s strani strokovnega vodstva, nas lahko vsaj v tem kratkem času na nek način pomirjajo, da se vendarle stvari premikajo naprej, ampak še daleč je pa od neke konkretne in končne rešitve. Ker pri sestavljanju ekipe z vseh vetrov se postavljajo številna vprašanja, in sicer kako bo z delovanjem sistema, ki bo temeljil na dejavnosti strokovnjakov iz tujine in brez strokovnjakov iz Slovenije. S kom bodo sodelovali? Kako si bodo predajali službo? Kdo bo vezni člen v tej ekipi? Koliko časa bodo dejansko prisotni tuji strokovnjaki v Sloveniji? Kako se bodo vključevali v organizacijo dela? Predvsem so tu pomembni tudi, za koga bi rekel, obskurni podatki, ampak so ključni. Kako bodo komunicirali? V katerem jeziku? Tudi kako bodo komunicirali z drugim osebjem? Še posebej pa s starši otrok. To so vsa vprašanja, ki se postavljajo ob teh stvareh. Ni tudi natančno znano iz katerih tujih centrov bodo prihajali. Ali so v teh centrih otroška kardiologija in kardiokirurgija razviti v smeri, da bodo lahko prenašali ustrezno znanje tudi na slovenske strokovnjake, da bi v nekem doglednem času v prihodnosti Slovenija sama zgradila ta center. In predvsem kakšna so zagotovila, da se bo ta prenos znanja iz tujih strokovnjakov zgodil tudi na domače strokovnjake. Če kaj, potem se nam zdi v Novi Sloveniji pomembno, da vzpostavitev tega centra, kakorkoli ga že poimenujemo, pa naj bo to nacionalni inštitut za otroške srčne bolezni, ali lahko ima kakršnokoli drugo ime, ključno se nam zdi, da so lahko naši otroci v primeru srčnih bolezni zdravljeni na domačih tleh, ker to bo najbolj učinkovito, najhitreje in za starše in za otroke tudi najmanj stresno. In ker se ta mandat zaključuje bodo seveda vse te odgovornosti za vzpostavitev tega centra oziroma inštituta padle na novo vlado in to mora biti ključna, osnovna, temeljna prioriteta nove Vlade takoj prvi dan, ko bo začela s svojim delom. Treba je jasno povedati, kakšna so potrebna sredstva, da ta center zaživi, da dobimo ustrezne strokovnjake, ki bodo prenašali znanje na naše, slovenske zdravnike, in da bo v nekem doglednem času vendarle zrasel center, inštitut, ki bo temeljil tudi na slovenskem znanju, da bomo lahko končno naše otroke operirali doma."
8,ParlaMint-SI_2005-10-24-SDZ4-Redna-10.u15,OTHER,-1.0,2005-10-24,0.011103243567049503,"Hvala lepa za vaš odgovor, gospod predsednik. Seveda pa z vašim odgovorom nisem zadovoljen, saj mi niste odgovorili glede strategije vlade na tem področju in prepričan sem, da vlada ne ve, v katero smer pluje zdravstvena barka. Imamo namreč paradoks: na eni strani minister Bručan razdaja kose najvišje strokovne, pedagoške in zdravstvene ustanove v državi, da na ta način spodbuja tudi druge, da se temu procesu pridružijo, s tem pa je sprožil proces, ki lahko privede do uničenja zdravstvenih domov in razpadanja obstoječih bolnišnic in s tem do bistvenega zmanjšanja učinkovitosti in kakovosti zdravstvenega sistema. Na drugi strani imamo predlog reform, ki v svojem ukrepu 56 navaja, da se bo privatizacija bolnišnic uvedla postopno, pilotsko in ob ustreznem nadzoru in predsednika odbora za zdravstvo pri odboru za reforme, ki ministru očita divjo privatizacijo brez ekonomske analize, brez kazalcev o učinkovitosti in kakovosti uvedenih sprememb; podeljevanje koncesij imenuje ""bručanizacija koncesij"", ""bručanizacija Slovenije"", ki povzroča oškodovanje davkoplečevalcev, saj se je Klinični center odpovedal svoji koncesiji in s tem zmanjšal svoje premoženje na račun bogatenja zasebnika, ki je hkrati član sveta zavoda in hkrati ministrov svetovalec, kar je neposredno povezano s konfliktov interesov. Pri tem je mogoče soglašati z njegovo trditvijo, da opisani spodrsljaji niso slučaj, temveč gre za odraz osebnih interesov in preferenc ministra. Zato vas, gospod spoštovani predsednik vlade, sprašujem: Ali lahko jasno poveste, ali podpirate v konceptu privatizacije vašega ministra? In: Ali se strinjate s stališči dr. Mrkaiča, ki poziva k ustavitvi ""bručanizacije Slovenije"", k ustavitvi oškodovanja davkoplačevalcev in poziva k odstopu oziroma razrešitvi ministra? Torej, koga boste zamenjali, predsednik, dr. Mrkaiča ali dr. Bručana? Hvala za vaš odgovor."
9,ParlaMint-SI_2006-03-28-SDZ4-Redna-15.u82,SDS,0.68408203125,2006-03-28,0.9621142745018005,"Hvala. Spoštovani podpredsednik, spoštovani minister, spoštovani direktor, spoštovana predstavnica državnega sveta, spoštovane kolegice in kolegi, spoštovani ostali prisotni! Poslanska skupina Slovenske demokratske stranke bo ponovno podprla zakon o odpravljanju posledic dela z azbestom, ker sistemsko, celovito, konsistentno, izkustveno in družbeno odgovorno ureja azbestno problematiko, tako z vidika oškodovancev, gospodarskih družb in države, kot tudi v okviru predvidljivih in ocenjenih potreb in zahtev s strani oškodovancev in proračunskih zmožnosti. Novi zakon izhaja iz dobre prakse, ki se je uveljavila v državah Evropske unije in ima v primerjavi s to prakso dobre ali celo boljše rešitve tako za osebe, ki so zbolele za posledicami dela z azbestom kot tudi za gospodarske družbe. V svojih določilih zelo jasno določa poklicne bolezni in pogoje za njihovo ugotavljanje, odmero in izplačilo odškodnin v pavšalnem znesku ter pravico do invalidske pokojnine pod ugodnejšimi pogojih pri osebah, pri katerih je bila ugotovljena poklicna bolezen zaradi izpostavljenosti azbestu, torej za osebe, ki so bile zaposlene v gospodarskih družbah, ki so predelovale, skladiščile, vgrajevale ali odstranjevale azbest oziroma azbestne izdelke. V poslanski skupini Slovenske demokratske stranke smo v dosedanjih postopkih vseskozi podpirali predlog zakona o odpravi posledic dela z azbestom, ker menimo, da ta zakon nadgrajuje zakon o prepovedi proizvodnje in prometa z azbestnimi izdelki ter o zagotovitvi sredstev za prestrukturiranje azbestne proizvodnje v neazbestno, ki je bil sprejet leta 1996 in bil naknadno še trikrat spremenjen in dopolnjen. Že iz samih nazivov obeh zakonov sta razvidna osnovna namena in cilji teh zakonov. Dosedanji zakon je prepovedal proizvodnjo in namenil finančna sredstva za prestrukturiranje, nov zakon pa zagotavlja socialno varnost delavcev, zaposlenih v gospodarskih družbah, kjer so dobili poklicne bolezni in zaradi izpostavljanja azbestu, in državno pomoč gospodarskim družbam oziroma najmanj 60% soudeležbo pri izplačevanju odškodnin. Glavni argument državnega sveta, da v nov zakon ni vključena kategorija prebivalcev, ki so bili izpostavljeni azbestnemu prahu, tako ni v kontekstu z osnovnim namenom novega zakona, ki odpravlja posledice dela z azbestom. Tudi trditev državnega sveta, da je dosedanji zakon zagotavljal širše pravice tudi prebivalcem, ki so prebivali v bližini gospodarskih družb, ki so predelovale ali skladiščile azbest ali azbestne izdelke ne drži, saj je v 1. členu samo deklarativno navajal zagotavljanje zdravstvene in socialne varnosti prebivalcem. V ostalih določbah pa prebivalcev sploh ni omenjal. Pravice je zagotavljal samo delavcem, zaposlenim v gospodarskih družbah, ne pa okoliškim prebivalcem. Po podatkih ni niti en prebivalec v Sloveniji dobil pravice po dosedanjem zakonu. Državni svet tudi meni, da predčasno upokojevanje delavcev s poklicno boleznijo, ki pridobijo status invalidnosti druge in tretje kategorije, ne sme biti vezano na pogoja 25 let pokojninske dobe in 50 let starosti. V naši poslanski skupini podpiramo tudi pri azbestni problematiki invalidsko upokojevanje, ki je natančno opredeljeno v zakonu o pokojninskem in invalidskem zavarovanju. Predvsem pa osnovno načelo pravičnosti in enake obravnave vseh invalidnih zavezancev, ki jim je priznana invalidnost I. kategorije brez vseh pogojev in dodatnih omejitev. Zavarovanci, ki imajo priznano invalidnost II. in III. kategorije, pa dodatne navedene pogoje, starost 50 let in 25 let pokojninske dobe, kar pomeni, da je še vedno mnogo bolj ugodno, kot velja za vse ostale invalidske zavezance, za katere veljajo splošni pogoji za upokojitev. V poslanski skupini Slovenske demokratske stranke smo neugodno presenečeni nad nezaupanjem državnega sveta v interdisciplinarno skupino strokovnjakov in v njeno imenovanje ter nezaupanje v medresorsko komisijo, ki se kaže z obrazložitvijo, da bi morali biti pri izvajanju tako pomembnega zakona prisotni tudi predstavniki vseh zainteresiranih javnosti, ter da zoper mnenje komisije ni pravnega varstva na drugi stopnji, ter da je izključeno tudi sodno varstvo. Novi zakon zelo jasno opredeljuje naloge interdisciplinarne komisije strokovnjakov in medresorske komisije. Pri ugotavljanju bolezni zaradi posledic dela z azbestom opravlja strokovne naloge interdisciplinarna skupina vrhunskih strokovnjakov, ki imajo ustrezno medicinsko znanje. Interdisciplinarno komisijo imenuje minister za zdravje izmed zdravnikov, ki se ukvarjajo z azbestnimi boleznimi. Interdisciplinarna skupina poda mnenje, ki je zavezujoče samo za odločitev medresorske komisije, da ta lahko ponudi poravnavo. Če interdisciplinarna skupina pri oškodovancu ne ugotovi poklicne bolezni, ima ta še vedno možnost sprožiti spor pred sodiščem, kjer lahko obstoj bolezni in drugih posledic dela z azbestom dokazuje s sodnimi izvedenci. Poudariti je potrebno, da pri postavljanju medicinskih diagnoz in izvedenskih mnenj ne gre za vprašanja, ki jih je možno reševati po upravnem postopku, temveč z visoko strokovno in zahtevno delo, skladno z medicinsko doktrino in zdravniško etiko. O svoji pravni naravi so izvedenska mnenja predhodna vprašanja, na katerih potem temeljijo odločitve pristojnih organov. Medresorska komisija lahko v primerih, ko je to potrebno, povabi na sejo tudi upravičenca oziroma njegovega pravnega zastopnika. Ker gre za uveljavitev osebnih pravic, si svojega pravnega zastopnika izbere opravičenec sam in te vloge ne more kar na podlagi zakona prevzeti katera od organizacij oseb, prizadetih zaradi azbesta. Če bi v zakonu določili, da posameznika v medresorski komisiji zastopa predstavnik neke organizacije, bi s tem posegli v njegovo svobodo, da sam odloča, s katero organizacijo bo sodeloval, ali kdo bo zastopal njegove interese. Pravice na podlagi tega zakona pridobijo upravičenci šele na podlagi poravnave. Pravico do odškodnine ali na podlagi sklepa SPIZ, pokojnina pod ugodnejšimi pogoji. Če se posameznik ne strinja s priloženo poravnavo o odškodnini, zagotavljanje poklicne bolezni ali v primeru, če pristojna interdisciplinarna komisija pri njem ni ugotovila poklicne bolezni, lahko vloži tožbo na sodišču. V tem sporu pred sodiščem ima na razpolago vsa pravna sredstva. Iz navedenega je mogoče zaključiti, da so v novem zakonu natančno določene pravice, ki jih lahko uveljavijo oškodovani delavci, kar za dosedanji veljavni zakon ne velja in so bile pravice izplačane na podlagi dodatnih dogovorov in brez uradno objavljenih pravilnikov. V poslanski skupini Slovenske demokratske stranke smo vseskozi aktivno sodelovali pri vsebinskem iskanju rešitev predloga zakona, tako s sindikatom azbestnih bolnikom, društvo obolelih zaradi azbesta, s predstavniki gospodarskih družb, s prizadetimi krajani, s koalicijskimi strankami, kot tudi z vladnimi pripravljavci zakona. Veliko je bilo v naši poslanski skupini razmišljanj in razprav kako v zakon vključiti tudi okoliško prebivalstvo, vendar to ni bilo mogoče utemeljiti s strokovnimi podlagami, s konkretnimi kriteriji glede oddaljenosti do centra azbestne proizvodnje, niti na teh osnovah strokovno oceniti potencialnega števila obolelih prebivalcev z azbestnimi boleznimi v naslednjih letih in desetletjih, tako torej določiti območje, da bo strokovno utemeljeno, predvsem pravično in pošteno do vseh prebivalcev. Kaj bomo rekli tistim prebivalcem, ki bodo ostali za mejo določenega območja, pa so zboleli za azbestno boleznijo. Tu nastopi po našem mnenju krivica in neenakost pred zakonom. Torej se samo po sebi ponuja rešitev, da se območje razširi na celotno področje Slovenije. V tem primeru pa smo postavljeni pred nove dileme ni neznanke. Kaj pa ostala onesnaževana in zastrupljena okolja, ki so in še povzročajo razna telesna in tudi psihična obolenja, tudi s posledicami smrti. To so dileme in neznanke, ki se jih ni niti dotaknil dosedanji zakon niti jih ni poizkušala rešiti prejšnja vlada in koalicija, zato je potreben postopen, strokoven in odgovoren pristop, kar pomeni, da se mora o tem kompleksnem problemu odprave posledic onesnaženega in zastrupljenega okolja, ki povzroča razne hude bolezni prebivalstva, najprej izreči stroka, šele nato pa zakonodajna veja oblasti. V poslanski skupini Slovenske demokratske stranke menimo, da je v prihodnje možno z ustreznimi dopolnitvami vključiti tudi najbolj prizadeto okoliško prebivalstvo, seveda, če je to v okviru ustavnih določil enakosti pred zakonom. Bolj se nagibamo k rešitvi, da se pripravi zakon o odpravi posledic onesnaževanja in obremenjevanja okolja z azbestom oziroma azbestnimi izdelki. In v ta zakon bi bilo smotrno vključiti tudi prebivalce. To bi pomenilo tretji korak pri razreševanju azbestne problematike v Republiki Sloveniji. Naša poslanska skupina bo kakršnekoli pobude in rešitve v tej smeri vedno podpirala konstruktivno, predvsem pa državniško modro in odgovorno. Ne bo pa podpirala cenene populistične razprave in predlogov, ki niso realni in pomenijo skok v neznano. V naši poslanski skupini menimo, da je zakon o odpravi posledic dela z azbestom, nadgradnja dosedanjega zakona ter da je primerna zakonska podlaga za dolgoročno razreševanje azbestne problematike, pa tudi prava zakonska podlaga za izvrševanje namenske proračunske porabe. Nepotrditev tega zakona bi resno za nedoločen čas ogrozilo socialno varnost delavcev, ki so dobili poklicne bolezni zaradi izpostavljenosti azbestu. Te neodgovornosti pa poslanska skupina Slovenske demokratske stranke ne želi prevzeti, zato bo zakon o odpravi posledic dela z azbestom ponovno podprla. Hvala za pozornost."
9,ParlaMint-SI_2006-11-23-SDZ4-Redna-22.u74,SDS,0.6689453125,2006-11-23,0.048359327018260956,"Hvala, spoštovani podpredsednik. Spoštovani zbor, spoštovana predstavnika Vlade! Poslanska skupina Slovenske demokratske stranke bo podprla predlagano novelo zakona, ki pomeni dodaten korak k reševanju azbestne problematike v okviru predvidljivih in ocenjenih potreb in zahtev oškodovancev in tudi proračunskih zmožnosti. S to novelo se daje možnost uveljavitve pravic zaradi škodljivega vpliva azbesta na zdravje ljudi tudi osebam, ki so bile okoljsko izpostavljene azbestu. V poslanski skupini Slovenske demokratske stranke smo vseskozi podpirali reševanje pereče azbestne problematike in tudi aktivno sodelovali pri oblikovanju temeljnega, osnovnega zakona, ki je nadomestil in nadgradil ozko namembni prvi azbestni zakon, sprejet leta 1996, ki je le delno reševal zelo kompleksno azbestno problematiko in posledice dela z azbestom. V naši poslanski skupini se strinjamo s predlagateljem novele zakona, da je razširitev kroga upravičencev za uveljavljanje pravic zaposlenih v gospodarskih družbah, ki so zboleli zaradi izpostavljenosti azbestu, tudi na upravičence zaradi okoljske izpostavljenosti azbestu težko in kompleksno strokovno vprašanje. O tem je bilo v poslanski skupini veliko razmišljanj in iskanja rešitev, kako v osnovni zakon vključiti tudi prebivalstvo. O tem smo že razpravljali tudi v Državnem zboru in na matičnem delovnem telesu, ko se je sprejemal osnovni zakon, vendar rešitev ni bilo mogoče utemeljiti s strokovnimi podlagami, s konkretnimi kriteriji glede oddaljenosti od centra azbestne proizvodnje, niti realno oceniti potencialnega števila obolelih prebivalcev z azbestnimi boleznimi v naslednjih letih in desetletjih. Zastavljalo se je vprašanje, kako torej določiti območje, da bo strokovno dovolj utemeljeno, predvsem pa pravično in pošteno do vseh prebivalcev. Kaj bi bilo na primer s tistimi prebivalci, ki bi ostali za mejo določenega območja, pa so ali bodo zboleli za azbestno boleznijo? Torej se sama po sebi ponuja rešitev, da se območje razširi na celotno območje Slovenije. predlagana novela zakona, katere sopredlagatelj je tudi poslanec naše poslanske skupine, rešuje to dilemo tako, da so do pravic po osnovnem zakonu upravičene osebe s stalnim bivališčem v Sloveniji, ki so zbolele za mezoteliomom zaradi izpostavljenosti azbesta na ozemlju Republike Slovenije, interdisciplinarna skupina pa bo ugotovila vzročno zvezo med izpostavljenosti azbestu in nastankom mezotelioma. Predlog se omejuje le na bolnike z mezoteliomom, ki je najtežja oblika azbestnih bolezni, ne pa tudi na ostale, lažje oblike azbestnih bolezni. V naši poslanski skupini se zaradi tega ponovno srečujemo z dilemo pravičnosti do vseh potencialno zbolelih oseb za težjimi in lažjimi oblikami azbestnih bolezni na eni strani ter nepredvidljivostjo števila obolelih in s tem tudi finančnih posledic na drugi strani, predvsem pa do vseh tistih obolelih ali potencialno obolelih zaradi izpostavljenosti raznim drugim oblikam onesnaženega in zastrupljenega okolja. Zaradi vsega navedenega se strinjamo, da je predlagana novela zakona kompromis v okviru možnega, da je sprejemljiva prehodna rešitev, da pa je potrebno razmišljati in delovati v smeri priprave sistemskega zakona o odpravi posledic onesnaženega in zastrupljenega okolja, ki ogroža zdravje in življenje ljudi, kamor spadajo tudi azbestni proizvodi. Naša poslanska skupina bo kakršnekoli pobude in rešitve v tej smeri vedno konstruktivno in odgovorno podpirala, ne bo pa podpirala cenenih populističnih razprav in predlogov, ki niso niti strokovni niti realni in še manj pravično in pošteno rešljivi za vse prizadete zaradi onesnaženega in zastrupljenega okolja. Poslanska skupina Slovenske demokratske stranke bo Predlog zakona o spremembi in dopolnitvah zakona o odpravljanju posledic dela z azbestom vsekakor podprla. Hvala."
9,ParlaMint-SI_2006-12-19-SDZ4-Redna-23.u58,SDS,0.591796875,2006-12-19,0.3466043472290039,"Hvala lepa, spoštovani predsednik. Spoštovani zbor, spoštovani predstavnik Državnega sveta, spoštovani ostali prisotni! Poslanska skupina Slovenske demokratske stranke bo ponovno podprla novelo zakona, ki pomeni dejansko dodatni korak k reševanju azbestne problematike v okviru predvidljivih in ocenjenih potreb ter zahtev oškodovancev, pa tudi proračunskih zmožnosti. S to novelo se torej daje, kar je treba še posebej poudariti, možnost uveljavitve pravic zaradi škodljivega vpliva azbesta na zdravje ljudi tudi osebam, ki so bile okoljsko izpostavljene azbestu. Po temeljiti proučitvi razprave v Državnem svetu, na podlagi katere je Državni svet sprejel odložilni veto, smo v naši poslanski skupini še bolj prepričani, da je celovito reševanje azbestne problematike zares težko in kompleksno strokovno vprašanje, saj je iz magnetograma razvidno, da si tudi komisije in interesne skupine Državnega sveta niso enotne in niso predlagale konkretne vsebinske izboljšave na strokovni podlagi. Samo takšna in drugačna splošna razmišljanja in predlogi, kot je razbrati iz magnetograma, pa so za dopolnitev zakona žal premalo. V poslanski skupini Slovenske demokratske stranke smo v času priprave in zakonodajnega postopka sprejemanja osnovnega zakona in tudi novele zakona veliko razpravljali in iskali rešitve, kako v osnovni zakon vključiti tudi prebivalstvo. Vendar nobene rešitve ni bilo mogoče utemeljiti s poenotenimi strokovnimi podlagami, s konkretnimi kriteriji glede oddaljenosti od centra azbestne proizvodnje, niti realno oceniti potencialnega števila obolelih prebivalcev za azbestnimi boleznimi v naslednjih letih in desetletjih. Na vse te dileme in vprašanja pa ni dala odgovorov razprava niti zaključki s seje Državnega sveta. V poslanski skupini Slovenske demokratske stranke se nam je vedno znova zastavljalo vprašanje, kako torej določiti območje izpostavljenosti azbestu, da bo strokovno utemeljeno, pravično in pošteno do vseh prebivalcev. In kaj bo s tistimi, ki bi ostali za mejo določenega območja, pa bodo zboleli za azbestno boleznijo? Rešitev je torej samo ta, da se je območje razširilo na celotno območje Republike Slovenije. Z novelo zakona, katerega sopodpisnik je tudi poslanec naše poslanske skupine, se torej rešuje dilemo tako, da so do pravic po osnovnem zakonu upravičene osebe s stalnim prebivališčem v Sloveniji, ki so zbolele za mezoteliomom zaradi izpostavljenosti azbestu na ozemlju Republike Slovenije. Interdisciplinarna skupina pa bo ugotovila vzročno zvezo med izpostavljenostjo azbestu in nastankom mezotelioma, s tem da se predlog omejuje le na bolnike z mezoteliomom, ki je najhujša azbestna bolezen, ne pa tudi na ostale lažje oblike azbestnih bolezni. Ponovno se torej srečujemo z dilemo pravičnosti do vseh potencialno zbolelih oseb tako za težje kot tudi lažje oblike azbestnih bolezni na eni strani ter nepredvidljivostjo števila obolelih in s tem tudi določenih strokovnih, organizacijskih in ne nazadnje tudi finančnih posledic na drugi strani. Srečujemo pa se tudi z dilemo o kršenju načela enakosti in pravičnosti do vseh tistih obolelih in potencialno obolelih prebivalcev Republike Slovenije zaradi izpostavljenosti raznim drugačnim oblikam onesnaženega in zastrupljenega zraka in okolja. Predlagana novela je torej zares kompromis v okviru možnega in je po mnenju naše poslanske skupine zgolj sprejemljiva prehodna rešitev, ki se vključuje kot dopolnitev osnovnega zakona o odpravljanju posledic dela z azbestom, katerega temeljni namen je zakonsko urediti problematiko zaposlenih ali bivših zaposlenih, ki so ali bodo zboleli za lažje ali težje oblike azbestnih bolezni. Gre torej za poklicne bolezni. Da pa bi zakonsko uredili tudi problematiko obolelosti prebivalstva, pa smo razmišljali, pa smo dolžni razmišljati in delovati v smeri priprave sistemskega zakona o odpravi posledic onesnaženega in zastrupljenega okolja, ki ogroža zdravje in življenje na celotnem področju Republike Slovenije, kamer sodi tudi azbest oziroma onesnaženost z azbestnimi vlakni in azbestnimi izdelki. V poslanski skupini Slovenske demokratske stranke bomo vedno podpirali konkretne pobude in strokovne rešitve v tej smeri. V poslanski skupini ne podpiramo nasprotovanja sprejetju dopolnitve azbestnega zakona, ki s to predlagano novelo odpira in deje možnost tudi prebivalcem, ki živijo ali so živeli v bližini z azbestnimi vlakni onesnaženega zraka in okolja. Ne bomo pa podpirali tudi rešitev, ki niso niti strokovne niti realne, še manj pa pravične in pošteno rešljive za vse prizadete prebivalce Republike Slovenije zaradi onesnaženega in zastrupljenega okolja. Podpirali bomo tudi nadaljnje morebitne dopolnitve in izboljšave osnovnega azbestnega zakona, ki bodo odprte predvsem z vidika stroke, in da bo izvajanje zakona strokovno, organizacijsko in finančno obvladljivo. Za to pa so potrebni jasno definirali cilji, poenotenost stroke ter volja in čas za iskanje primernih, pravičnih in sprejemljivih rešitev v dogovoru med odgovornimi vladnimi službami in pooblaščenimi partnerji s strani azbestnih bolnikov in oškodovance. Z nesprejetjem dopolnitve zakona, bi se popolnoma izključili prebivalci Republike Slovenije, ki so ali bodo zboleli zaradi okoljske izpostavljenosti azbestu, s tem pa tudi izključitvi možnosti njihove uveljavitve zakonskih pravic. To pa je za poslansko skupino Slovenske demokratske stranke popolnoma nesprejemljivo. Zato bomo Predlog zakona o spremembah in dopolnitvah zakona o odpravljanju posledic dela z azbestom danes ponovno podprli. Je prvi, čeprav majhen korak k nadaljnjim iskanjem boljših rešitev. Hvala za pozornost."
9,ParlaMint-SI_2006-03-28-SDZ4-Redna-15.u114,SDS,-0.90576171875,2006-03-28,0.0014598305569961667,"Hvala za besedo. Kolegice in kolegi, spoštovani gospod predsedujoči! Vsak tehnološki razvoj prinaša v družbo določene prednosti, velikokrat pa prinaša tudi številne škodljive učinke, in to tako v samo okolje kot tudi na zdravje ljudi. Pri teh novitetah pač uporabljamo materiale, nove materiale, za katere v dobri veri mislimo, da so zdravju in okolju neškodljivi, se pa sčasoma pokaže, da to ne drži in so ti materiali lahko še kako škodljivi tako za okolje kot tudi za zdravje ljudi. In posledica uporabe takšnih materialov imajo tudi najbolj tragične učinke na zdravje samih ljudi. Vemo, da imamo tudi v Sloveniji kot tudi v drugih državah številne snovi v uporabi, ki so onesnaževale ali pa onesnažujejo okolje še danes. Tudi v Sloveniji imamo takšna. V Semiču, kjer se je proizvodnja kondenzatorjev opravljala s tako imenovanim PCB-jem, imamo še danes okolje s to snovjo onesnaženo, ravno tako tudi vodo, in dokazano imamo tam tudi številne ljudi, ki so dobili raka kot posledico teh snovi, pa ni nobeden izmed teh ljudi bil deležen kakršnihkoli odškodnin ali kakršnihkoli pogojev za predčasno oziroma upokojevanje pod ugodnejšimi pogoji. Danes uporabljamo tudi številna kemična sredstva za potrebe kmetijstva, škropiva. Vemo, da bomo lahko čez nekaj let zopet priče ugotovitvam, da vse te snovi povzročajo številne bolezni, tudi neozdravljive. Danes vemo, da tudi pasivno kajenje povzroča raka, da povzroča številne bolezni, pa tudi na tem področju žal do danes nismo kakšnih pomembnejših korakov naredili. Še več, marsikakšno tako snov še danes uporabljamo. Sedaj pa se moramo zagotovo vprašati, kdo pa je odgovoren za vse te snovi, ki so v okolju škodljive oziroma vplivajo na zdravje ljudi. Ali je tu odgovorna samo država ali so odgovorni proizvajalci ali so uporabniki ali smo ne nazadnje vsi? Strinjam se s tem, da je država zagotovo prva od tistih, ki morajo skrbeti za to, da preprečijo uporabo škodljivih snovi, vendar lahko posega šele takrat, ko je škodljivost snovi strokovno utemeljena. Strinjam se s tem, da skuša država potem težave omiliti, nikakor pa ne more preprečiti ali pa povrniti stvari v prvotno stanje. Tu imam v mislih predvsem to, da obolelega človeka ni moč pozdraviti z nobeno še tako veliko odškodnino. In tu nalagati državi neke visoke odškodnine za tovrstne primere, mislim, da je neodgovorno. Ravno zakon, ki ga danes obravnavamo, je eden izmed takšnih zakonov, ki skušajo omiliti posledice dela z azbestom v tistih okvirih, ki jih lahko naša družba še prenese. Si pa težko predstavljam posledice za našo družbo, za Slovenijo, če bi ta zakon skušal vključevati vse ljudi, ki so oboleli ali bodo oboleli za posledicami azbesta, in to iz dveh razlogov. Prvi je zagotovo ta, da bi bilo finančno breme nevzdržno, tako za nas kot tudi za naše poznejše rodove. Drugi vidik je pa ta, da bi bil ta zakon potem nekorekten do tistih obolelih ljudi, ki so ravno tako oboleli zaradi škodljivega vpliva okolja oziroma škodljivih snovi pri delu kot tudi izven dela. Kolikor mi je znano, v Sloveniji še nimamo nobenega zakona, ki bi na tak način urejal obolele za nekimi drugimi posledicami vplivov iz okolja ali snovi. In tudi nobeden izmed teh ni dobil nobenih odškodnin. Tu bi se dotaknil samo še, kot sem že omenil, posledic škodljivosti pasivnega kajenja. V soboto sem v enem izmed slovenskih časopisov zasledil ne komentar, ampak članek, ki navaja, da so v Sloveniji v letu 2002 umrli 303 ljudje za posledicami pasivnega kajenja. V Evropski uniji je takih primerov 79.000. Pa se zagotovo vsi strinjate z mano, da tudi v Sloveniji še nismo naredili vsega na tem, da bi kajenje preprečili v javnih prostorih oziroma povsod tam, kjer se zadržujejo ljudje, ki sami ne kadijo. Za mene je ta številka zastrašujoča in upam, da bomo nekaj na tem področju tudi naredili. 303 umrle osebe v letu 2002 je več kot je obolelih za posledicami dela z azbestom, vsaj po podatkih, ki jih imam, pa za vseh teh 303 ljudi ni bilo izplačanih nobenih odškodnin in ravno tako ni bilo nobenih zahtevkov za to oziroma možnosti, da bi se lahko pod ugodnimi pogoji upokojili ljudje, ki so oboleli tudi zaradi posledic pasivnega kajenja. Jaz bom zakon o azbestu v predlagani obliki podprl in sicer zato, ker na korekten način ali pa na optimalen način rešuje razmere, ki smo jih deležni v Sloveniji. Strinjam se s tem, da ni to neka rešitev, ki bi zadovoljila vse, vendar je v takšni obliki korektna do vseh obolelih, ki so na tak ali drugačen način v Sloveniji oboleli ali še bodo. Hvala lepa."
9,ParlaMint-SI_2003-04-23-SDZ3-Redna-25.u115,SDS,-0.95458984375,2003-04-23,0.1716313362121582,"Hvala za besedo, gospod podpredsednik. Spoštovani! Jaz bom začel na koncu, ker so kolegi že ogromno povedali. Verjetno se vsi spomnimo, da azbestnocementnih ali cementnoazbestnih izdelkov ne smemo kar tako puščati v naravi ali odlagati na smetiščih ali pa je vsaj ne bi smeli. Zakaj? Zato, ker je škodljiv vpliv na podtalnico. To se pravi na smetišče jih ne bi smeli, lahko bi pa po teh izdelkih transportirali vodo za pitje in za uživanje. To se pravi, tu je totalna nelogika, totalno nasprotje. Že samo to dejstvo govori, da v naravi ne smemo odlagati odpadkov teh izdelkov, da je potrebno cevi za vodo čimprej zamenjati, kajti to je verjetno še bolj škodljivo kot pa je odlaganje v naravi, preden šele pride v podtalnico. Tu je pa že direktno v stiku s tisto vodo, ki jo vsakodnevno uživamo. To se pravi, to je argument, ki govori v prid predlagatelja in v prid tega zakona. Če gremo lepo po vrsti. Vsekakor je treba to zamenjati. Spomnimo se, kdaj smo mi začeli polagati ali uporabljati te cevi. To je bilo obdobje neke mode. Azbest je bil moda, še predvsem za velike premere, ker so te cevi lažje, tudi montaža je lažja. To se pravi, šlo je za čisto podjetniški interes, manj pa zdravstveni interes. Dejstvo je pa po drugi strani tudi to, da če neko stvar uvedeš v takšen sistem, kot so vodovodni sistemi, škodljivost se ne pokaže čez 10, 20, mogoče šelečez 30 let. Ampak v tujini so relativno hitro ugotovili vpliv, ki jo imajo cevi na vodo, ki se pretaka po njih in so začeli hitro ukrepati. Tuje države so zainteresirane, da se čimprej zamenjajo te cevi. Pri nas je pa seveda nekaj čisto drugega. Mi namesto, da bi nekaj sanirali, mi delamo študije. Ti naročniki seveda vplivajo na te študije in potem nič čudnega, da dobimo takšno študijo, ki pravi, da se zazna večje število obolevnosti za rakom, vendar ne vem, tako kot je zapisano, malo nerodno mi je tudi topovedati, da to pa ni škodljivo, povečan je vpliv raka, vendar ni kritično. Ne vem, kaj bi moralo biti kritično, kolega je lepo to opisal. Mi imamo seveda nek drugi problem. V tistem zanosu delovnih uspehov iz prejšnjega sistema, ki ni bil vedno slab, to moramo tudi povedati, tako da se ne bomo narobe razumeli, smo pač zgradili tovarno za te cementnoazbestne izdelke in seveda zdaj to tovarno imamo. Dejstvo je, da imamo tu ogromno delovnih invalidom ravno zaradi azbesta, ki pa kljub temu, da imamo zakon, ki smo ga sprejeli ob koncu prejšnjega mandata, ti ljudje še ne dobijo teh pravic, ki jim gredo iz tega zakona. Sedaj bi še radi ta zakon popravljali zato, da bi ti ljudje še kasneje dobili tisto, kar jim gre, če jim sploh lahko kakšno nadomestilo damo, če lahko denar odtehta tisto, da so izgubili zdravje. Mi jim še vedno nočemo priznati, tako kot tudi cel sistem zdravstva v prejšnjem obdobju ni hotel priznati, da ti ljudje, ki so delali z azbestom, da imajo okvare, zdravstvene okvare in da obolevajo. Tako tudi sedaj mi nočemo priznati, da so te azbestnocementne cevi škodljive in nam, tistim, ki uporabljamo to vodo, da škodi organizmu. Nočemo enostavno še priznati in se sprenevedamo in delamo nove in nove analize, ki bi naj ugotovile, da to ni tako zelo škodljivo. Dejstvo je, da cevi, po katerih se pretaka voda, so podvržene eroziji. Azbest je takšna zadeva, tudi če je pomešan z betonom, da erodira, že veter vpliva. Zato so tudi strehe iz azbestnih snovi škodljive, ker veter erodira, vpliva, ker je to pač takšen izdelek, da se lušči in to so zelo majhni delci, ki jih seveda potem mi vdihavamo. Še hujše je pa to, v ceveh, kjer se dobesedno strgajo te cevi, kjer so pretoki večji in pa kjer je hitrost v teh ceveh večja. Tam, kjer je hitrost manjša, so pa lahko tudi druge okvare, kot so razpoke, in tam je pa še hujša zadeva. Ne samo, da se tam izpira azbest, ampak pride do zunanjih vplivov, to se pravi, da pride do pronicanja iz zemlje. Marsikje so stvari škodljive preko smetišč, bom zdaj omenil, ker sem že na začetku začel, tudi marsikdaj odpadki, živalski odpadki, in to pride v cevi in v vodo. Zato se ne smemo čuditi, če imamo tudi takšne težave z biološko oporečnostjo vode zaradi teh cevi. Ampak nam tega še v bistvu ni dovolj. Še nekaj bi želel opozoriti, zakaj se nekateri toliko upirajo in kljub temu, da analize pokažejo, da so izgube vode nenormalno velike, tudi do tretjina in celo več gre v izgubo. Ampak nas to ne moti. Tu bi omenil neko drugo zadevo. Verjetno se ne govori zastonj, so razpoke, vendar tretjinaali pa še več, pa skoraj ni mogoče, ker potem bi morali ob vodovodih imeti prave vrelce vode, pa tega nimamo. Dejstvo je še nekaj drugega. Pod tem se skriva še nekaj drugega - tako se govori - da je to zelo priročna zadeva, da lahko nekateri veliki porabniki vode [[to je živilska industrija pa še kdo]] dobivajo vodo zastonj, potem pa rečemo, imamo azbestnocementne cevi, ki puščajo na veliko. Ni res! Tudi to bi se bilo treba vprašati, tam, kjer so tako strahovito velike izgube vode, kdo dobiva vodo zastonj. Tudi to, gospodje, kolegice in kolegi, v Sloveniji ni nič novega. Sam verjamem tem govoricam, seveda dokazati ne morem, ker potem bi moral izkopati, kar je nesmiselno pri nas. Ampak tudi to je priročna zadeva, zato se tudi nekateri tako upirajo, da bi zamenjali cevi, ker potem ne bi mogli reči, če bi imeli litoželezne ali pa kakšne druge cevi, da bi rekli, zdaj pa 30% vode izgubimo. To ne gre. To je edino pri teh ceveh možno, ker vemo, da so razpoke relativno pogosta zadeva, ampak tako velike pa tudi ne. In da zaključim. Vsi vemo, da azbestnocementni izdelki niso dobri za odpad. Za prenos vode, ki jo vsakodnevno uživamo, bi bile pa še vedno dobre. Gospe in gospodje, to je totalen anahronizem in govori o nečem drugem, ne pa o tistem, kar je predmet tu, da jeto škodljivo. Je škodljivo. Zato bom podprl ta zakon, s tem da bi rekel, da če bi že danes vse te cevi zamenjali, bi bilo že zdavnaj prepozno, bili bi že vsi bolj ali manj kontaminirani, eni več drugi manj. Hvala lepa."
9,ParlaMint-SI_2006-03-28-SDZ4-Redna-15.u122,SDS,-0.9755859375,2006-03-28,0.06796523183584213,"Hvala lepa za besedo, gospod podpredsednik. Sam nisem pristaš parcialnega reševanja problemov, zato izglasovanega veta državnega sveta ne morem sprejeti dobronamerno. Glavni očitek nasprotnikov zakona je, da zakon zajema le del populacije, ki jo je prizadel neposredni učinek stika z azbestom. Iz tega očitka bi sicer lahko sklepali, da obravnavani zakon sam ni dovolj celovit, ker ne obravnava številne skupine ljudi, ki so zbolele zaradi negativnih posledic, ki jih je povzročila izpostavljenost škodljivim vplivom azbestnega prahu. Vendar pa je to le navidezno gledanje, kajti zakon, o katerem govorimo, ne more reševati drugega kot, prvič, da določa poklicne in druge bolezni oziroma zmanjševanja življenjskih funkcij zaradi izpostavljenosti azbestnemu prahu, in drugič, da priznava odškodnine in zagotavlja pravice do pokojnin pod ugodnejšimi pogoji vsem, ki so bili zaposleni v podjetjih na delovnih mestih, kjer se je z azbestom rokovalo. To je obseg zakonske ureditve, ki omogoča takojšnjo implementacijo in tudi reševanje upravičenih zahtevkov. Zato je nujno, da zakon takoj stopi v veljavo. Če bi imeli v tem trenutku ambicijo zelo široko urejati azbestno problematiko v Sloveniji, potem takšnega zakona danes še ne bi imeli, saj bi morali pred tem preučiti in potem tudi določiti zelo natančne kriterije, na podlagi katerih bi lahko ugotavljali vse neposredne in tudi posredne škodljive vplive azbestnega prahu na zdravje ljudi. Ti kriteriji za določitev okvira, znotraj katerega je še mogoča vzročna zveza med škodljivim vplivom azbesta in posledično boleznijo morajo biti zato zelo natančno definirani, da bi bil namen zakon dosežen in s tem zagotovljena tudi enaka uporaba za vse potencialne upravičence. Poleg tega pa je zato prav, da se lotimo poleg azbestnih še drugih posrednih vplivov onesnaženosti okolja, ki povzročajo škodljive posledice za zdravje ljudi. Za vse takšne posredne vplive, vključno z azbestnim, pa je potrebno pripraviti nov celovit zakon, ki bo reševal vse druge dokazljive škodljive vplive posledic onesnaženja okolja, kar še ni zajeto v že obstoječi veljavni zakonodaji. S tem pa bo vse to, kar kritiki obravnavanega zakona očitate in ga smatrate za pomanjkljivega, tudi urejeno. Seveda pa bodo na enak način urejena tudi vsa druga področja, kjer prihaja do škodljivih in bolezenskih posledic, ne zgolj področje azbesta. Le na tak način, ki ga bo prav gotovo uporabila pri svojem delu tudi vlada in bo na celovit način razreševala obstoječe probleme v državi bo ureditev lahko natančna in pregledna, zagotavljala pa bo enakost pred zakonom in preprečila zlorabe, ki so sicer v nejasni oziroma nepregledni zakonodaji mogoče. Zato bom predlagani zakon, na katerega je državni svet izglasoval veto, potrdil in ponovno glasoval za sprejem tega zakona. Hvala."
9,ParlaMint-SI_2006-02-28-SDZ4-Redna-14.u346,SD,0.52685546875,2006-02-28,0.020152218639850616,"Hvala za besedo, gospod podpredsednik. Spoštovani zbor! V poslanski skupini Socialnih demokratov bomo podprli skupni amandma opozicije k 1. členu, s katerim dopolnjujemo koncept zakona o odpravljanju posledic izpostavljenosti azbesta, se pravi tudi z okoljskim in ne samo poklicnim vidikom azbestnih bolezni. Z amandmaji opozicije, opozicija sledi nameri vlade, ki je decembra 2004 v izhodiščih za oblikovanje novega zakona zapisala, da bo vključeval vse potencialne eksponente, tako zaposlene, kot bivše zaposlene v proizvodnem procesu ali servisnih službah, ki so posredno ali neposredno prihajali v stik z azbestnim prahom, kakor tudi prebivalce zaradi okoljske izpostavljenosti azbestu z diagnozo mezoteliom. Podobno obljubo je v odgovoru na moje poslansko vprašanje junija lani podal tudi pristojni minister, mag. Janez Drobnič. Zakaj je v sklepni fazi priprave zakona prišlo do spremembe prvotnega koncepta vladnega zakona ni prav jasno. Mislim, si le, da so se bali finančnih posledic takšne rešitve. Vendar podatki o številu obolelih zaradi okoljske provinience azbestnih bolezni, ki jih je na seji matičnega odbora predstavila predstojnica Kliničnega inštituta za medicina dela, dr. Metoda Dodič Fikfak s Kliničnega centra v Ljubljani, niso veliki ter ne bi bistveno ogrozili državnega proračuna. Nizozemska vlada je prav v tem mesecu obljubila spremembo zakonodaje, ki bo izenačila pravice obolelih z mezoteliomom, ne glede na to, da ali so zboleli na delovnem mestu v azbestni proizvodnji, ali pa so bili azbestu izpostavljeni v naravnem okolju, predvsem v okolici podjetij. Sedaj imamo naravnost idealno priložnost, da se pridružimo Nizozemski ter izenačimo pravice obolelih z mezoteliomom. Zato kolegice in kolege prosim, da glasujejo za amandma k 1. členu zakona in pozabijo na delitve med koalicijo in opozicijo, kajti značilnost zadnjih 10 let v zvezi z azbestnim zakonom je, da so poslanke in poslanci doslej odločali soglasno. Hvala lepa."
9,ParlaMint-SI_2006-11-23-SDZ4-Redna-22.u192,SD,0.435302734375,2006-11-23,0.0008763292571529746,"Hvala za besedo. Na kratko, ker tudi časa ni več. V tej direktivi EU iz leta 2003, ki govori o teh registrih, predvsem za zaposlene, ki še delajo pri odstranjevanju azbesta. Zdravstveni pregled delavcev je treba izvajati v skladu z načeli in prakso medicine dela. Vključevati mora vsaj naslednje ukrepe. Prvič, vodenje delavčeve zdravstvene in poklicne anamneze, potem pa še štiri druge stvari. Hvala lepa."
9,ParlaMint-SI_2005-06-20-SDZ4-Izredna-09.u278,SD,0.4140625,2005-06-20,0.4274330139160156,"Glasovala bom za ta amandma zaradi tega, ker menim, da je pošteno, da ta država poskrbi za vso škodo, ki jo je storila ljudem, ki obolevajo za azbestozo in z azbestom povezanimi boleznimi, da jim povrne oziroma da se jim vsaj delno ""odškoduje"" za tisto, kar je storila s svojo malomarnostjo in s svojim zanemarjanjem problematike dolga desetletja. Hvala."
9,ParlaMint-SI_2006-03-02-SDZ4-Redna-14.u310,SD,-0.9521484375,2006-03-02,0.0068601579405367374,"Hvala. Tudi v Mariboru so tisti, ki so imeli opraviti z azbestom, podobno kot še v kašnem drugem slovenskem kraju. Ampak jaz tega zakona kljub temu ne bom podprla, ker menim, da rešitve, ki jih prinaša, niso dobre. Zavedam se tega, da nimamo v Sloveniji urejenega odnosa do poklicnih bolezni in ob obravnavi tega zakona je bilo posebej poudarjeno, da so poklicne bolezni zlasti zdaj, če so medicinci dela odvisni od lastnikov kapitala, marsikdaj težko ugotovljive in registra poklicnih bolezni nimamo urejenega. Do zdaj veljavni zakon ni najboljši, je pa vendarle odprl pot vsaj za razmislek o poklicnih boleznih. Dajmo zavrniti ta zakon, pripraviti boljšega in odpreti pot, da se bodo reševala življenja tistih poklicnih obolelih, ki obolevajo tudi zaradi dela s svincem, pa morebiti še s kakšnim drugim škodljivim agensom, ki načenja človekovo zdravje. Ne bom podprla tega zakona."
9,ParlaMint-SI_2006-02-28-SDZ4-Redna-14.u376,SD,-0.95556640625,2006-02-28,7.978871872182935e-05,"Amandma bom podprla. Mislim, da sem tudi v sami razpravi o tem amandmaju dovolj jasno povedala, da ne držijo trditve o tem, da je azbestoza, ki jo povzroča azbest tudi v širšem okolju, ne samo na delovnih mestih, kjer je vir azbesta bil najbolj intenziven bolezen, ki je v primerjavi z vsemi drugimi boleznimi, povzročenimi z agensi iz okolja specifična. In da je to bolezen, ki še vedno straši med nami, še vedno je pred nami bodočnost, ki bo trajala okroglih 30 let, za mnoge ljudi, morda bo celo kdo tukaj v tej dvorani čez 20 let zbolel za azbestozo, pa se bo takrat spraševal, ali je pravilno ravnal, ker ni priznal dejstva, da je zaradi prepoznega odločanja naše države, ne tega državnega zbora, ne države Slovenije, ampak že tudi države Jugoslavije, prišlo do tega, da je obdobje, ko se bo še pojavljala azbestoza, mnogo daljše kot bi sicer bilo, če bi recimo Jugoslavija to storila že pred 20-imi leti, 20 let pred razpadom. In zaradi tega menim, da je naša dolžnost, da tudi tistim ljudem, ki so zaradi prebivanja ali dela v bližnji okolici teh mest, kjer se je sproščal azbest omogočimo, da imajo pravico do podobnih ugodnosti kot pa tisti, ki imajo delovno, poklicno bolezen definirano po tem zakonu. Hvala."
9,ParlaMint-SI_2005-06-20-SDZ4-Izredna-09.u262,SD,-0.9619140625,2005-06-20,0.038971737027168274,"Rada bi samo povedala, da je neverjetno, da je tu prav v stilu bosanskega reka, ""kadija tuži, kadija sudi"". Namreč, na ministrstvu za gospodarstvo je komisija, ki odloča o tem, ali se bo priznala odškodnina obolelim za azbestozo ali drugimi, še hujšimi oblikami bolezni, ki jih povzroča azbest. Istočasno pa to isto ministrstvo v osebi ministra govori, kako bo pa širokogrudno zagotovilo sredstva, če bi jih slučajno zmanjkalo, če bi komisija slučajno se ne držala njegovih navodil ali pa navodil znotraj ministrstva, da ne priznava odškodnin tem oškodovancem. To je namreč največji problem. Se pravi, ne zagotavljamo in ne odobravamo odškodnin, se pravi, denarja ne potrebujemo, zaradi tega lahko zmanjšamo sredstva z rebalansom za ta namen. Ko pa rečemo, da se to ne rešuje, pa rečejo, če bi se pa reševalo, bomo pa tako ali tako zagotovili sredstva. Se pravi, ker je ta isti človek tisti, ki zadržuje odločanje, je lahko siguren, da sredstev sploh ne bo zmanjkalo."
9,ParlaMint-SI_2006-11-23-SDZ4-Redna-22.u96,OTHER,0.599609375,2006-11-23,0.0018130781827494502,"Hvala za besedo. Lep pozdrav, gospod predsedujoči, poslanke in poslanci! Lep pozdrav tudi bivšim sodelavcem na balkonu! Glejte, jaz bi kot eden od predlagateljev te spremembe oziroma novele zakona želel več. Vendar moram povedati, da sem z doseženim kljub temu zadovoljen. Zadovoljen predvsem zaradi tega, ker mislim, da smo prvič s tem zakonom prebili tovarniške ograje in da smo prvič ponudili nekaj tudi tistim obolelim, ki niso delali v teh proizvodnjah. Jaz bi za osvežitev spomina se rad spomnil na tisti zakon, ki smo ga obravnavali letos spomladi, in moram reči, da sem takrat zagovarjal, da je tisti zakon bil dober. Dober predvsem v tem smislu, ker je dal veliko možnosti oziroma je dal možnost tudi tistim delavcem, ki niso delali neposredno v proizvodnjah oziroma predelavi azbesta, ampak tudi vsem tistim, ki so v svojem delovnem procesu azbest uporabljali ali pa skladiščili in tako dalje. Mislim, da je s tem bil takrat dosežen velik napredek in da je z novelo tega zakona in s tem, da smo v zakon vključili, da dobijo odškodnino tudi tisti delavci, ki so oboleli za mezoteliomom, ki pa niso bili zaposleni v teh fabrikah, v teh tovarnah, dosežen velik napredek. Jaz tudi pozdravljam amandma, ki ga je gospod Bevk predlagal in ki vrača oziroma postavlja datum za veljavnost te novele na 1.1.2007, prvotni predlog je bil 1.1.2008. Me pa nekaj moti pri obravnavi tega zakona, predvsem to, da se stalno in vedno pogovarjamo največ oziroma skoraj izključno in to zelo veliko o denarju. Nekdo je rekel, da zdravja se ne da kupiti - jaz se s tem strinjam. Jaz mislim, da bi ta zakon po vsebini moral vsebovati bistveno več tega, kar je možno obolelemu ponuditi na zdravstvenem in na podobnih področjih. Res da je odškodnina tudi neka moralna satisfakcija za svoje zdravje, ki so ga nekje pustili, ampak to po moje ni tisto najvažnejše. Kar se tiče problema Vlade in kritike na račun te Vlade. Jaz mislim, da so bili narejeni pod to Vlado pomembni koraki naprej, pomembni koraki od tiste situacije, ki ga je predhodna Vlada zapustila. Mi ne smemo pozabiti, da vseh teh stvari, ki smo jih sedaj našteli, v vseh prejšnjih zakonih ni bilo. Sigurno pa je, da se povsem enakovredno in v enem momentu ne da odpreti ""kapij"" za vse. Treba je vedeti, da je v Sloveniji tudi veliko drugih poklicnih bolezni na področju drugih proizvodenj in menim, da je potrebno pripraviti zakon, ki bo celovito reševal to področje. Hvala lepa."
9,ParlaMint-SI_2005-01-26-SDZ4-Redna-02.u37,OTHER,0.5,2005-01-26,0.21390239894390106,"V imenu poslanske skupine. Hvala za besedo, gospod podpredsednik. Spoštovani zbor. Poslanska skupina Združene liste socialnih demokratov bo podprla spremembo azbestnega zakona, ki sva ga v parlamentarno proceduro vložila s kolegico Bredo Pečan. Poudarjam, da je bil tudi osnovni zakon iz leta 1996 rezultat poslanske pobude. Ker se je veljavnost zakonov iztekla leta 2004, sva s kolegico povzela zakon, ki smo ga štirje poslanci prejšnje vladne koalicije s prvopodpisanim poslancem Ivanom Božičem vložili že novembra leta 2003. Prejšnja vlada kakor tudi sedanja sta zakonu, ki bi podaljšal njegov veljavnost do leta 2008 in za njegovo uresničevanje zagotovil 4 milijarde tolarjev, nasprotovali. Vendar je že prejšnja vlada imenovala posebno medresorsko delovno skupino, ki je junija 2004 pripravila smernice in izhodišča za pripravo novega zakona, ki bo celovito uredil azbestno problematiko v Sloveniji. Ta izhodišča je v svojem mnenju v celoti povzela tudi sedanja vlada in obljubila pripravo novega zakona najkasneje do drugega kvartala 2005. Na odboru za gospodarstvo smo v drugi obravnavi dosegli minimalni kompromis in veljavnost zakona podaljšali do konca letošnjega leta. Zakonska praznina je bila s tem odpravljena. S podaljšanjem zakona pa bo še nadalje omogočen dokup zavarovalne dobe in izplačevanja poravnav oziroma odškodnin obolelim zaradi azbesta, za kar so sredstva v višini 692 milijonov tolarjev na računu za leto 2005 že rezervirana. Vlada in državni zbor pa bosta pridobila dovolj časa, da pripravita in sprejmeta celovito zakonsko v zvezi z azbestno problematiko. Vlada pa s pripravo tega zakona ne sme odlašati. Azbestu je bilo namreč izpostavljenih kar okoli 23.000 delavcev. Zaradi zelo dolge latentne dobe do izbruha ene izmed azbestnih bolezni pa strokovnjaki napovedujejo, da bo vrh obolevnosti v Sloveniji pričakovati okoli leta 2025. Poleg tega pa so bili škodljivim vplivom azbestnega prahu izpostavljeni tudi prebivalci na ogroženih območjih, zato bo potrebno podrobneje opredeliti tudi zagotavljanje zdravstvene in socialne varnosti za to skupino ljudi, kar omogoča že prva novela zakona iz leta 1998. Poslanska skupina Združene liste socialnih demokratov bo torej tretjo novelo azbestnega zakona podprla. Prav tako pa bomo podprli, ob seveda dobro pripravljenih rešitvah, tudi nov vladni predlog. Hvala lepa."
9,ParlaMint-SI_2005-01-25-SDZ4-Redna-02.u8,OTHER,0.482666015625,2005-01-25,0.5412883758544922,"Spoštovani podpredsednik, spoštovane kolegice poslanke in kolegi poslanci. V poslanski skupini Združene liste socialnih demokratov seveda podpiramo dopolnjeni predlog sprememb in dopolnitev zakona o prepovedi proizvodnje in prometna z azbestnimi izdelki ter o zagotovitvi sredstev za prestrukturiranje azbestne proizvodnje v neazbestno. Tehtnih razlogov za tako stališče ne manjka in naj povem samo enega. S sprejemom tega zakona bo državni zbor omogočil vladi Republike Slovenije, da bo v tem letu lahko tako, kot je prejšnja vlada že napovedala, predlagala državnemu zboru v sprejem zakon, ki bo celovito reševal zelo obsežno področje problematik posledic proizvodnje prometa in uporabe izdelkov, ki vsebujejo azbest. Obenem pa bo zapolnjena zakonska praznina, ki je nastala v letošnjem letu, ker zakon predvideva, da se odškodnine zaradi obolelosti za azbestozami in sredstva za dokup delovne dobe zagotavljajo samo do leta 2004. Največji absurd pri tem je, da so v proračunu za leto 2005 sredstva za te namene zagotovljena, vendar brez spremembe 7. člena zakona črpanje praktično ni mogoče. Seveda pa kompromis, ki je bil dosežen na odboru državnega zbora za gospodarstvo in finance, s katerim se podaljšanje obdobja, namenjenega reševanju socialnih stisk, obolelih za azbestozo in brezposelnih delavk in delavcev, ki so delo izgubili zaradi prestrukturiranja proizvodnje azbestnih izdelkov v brezazbestne, skrajšalo iz predlaganih 4 na 1 leto, toliko bolj zavezuje vlado RS in ta visoki zbor k pravočasni pripravi prej omenjenega celovitega zakona. Poslanska skupina Združene liste socialnih demokratov opozarja tako vlado RS kot vodstvo državnega zbora, da problematika obolevanja za azbestozami ni omejena samo na zaposlene v proizvodnji azbest cementnih izdelkov in ob njej, ampak na vse vrste proizvodenj, ki so uporabljale azbest kot surovino. Pa ne samo to. Azbest se pojavlja v različnih vrstah vgrajenih materialov v gradbeništvu. Postavlja se vprašanje, kako namera vlada zagotoviti varno odstranjevanje takih materialov ob brušenju zgradb, pa tudi namensko odstranjevanje materialov, ki vsebujejo azbest in očitno predstavljajo hudo grožnjo zdravju delavcev v objektih, kjer se ti materiali nahajajo. Tudi obolenja zaradi azbesta, ki se bodo začela pojavljati pri ljudeh, ki jim ne bo mogoče v anamnezi ugotoviti kakršnekoli zveze s proizvodnjo izdelkov, ki so vsebujejo azbest ali kakršnekoli povezave s postopkom odstranjevanja odpadnih materialov, ki vsebuje azbest, bodo postala poseben problem in v takih primerih zagotovo ne bo mogoče pripisati krivde za obolenja nobenemu od možnih delodajalcev. Sedaj je že dolgo znano, da je latentna doba pri posameznih obolelih celo 40 let in več. Ob tako malomarnem ravnanju delodajalcev pri odstranjevanju materialov, pri rušenju objektov, ki vsebujejo azbest, kot smo mu bili do sedaj priča, pristojne inšpekcijske službe, tako delovna kot gradbena, pa kljub jasnim navodilom za ravnanje ne ukrepajo, lahko pričakujemo podaljšanje pojavljanje azbestoz še mnogo dlje kot prihodnjih 40 let. Pričakujemo od vlade RS, da bo v predlogu novega zakona predvidela vse elemente, ki bodo zagotavljali varno delo delavcem, ukrepe, s katerim bo preprečeno škodljivo ravnanje delodajalcev do delavcev in okoliških prebivalcev ter trajno varno odlaganje odpadkov, ki vsebujejo azbest. Zagotovo bo potrebno predvideti tudi vse mehanizme in zagotavljanje socialne varnosti vseh obolelih zaradi stika z azbestom, pa naj gre za izvor obolenja na delovnem mestu ali pa zaradi izpostavljenosti azbestu v okolju, kjer prizadeti državljan oziroma državljanska živi. Kot rečeno, predlog zakona naša poslanska skupina podpira, a obenem še enkrat v interesu vseh, ki so zaradi izpostavljenosti azbestu že zboleli, še bolj pa v imenu vseh, ki jim azbestoza grozi, apelira na vlado, da obveze države Slovenije do vseh teh ljudi ne pozablja ali jo odlaga v neznane čase. Hvala."
9,ParlaMint-SI_2019-12-16-SDZ8-Redna-14.u268,OTHER,-1.0,2019-12-16,0.009266824461519718,"Hvala za besedo in lep pozdrav! Postavil bom vprašanje glede Salonita Anhovo. Kot je minister Zajc seznanjen, je Anhovo kraj, ki je bil 70 let izpostavljen proizvodnji azbestno-cementih izdelkov, ki je bila ukinjena šele leta 1996 in je zaradi tega zdravstveno in okoljsko eno od najbolj ogroženih območij v Sloveniji. Številni prebivalci zbolevajo za azbestozo, številni obolevajo za raznimi kroničnimi boleznimi, vključno z rakom. Kar je težava zdaj, je, da je Salonit Anhovo pod novimi lastniki postal sosežigalnica odpadkov, ki jih uvažajo iz Italije, in trenutno naj bi se kljub zdravstveni ogroženosti in okoljski degradiranosti območja sežig še povečeval. Na Arsu je zahteva za dovoljenje, da se sosežig odpadkov v cementni peči poveča kar za četrtino s trenutno 109 tisoč ton na leto na 135 tisoč ton na leto. Treba je povedati, da to pomeni, da se bo vsak dan v Salonitu sežgalo kar 87 ton odpadkov več in med temi odpadki je 17 vrst nevarnih odpadkov. Se pravi, na leto se tam sežge kar 15 tisoč 500 ton nevarnih odpadkov. Po strokovnem mnenju dr. Brvarja ti odpadki v zrak izpuščajo številne nevarne snovi zdravju in okolju, med drugim Pm10 in Pm2,5 delce, dušikove okside, žveplov dioksid, klorovodikovo in fluorovodikovo kislino, dioksine in furane, policiklične aromatske ogljikovodike, težke kovine in radioaktivne izotope. Vse to gre v zrak v Anhovem, vse to ogroža zdravje tamkajšnjih ljudi. Po mnenju Metode Dodič Fikfak gre za direktno kršenje človekovih pravic in tudi naše ustave, ki v 72. členu vsakemu zagotavlja pravico do zdravega življenjskega okolja. Zato me zanima, gospod minister: Zakaj se to dopušča? Zakaj se ne pristopi k spremembam o sosežigalnicah in sežigalnicah odpadkov, da se bi izenačile dovoljene vrednosti izpustov iz sosežigalnic in sežigalnic odpadkov, kot konec koncev to piše v koalicijski pogodbi? Za sežigalnice so namreč te vrednosti bistveno manjše kot za cementarne. Zakaj se do ponovne okoljske presoje ne zamrzne dovoljenja za napovedano četrtinsko povečanje sežiga odpadkov, ki bo poleg tega bistveno bolj obremenilo tudi okolje, vključno s Sočo zaradi odplak? Hvala."
9,ParlaMint-SI_2022-02-03-SDZ8-Redna-29.u146,OTHER,-1.0,2022-02-03,0.002614659955725074,"Hvala za besedo, cenjena podpredsednica. Državna sekretarka, kolegice in kolegi, lep dober večer! Po podatkih Svetovne zdravstvene organizacije v Evropski uniji zaradi poklicnih bolezni vsako leto umre več kot 300 tisoč ljudi. V Sloveniji uradne ocene ni, saj poklicnih bolezni, razen azbestnih, že skoraj tri desetletja ne odkrivamo in ne preprečujemo. Najbrž ne pretiravam, če podam oceno, da je to skrajno neodgovorno in že skoraj sramotno, ker za to nimamo ustrezne pravne podlage, ker bi morali nekdanji pristojni ministri za zdravje nov seznam poklicnih bolezni določiti že do konca leta 2014, do sprejetja predpisa pa do danes še ni prišlo. Zato se uporablja zastarel in neuporaben pravilnik, ki je praktično mrtva črka na papirju. Tako še vedno velja seznam poklicnih bolezni iz leta 2003, na leto pa je priznanih le okoli 30 poklicnih bolezni, četudi stroka že vrsto let opozarja, da potrebujemo nov pravilnik o poklicnih boleznih, v katerem bi moral biti na novo določen predvsem postopek za njihovo verifikacijo, in da je številka poklicnih bolezni na letni ravni nekaj desetkrat višja od tiste, ki jo beleži uradna statistika. To zatečeno stanje je bilo razlog, zakaj smo v Poslanski skupini nepovezanih poslancev prispevali podpise za spremembo pokojninskega zakona, s katero bi se zagotovila pravna podlaga za priznavanje poklicnih bolezni. Država poklicno bolezen, delavce že desetletja pušča na cedilu. Zdi se, da zaradi birokratske malomarnosti, ki pa jo lahko prevedemo tudi v pomanjkanje politične volje za ureditev te problematike. Očitno je k trenutnemu stanju pripomogel tudi neuspešen socialni dialog, v okviru katerega se socialni partnerji niso poenotili glede vprašanja kritja stroškov, povezanih s poklicnimi boleznimi. Očitno res ne gre drugače, kot da s posegom zakonodajalca to poskušamo rešiti. Vlada predlogu zakona nasprotuje z argumentacijo, da bi bilo potrebno poseči v zakonodajo s področja zdravstva, namesto v pokojninsko, čeprav se zaradi pomanjkljive ureditve v Zakonu o pokojninskem in invalidskem zavarovanju ne more uveljaviti nujno potreben podzakonski akt, pravilnik o poklicnih boleznih. Po mnenju Vlade je zdravstvena zakonodaja tista, v okviru katere bi veljalo urediti način in postopek ugotavljanja poklicnih bolezni, določanje načina potrjevanja in izvedenskega organa, kritja stroškov in tako naprej. Četudi to drži, se sprašujemo, zakaj do sedaj to še ni bilo storjeno. Najbrž je po svoje ironično, da Vlada v svojem mnenju poda zaključek, da se kljub temu zavzemajo za čim hitrejšo ureditev postopka verifikacije poklicnih bolezni, ki bo primerljiv z drugimi državami Evropske unije. Zato na tem mestu Vlado sprašujem, kaj bo do konca mandata naredila za ureditev tega področja. Kdaj lahko pričakujemo spremembe Zakona o zdravstvenem varstvu in zdravstvenem zavarovanju v zakonodajni proceduri? Odgovorni se očitno problema zavedajo, a do danes še niso ukrepali. Časovno namreč krepko zaostajamo, realnost je pa takšna, da neustrezna zakonska podlaga namesto odkrivanja poklicnih bolezni delavcem praktično onemogoča pridobitev invalidskih pokojnin in odškodnin, ki jim kot poklicnim bolnikom pripadajo. Posledica neugotavljanja poklicne bolezni je namreč neizplačevanje invalidnin, saj posameznik, ki je postal invalid zaradi opravljanja svojega dela, dobi bistveno višjo invalidnino kot tisti, ki je invalidsko upokojen zaradi drugih razlogov. Potrebno je poudariti, da so posebno poglavje med poklicnimi boleznimi rakava obolenja, četudi trenutno v praksi država priznava le pljučnega raka, ki nastane zaradi izpostavljanja azbestu. Da ne govorimo o novodobnih, z delom povezanih boleznih, ki so pri nas zanemarjene. Narašča namreč število poklicnih bolezni ali z delom povezanih kožnih bolezni in bolezni dihal. Šivilje, sobarice in tudi tisti, ki veliko sedijo pred računalnikom, lahko imajo zaradi nenehnih ponavljajočih se gibov velike težave s hrbtenico in rokami. V Poslanski skupini nepovezanih poslancev bomo predlog sklepa, da je zakon primeren za nadaljnjo obravnavo, seveda podprli. Obstoječi sistem neugotavljanja poklicnih bolezni in neukrepanja države je potrebno prekiniti in državljankam ter državljanom omogočiti pravično obravnavo ter priznavanje poklicnih bolezni. Naj se konča pomanjkanje volje birokratov in tudi politikov. Gre za preveč pomembno problematiko, da bi jo lahko prepustili samovolji kogarkoli, še najmanj pa tistih, ki so za trenutno stanje najbolj odgovorni. Hvala za pozornost."
9,ParlaMint-SI_2006-02-28-SDZ4-Redna-14.u121,OTHER,-1.0,2006-02-28,0.002550634555518627,"Škoda, da nisem pravi trenutek dobil besede, kajti po takihle nastopih se je resnično težko osredotočiti na tisto, kar naj bi bilo dejansko v 1. členu, ne da bi človek govoril o tem, kar sem slišal pred nekaj minutami, ko iz teh govorov veje neljudskost, nehumanost, nečlovečnost. Razlaga, kaj neka vlada ali - ne vem - nekdo ni naredil. Gospoda, v zakonu iz leta 1996 je ta kategorija notri. Vi jo mečete ven. Tista vlada prej je naredila napako. Res je, gospod Štrous se smeje, ampak on je deset let na tem ministrstvu krojil usodo tako in drugače. Tista vlada takrat je naredila napako, da je limitirala veljavnost zakona na določeno obdobje, računajoč da bo znanost, stroka in tako naprej lahko v tem času, kot je zakon veljal, sanirala celotno problematiko. Očitno se je pokazalo, da gre za trdovratno, zahrbtno, dolgo razvijajočo se bolezen in jo je treba sanirati tako, kot nastaja. Če je tista država v času, ko je bila bistveno manj bogata, v času bistveno slabšega blagostanja z mnogimi neznankami v razvoju, v perspektivah za naslednje obdobje ugotovila nesporno do gospoda Hvalice, ki je bil takrat poslanec, do zadnjega opozicijskega in - če hočete - tudi pozicijskega poslanca in poslanke, da je potrebno v Sloveniji prepovedati proizvodnjo in trgovino z azbestnimi proizvodi. To se je naredilo. Saniralo se je podjetja od Anhovega najprej s spremembo zakona do Medvod, Sodražice in tako naprej, Maribora, da ne govorim za vsako podjetje posebej. Se je za tiste, ki žal še niso umrli, ljudi, ki so zboleli, ki so šli skozi postopke, skozi komisije in tako naprej, ugotavljalo status, zagotavljale so se jim pravice in odškodnine po tistem zakonu. Nekaterim se je bolezen pojavila kasneje, se pojavlja še sedaj in se bo očitno še pojavljala. Ta država je dolžna - konec koncev je sedaj tudi bogatejša - da lahko tisto, kar je v osnovi zapisala, da pravica po tem zakonu gre tistim, ki so delali v procesih z azbestom, kakor tistim, ki so bili v stiku z njim na direkten ali posreden način. To je govoril tisti zakon. In če bi bilo to tako enostavno - in gospod Sok pravi, moramo gledati na vsak tolar - če bi bilo to tako, tudi prejšnja vlada je gledala, ampak vendarle v zadnjih nekaj letih zaradi problemov, ki jih je imela tudi konec koncev sama stroka, komisije in tisti, ki so za to skrbeli, da očitno niso mogli izdati vseh odločb ali pa se niso neki procesi dokončali, da bil bi ta denar tudi uporabljen ali pa - hvala bogu - je bila ocena tedanje vlade taka, da se je namenilo za tako akuten problem več denarja, kot se ga je dejansko v teh letih uporabilo za te namene. Torej, gre za humanost, za človečnost tiste vlade. Ne pa za to, kar tukaj govorite. In dajte se enkrat sprijazniti s tem, da je danes leto 2006, 28. februar. Pred to vlado, pred tem državnim zborom so problemi državljanov in državljank, ki jih zadeva ta zakon, in se pogovarjajmo o tem. Če pa govorim o tem, potem pomeni, da je potrebno reči, ali preprosto vi mislite, da to, da ljudje zbolevajo za to boleznijo tako tisti, ki so delali, in tisti, ki so v tem okolju živeli, da je reševanje tega problema v nasprotju z evropsko prakso. Evropska praksa, kakorkoli se že sklicujete nanjo, je humana. In to pomeni, da vsak človek, vsak posameznik, ki se ga to dotika, bi moral biti deležen tega tretmaja, če hočete po evropski praksi. In jaz trdim, da je ta zakon obogatil, tisti iz 1996 leta, obogatil evropsko prakso. Bilo bi prav, da z njim to evropsko prakso nadaljujemo. Ni v nasprotju z evropsko prakso. In to, če govorite, da se na eni strani zavedate tega, da gre za bolezen, na drugi strani so vendarle omejena sredstva, pa vendarle se niste pripravljeni o tem pogovarjati na način, kot je bilo recimo za leti 2004 in 2005, ko je bil denar namenjen v proračunu, ste ga preusmerili drugam. Zakaj? Zakaj, če se je bilo mogoče teh problemov lotevati, pa se jih niste? Povejte zakaj? Ali zato, ker mi govorimo sedaj o tem, da ti ljudje, ki so upravičeni do tega, in če ne bi mi o tem govorili, bi pa vi to naredili? Lepo vas prosim, povejte to, takoj neham govoriti o tem. Nobenih političnih točk, nobenih kakršnihkoli prednosti pri tem vprašanju ne sme iti nikomur. Naša dolžnost vseh skupaj je, da prisluhnemo tem problemom in da se jih lotimo na pravi način. Jaz vsakega tistega, ki bo neupravičeno prišel na ta spisek, odklanjam kot resnega sogovornika. Ampak, to, da pa vi odklonite sogovornike, ki so direktno prizadeti, člane iz zainteresiranih skupin, od sindikata azbestnih bolnikov do društva azbestnih bolnikov, do - ne vem - katerega še vse in da se z njim ne poskušate dogovoriti, ne poskušate ugotoviti, kaj je tisto, kar bi oni pa vendarle radi. Če gre za pretirane zahteve, če gre za stvari, ki ne sodijo v ta zakon, se bomo zlahka dogovoril mi in vi, da to v ta zakon ne sodi. Niti ene stvari ne želim, da bi bila pod dvomom, ko komisija ugotovi, da je nekdo zbolel za to boleznijo, da je to posledica kontakta z azbestom, da se ga na ta seznam ne da in da nemudoma službe ne uresničijo tistega, kar v zakonu piše. Torej, da se izvede tretma upokojitve oziroma odškodnin in tako naprej. To je vse. Vse drugo je res tukaj sprenevedanje in licemerstvo. Jaz se strinjam, da so problemi v kmetijstvu, so problemi drugje v industriji in tako naprej. Ampak dajmo reševati problem za problemom. In na mizi imamo en problem. Vprašanje je zelo jasno. Naj vlada odgovori, ima čas. Zakaj se tiste skupine, ki so bile v zakonu leta 1996, se kar naenkrat mečejo iz zakona? Zato, ker je kdo neupravičeno kaj prejemal, je kdo zlorabil. Tukaj se postavljajo pod vprašanje kvazi odločbe, kvazi strokovnjaki, kvazi bolniki. Lepo vas prosim, ali je to dostojno, da mi o naših državljankah in državljanih na ta način poslušamo v tem državnem zboru? Jaz mislim, da ne. Naša dolžnost je drugje, da poslušamo stroko, da vidimo, kaj bodo te komisije v prihodnosti lahko naredile in česa ne. In jaz vem, da je medicina zagotovo toliko napredovala, da bo znala ugotoviti, ali gre za bolezen iz tega naslova ali za katerikoli drugi naslov. In tudi konec koncev, če tega ne bi ugotovila, pa da nekdo je to azbestozo dobil in je bil v nekem kontaktu s tem, potem najbrž ne bomo oporekali človeku tega, kar bi mu po mojem prepričanju humanista tudi pripadalo. Zato jaz verjamem, da je potrebno - kajti pri tem amandmaju gre preprosto in seveda za ostale tudi, ki so povezani. Jaz verjamem, da bomo dobili potem pojasnilo, da gre za to, da se vrne nazaj tisto, kar je osnovni zakon že urejal, pa ne izpeljal do konca. V 1. členu iz zakona iz leta 1996 piše, katere skupine naj bi ta zakon urejal, pa zakon, ki se je dopolnjeval in tako naprej. Zakon se je dopolnjeval v več smeri z več različnimi vprašanji. Od tega, da smo širili območja, je šlo za dognanja stroke za nove ugotovitve po Sloveniji, da je tudi drugje azbest. Jaz sem bil resnično zgrožen, ko sem pred meseci slišal, da se na železnicah še kar ne upošteva zakona o prepovedi prometa oziroma dejavnosti z azbestom. Ja, pa kako je to sploh mogoče, da po desetih letih? Pravim, tega nisem vedel, drugače bi se najbrž že takrat pritožil, da je treba zakone spoštovati. Kako je to mogoče, da se to danes dogaja? Imamo zakon o prepovedi, imamo zakon, ki napotuje. In tega ni. In zato ta amandma. Mogoče bi bilo - gospod predsedujoči - celo bolje, da zakonodajno-pravna služba pove to prej, kot pred glasovanjem, kajti od tega je odvisna vsa ostala razprava. Kajti če gre za to, da je ta amandma tisti, ki je nosilen - in jaz verjamem, da je - in v tistem delu, kjer govori o tem, da gre tudi za ostale, poklicne in ostale ter druge, da ne bom tega zdaj citiral in te obrazložitve tukaj -, da gre preprosto za to, kar želimo vsaj nekateri, da se ureja. Torej, za vse tiste primere, ki so povezani z azbestom, ki so posledica teh obolenj in ki naj bi jih ta zakon na eni strani vrnil nazaj v zakon, na drugi strani pa kvalitetneje uredil to vprašanje, kot ga je tisti zakon takrat, ki pa je žal imel največjo hibo, da tako rečem, da je bil časovno omejen. Nismo pa takrat vedeli in znanost v desetih letih - tudi veste - kako lahko napreduje."
