topic,speech_id,party,sentiment,speech_date,prob,speech
0,u2022-06-14-11,Fidesz-KDNP,0.8408203125,2022-06-14,0.14411136507987976,"Köszönöm a szót, elnök úr. Tisztelt Országgyűlés! Tisztelt Képviselőtársaim! Tisztelt Frakcióvezető-helyettes Úr! Először is engedje meg, hogy megköszönjem, hogy felszólalásában a magyar családok mellett tette le a voksát, és hogy a családok mindennapi helyzetét érintő fontos témát hozott a Ház falai közé. Azt gondoljuk, hogy ma Magyarország érdekét az szolgálja, ha békében és biztonságban tudunk gyarapodni, ha minden vágyott gyermek megszülethet, és kiszámítható, stabil jövőképünk van. Mi a családokban hiszünk, valljuk, hogy sikeres családok nélkül nem lehet sikeres Magyarországot építeni. Ahogyan Teréz anya is mondta egyszer: ha meg akarod változtatni a világot, menj haza és szeresd a családodat. A családbarát Magyarország missziója ugyanez, minden évben azért dolgozunk, hogy még könnyebb legyen családot alapítani, gyermeket vállalni, gyermeket nevelni, nekik pedig otthont teremteni. Azt hiszem, a családnak mint a társadalom alapegységének fontosságában egyetértünk. Felszólalásában ön a kiszámíthatóságot kérte számon rajtunk. A 2023-as költségvetés éppen a családokat és a családtámogatásokat védi amellett, hogy megvédi a nyugdíjakat, a teljes foglalkoztatottságot és a rezsicsökkentést is egyaránt. Ami a konkrétumokat illeti, tisztelt frakcióvezető-helyettes úr, a költségvetés 2023-ban mintegy 3225 milliárd forint forrást biztosít a magyar családok támogatására. Ez közel 450 milliárd forinttal magasabb, mint a 2022-es költségvetésben szereplő támogatások összege, illetve ez a 2010-es balliberális kormányok által elköltött összeg három és félszerese. Ez a 3225 milliárd forint azt jelenti, hogy az előző évhez képest körülbelül 15 százalékkal többet költünk családtámogatásra, ön pedig azt szorgalmazza, hogy kössük az infláció mértékéhez a támogatást. [[9.30]] Frakcióvezető-helyettes úr, az infláció a KSH májusi adatai alapján 10,7 százalék, mi pedig 15 százalékkal fordítunk többet családtámogatásra. Legyen kedves, ne kérje tőlünk, hogy csökkentsük a családoknak járó kedvezményeket, ne kérje tőlünk, hogy vonjunk el a családoktól [[Nacsa Lőrinc: Így van!]] , és ne kérje tőlünk, hogy közel 5 százalékkal, jelen esetben közel 150 milliárd forinttal kevesebb jusson nekik 2023-ban! Miután tudjuk, hogy a kontinens a háború és az elhibázott szankciós politika következtében gazdasági és finanszírozási nehézségekbe került, olyan költségvetést alakítottunk ki, amely éppen ezekre a kérdésekre ad megnyugtató választ. A háborús infláció egyetlen megoldása a béke. Az egész világ a háború miatti inflációs nehézségekkel küzd, a magyar kormány azonban ebben a helyzetben is képes olyan költségvetés megalkotására, amely a béke és a biztonság költségvetése. Nem engedünk a rezsicsökkentésből, nem engedjük, hogy a magyar emberek fizessék meg a háború árát, és nem engedünk a családtámogatásokból sem. Tudom és bízom benne, hogy frakcióvezető-helyettes úr is ezt tartja szem előtt, ezért megerősítem, hogy a magyar családok ma biztonságban vannak. Tegnap is felsoroltam néhány adatot, de most megismétlem a legfontosabbakat. Családbarát az adórendszerünk, elismerjük és támogatjuk a szülők munkáját. Az első házasok két évig adókedvezményben részesülnek. A 25 éven aluliaknak ma már nem kell személyi jövedelemadót fizetniük. 2010-ben visszaállítottuk a gyes időtartamát három évre, és ma már a gyed maximuma a 2010-es összeg két és félszerese. Ezenfelül elérhető a nagyszülői gyed is. 2022. január 1-jétől a duplájára nőtt a babakötvényhez kapcsolódó állami támogatás felső határa. ’21. július 1-jétől a csecsemőgondozási díj mértékét a bruttó kereset 70 százalékáról 100 százalékra emeltük. Több mint 70 százalékkal nőtt a bölcsődei férőhelyek száma. Jövőre tovább nő a gyermekétkeztetésre fordítható támogatás mértéke, 2023-ban már közel 100 milliárd forint áll rendelkezésre erre a célra. A tankönyvellátás ingyenessége teljes körűvé vált a ’20/21-es tanévtől, erre a célra jövőre is több mint 13 milliárd forintot fordít a kormány. A költségvetés jövőre több mint 490 milliárd forintot biztosít az otthonteremtési program folytatására. Szeretném tehát megnyugtatni, képviselő úr, a magyar családok jó kezekben vannak, kitartunk a magyar családok mellett, ennek bizonyítéka pedig, hogy a brüsszeli szankciók miatt drasztikusan emelkedő energiaárak ellenére is fenntartjuk a lakossági rezsicsökkentést, és mintegy százezer kisvállalkozó számára is biztosítjuk ezt. Önök biztosak lehetnek abban is, hogy a jelenlegi költségvetés szerint a polgári kormány a családtámogatásokat nem szűkíteni, csak bővíteni fogja. Higgye el, ha mindenki úgy tenne, ahogy Teréz anya mondta, hazamenne, és szeretné a családját, se háború, se háborús infláció nem lenne erre biztatok hát mindenkit. Köszönöm szépen a figyelmet. [[Taps a kormánypártok soraiban.]]"
0,u2022-05-10-27,Fidesz-KDNP,0.8271484375,2022-05-10,0.17524415254592896,"Köszönöm szépen a szót, elnök úr. Tisztelt Országgyűlés! Tisztelt Képviselő Úr! Ott szólalok fel, ahol szót kapok, elnök úr. Köszönöm szépen, hogy ezt a fontos kérdést szóba hozta itt a parlamentben, hiszen Magyarországon 12 esztendeje, 2010 óta családbarát kormányzás folyik, ami azt jelenti, hogy a fiatalok életkezdésének a segítése, illetve a gyerekes családok támogatása mellett az idősek támogatása és megbecsülése is fontos mindannyiunk számára. Ezt a munkát korábban is végeztük, és a magyar emberek támogatásával a jövőben is folytatni fogjuk, hiszen április 3-án erre is felhatalmazást kaptunk. Azért is fontos mindez számunkra, merthogy mindannyiunk kötelessége megbecsülni az idős embereket, mert amink van, ami körülvesz bennünket, azt tőlük kaptuk, azt az ő munkájuknak köszönhetjük. Erre az alapra tudtunk építkezni az elmúlt esztendőkben és tudunk építkezni az elkövetkezendő időszakban is, fontos tehát, hogy megvédjük őket, támogassuk, megbecsüljük, és garantáljuk mindannyiuk biztonságát. A magyar emberek megtapasztalhatták, hogy a polgári kormány megbecsüli az időseket, hiszen ahogy ön is mondta, 2010-ben kötöttünk egy szövetséget az idősekkel, hogy amíg nemzeti kormány van Magyarországon, addig a nyugdíjak vásárlóértékét megőrizzük. [[Arató Gergely: És sikerült?]] Arról tudom tájékoztatni a tisztelt Országgyűlést és a kétkedő ellenzéki képviselőket, hogy igen, sikerült, merthogy nemcsak megőriztük a vásárlóértékét a nyugdíjaknak, hanem 10 százalékkal emelni is tudtuk. Emellett az elmúlt öt esztendőben közel 900 milliárd forintnyi extra kifizetést is tudtunk adni az idős honfitársainknak az Erzsébet-utalvány és a rezsiutalvány mellett. Fontos számunkra emellett, hogy az idős emberek is részesüljenek a gazdaság jó teljesítményéből, éppen ezért 2017-ben, ’18-ban és ’19-ben is nyugdíjprémiumot tudtunk fizetni az időseknek, sőt minden idők legnagyobb összegű nyugdíjprémiumát tudtuk kifizetni 2021 novemberében 2,4 millió idős embernek. Ez nemcsak az öregségi nyugdíjban, hanem a nyugdíjszerű ellátásban részesülő embereket is érintette. Amellett pedig, hogy visszaadtuk a gyermeket nevelő családoknak a 2021-ben befizetett személyi jövedelemadójukat, illetve az idén január 1-jétől a 25 év alattiak személyijövedelemadó-mentességben részesülnek, ahogy elhangzott, 2022 februárjában visszaadtuk a 13. havi nyugdíjat az időseknek, amit a korábbi kormány vett el tőlük. Ezt nemcsak az öregségi nyugdíjban, hanem a nyugdíjszerű járulékban, ellátásban részesülők is megkapták. Mindannyian emlékszünk, hogy nem mindig volt ilyen idősbarát kormányzás Magyarországon, hiszen 2010 előtt, a Gyurcsány-Bajnai-kormányok idején, ahogy mondta is képviselő úr, nem megtartották, hanem csökkentették a nyugdíjak vásárlóértékét, nem adtak a nyugdíjasoknak, hanem elvettek, elvették akkor egyik napról a másikra tőlük a 13. havi nyugdíjat. [[10.20]] És ráadásul, azon ígéretükkel szemben, amire mindannyian emlékeznek nyilván hiszen lassan mondták, hogy nem lesz gázáremelés, viszont a rezsi árát az egekbe emelték háromszorosára a gáz árát, és kétszeresére a villanyáram árát, ezzel teljesen kiszolgáltatott helyzetbe hozták az idős embereket 2010-re. Valóban, az európai energiaválság miatt növekvő infláció következtében decemberben úgy döntött a kormány és a parlament is, hogy nem 3 százalékkal, hanem 5 százalékkal emeljük idén a nyugdíjakat. Szintén az európai energiaválság és a szomszédunkban dúló háború miatt pedig most úgy döntöttünk április végén, hogy a növekvő infláció miatt újabb 3,9 százalékos mértékű nyugdíj-kiegészítést kapnak az idős emberek. [[Arató Gergely közbeszól.]] Ezt megkapják júliusban, januárig visszamenőleg egy összegben. Ráadásul hasonlóképpen a 13. havi nyugdíj összegét is korrigáljuk, és ezt is meg fogják kapni január elsejéig visszamenőleg. Ez több mint 2,4 millió embert érint, és a 2022. évben a költségvetésben 184 milliárd forint plusztámogatást jelent. Azt tudom mondani, illetve az általam elmondottakból is látható, hogy mi valóban megbecsüljük az időseket, és az idős emberek továbbra is számíthatnak ránk. Köszönöm szépen a figyelmüket. [[Taps a kormánypártok padsoraiból.]]"
0,u2015-11-05-17,Fidesz-KDNP,0.8251953125,2015-11-05,0.29759103059768677,"Köszönöm szépen a szót, elnök úr. Tisztelt Elnök Úr! Tisztelt Államtitkár Úr! Tisztelt Országgyűlés! A Fidesz képviselőcsoportja a most benyújtott törvényjavaslat alapvető céljával egyetért, azt támogatja; nevezetesen azzal, hogy olyan jogi környezetet biztosítson a törvény, amely lehetővé teszi Magyarország részéről a hivatalos fejlesztési támogatás hatékony és gyors nyújtását az erre jogosult fejlődő országokban, és ezáltal a nemzetközi fejlesztési együttműködési és humanitárius segítségnyújtási szakpolitikai programok és projektek gyorsan és hatékonyan legyenek végrehajthatóak a jövőben. Ugyanakkor fontos számunkra az is, hogy a közpénzekkel való áttekinthető, hatékony és ellenőrizhető gazdálkodás szabályainak is megfeleljen és megfelel ez a törvény. Célunk továbbá, hogy a szabályozás összhangban legyen a nemzetközi fejlesztési együttműködésről és a nemzetközi humanitárius segítségnyújtásról szóló törvény elfogadása óta végbement jogszabályváltozásoknak. Megdöbbentő adatok: 2014 végéig az otthonukból elűzöttek száma elérte az 59,5 milliót, ami a második világháború vége óta a legmagasabb, és 2011 óta 40 százalékos emelkedést mutat. Ezek közül a palesztin menekülteket nem számítva 14,4 millió menekült, ami 2,3 millióval több mint 2013 végén, és 1,8 millió menedékkereső. 2014-ben a szír menekültek voltak a legtöbben: 3,9 millió. Ez több mint másfél millióval több mint az azt megelőző évben, megelőzve az afgánokat, akik három évtizedig a legtöbb menekültet adták. Tisztelt Képviselőtársaim! Tudjuk, a Közel-Keleten a válság okai összetettek. Az iszlám civilizációs válságtól az első világháború utáni békekötéseken, az arab nacionalizmusok kudarcán és a vahábizmuson át a globális klímaváltozásig terjednek. A térség destabilizálódásában jelentős mérföldkő volt a 2003-ban kezdődött iraki háború. A későbbiekben létrejött az iraki al-Kaida nevű terrorszervezet, és a polgárháború elől több millióan menekültek a szomszédos Szíriába. A nyugati nagyhatalmak, elsősorban Franciaország és az Egyesült Királyság légicsapásokkal próbáltak véget vetni a vérengzéseknek. 2015-re az Iszlám Állam megszerezte egy 200 kilométeres partszakasz ellenőrzését. A diktatúra összeomlása egyúttal az Afrika belsejéből Európába igyekvő mígránsok előtt is megnyitotta így az utat. Bár Magyarországot a modern kori népvándorlás során kezdetben emberségességi krízissel, embertelen bánásmóddal vádolták a nyugati sajtóban, ezzel szemben az az igazság, hogy Magyarországon már 2015 nyarán a Katolikus Karitász együttműködési megállapodást kötött a Bevándorlási és Állampolgársági Hivatallal, amely a menekültek ellátásában való részvételre irányult. De más segélyszervezetek, például a Magyar Vöröskereszt is részt vettek és segítettek a menekültek ellátásában, amely folyamatosan és zökkenőmentesen ment végbe azon egyének esetében, akik elfogadták a segítségnyújtást és akik hajlandók voltak a segítségnyújtó helyekre fáradni. Hazánk részt vállal és részt is kíván vállalni a továbbiakban is a felelős donorként aktívan közreműködő nemzetközi közösség humanitárius segítségnyújtási tevékenységében. A magyar humanitárius segítségnyújtás a nemzetközi humanitárius jogon, a nemzetközi emberi jogi egyezményeken és a nemzetközi menekültjogon, valamint a négy fő humanitárius alapelven alapul, vagyis az emberiességen, a semlegességen, a pártatlanságon és a függetlenségen. A humanitárius segítséget azon területekre irányítjuk, ahol a legnagyobb a baj és a szenvedés. A humanitárius alapelvek mentén és a szükségletek felmérését követően tesszük a dolgunkat. A segélyezés a gyakorlatban alapvetően három formát ölt: kormányzati kapacitások igénybevételével, így a katasztrófavédelemmel, a Honvédelmi Minisztériumon, a nagykövetségeken keresztül, ezenkívül civil szervezetek közreműködésével, harmadrészt nemzetközi szervezetek, elsősorban az ENSZ szakosított szervei, a Vöröskereszt és a Vörös Félhold Mozgalom segítségével kerül mindez megvalósításra. Tisztelt Képviselőtársaim! A fejlődő országokban tapasztalható szegénység az elmúlt évtizedekben a fejlett országok és nemzetközi szervezetek donortevékenysége következtében jelentősen és mérhetően csökkent. Ugyanakkor a ki-kiújuló hatalmi, társadalmi, vallási és egyéb konfliktusok, az elhúzódó strukturális válságok és az egyre nagyobb hatású természeti csapások következtében a világ különböző régióiban bizony igen nehéz életkörülmények alakultak ki, amelyek nem várt reakciókat mutattak. [[10.20]] A jelenlegi migrációs és menekültválságban az egyik felmerülő megoldási javaslat a közép- és hosszú távon elérhető élhető körülmények megteremtése, amelynek elősegítése a fejlett és fejlődő világ együttműködésén kell hogy alapuljon. E fejlesztési partnerség sikere vehetné elejét annak, hogy ezen országok, jellemzően Afrika, a Közel-Kelet és Ázsia egyes országai, nehéz sorsú közösségei tömegesen útra keljenek az európai jóléti államok felé. Ehhez jól működő és rugalmasan reagálni tudó NEFE, vagyis nemzetközi fejlesztési együttműködés és humanitárius segítségnyújtási mechanizmus szükséges a donorok, így Magyarország részére is. Tisztelt Ház! A jelen törvényjavaslat ezt a tevékenységet könnyíti, egyszerűsíti és gyorsítja. Így a segítségnyújtás még hatékonyabbá teheti ezeket a humanitárius célokat a jövőben. Tisztelt Képviselőtársaim! Mindezek alapján a Fidesz képviselőcsoportja támogatja a benyújtott törvényjavaslatot, és erre kéri a teljes Országgyűlést. Köszönöm szépen a figyelmet. [[Taps a kormánypártok padsoraiból.]]"
0,u2021-09-27-65,Fidesz-KDNP,-0.9619140625,2021-09-27,0.06302113085985184,"Köszönöm a szót. Tisztelt Államtitkár Úr! Tisztelt Ház! Az elmúlt időszak legnagyobb horderejű nemzetközi eseménye az Egyesült Államok afganisztáni kivonulása volt. A katonai szuperhatalom feladta a tálibok elleni harcot, és szövetségeseit is meglepve villámgyorsan sorsára hagyta az országot. Ma ismét káosz és polgárháborúhoz közeli állapotok uralkodnak Afganisztánban. A legtöbb elemző szerint a tálib uralom alatt az ország ismét az iszlamisták és a terroristák melegágyává válik. Máris tízezrek hagyták el az országot, és indultak meg Európa felé. Látjuk azt is, hogy idén már az afganisztáni helyzet nélkül is erősödött az Európába irányuló migráció. Az elmúlt évvel összevetve megsokszorozódott az illegális bevándorlással próbálkozók száma. Ezt mi, magyarok is tapasztaljuk a határainknál. 2020 első nyolc hónapjában 20 497 határsértőt tartóztattunk fel, idén augusztus végéig már 65 751-et. Jelentősen nőtt az elfogott embercsempészek száma is. Idén szeptemberig már 637 volt a lebukott embercsempészek száma a tavalyi 257-tel szemben. [[15.10]] Félő, hogy Magyarországnak fel kell készülnie egy újabb, akár a 2015-ös migrációs válsághoz hasonló mértékű migrációs hullámra. Mindemellett megnyugtató, hogy a határkerítés áll, a jogi határzár szigorú szabályai pedig továbbra is érvényben vannak. Számíthatunk rendőreink és katonáink példás szolgálatára, akik garantálják hazánk stabilitásának, szuverenitásának és biztonságának a fenntartását. Ezt a biztonságot veszélyezteti a Gyurcsány Ferenc által vezetett baloldal, amely folyamatosan bírálja a határvédelmi intézkedéseket, lebontaná a kerítést és beengedné a migránsokat. Emlékezhetünk Gyurcsány korábbi nyilatkozatára, idézem: „Magyarországnak kifejezetten javára válna, ha befogadná a bevándorlókat.” És látjuk, hogy a baloldalon semmi nem változott. Pár hete Karácsony Gergely bukott le, amikor azt nyilatkozta a Die Zeit német liberális lapnak, hogy, idézem: hadd legyek őszinte: ezzel nem lehet választást nyerni; a menedékkérők jogainak biztosítása erkölcsi kötelesség, és része is a programomnak; ezt nem fogjuk felírni egyetlen választási plakátra sem. Az ilyen nyilatkozatok is bizonyítják, az ország védelmét nem lehet a baloldalra bízni. A magyar emberek biztonságának garantálásához meg kell állítanunk Gyurcsányt és Karácsonyt. Tisztelt Államtitkár Úr! Mindezekkel kapcsolatban kérdezem öntől, mekkora migrációs nyomásra kell készülnünk a jövőben. Felkészülte az ország egy, akár a 2015-össel összemérhető nagyságú migrációs hullám megállítására? Várom megtisztelő válaszát. [[Taps a kormánypártok soraiban.]]"
0,u2019-03-19-27,Fidesz-KDNP,-0.970703125,2019-03-19,0.9970622062683105,"Tisztelt Ház! Tisztelt Képviselőtársaim! Az a migrációs problémahalmaz, amivel napjainkban is küzdünk, 2015-ben indult útjára. Jól emlékszünk, amikor miniszterelnök úr 2015 februárjában a parlamentben bejelentette: az elkövetkezendő időszak legnagyobb kihívása a bevándorlás kérdése lesz. Arra is nagyon jól emlékszünk, hogy milyen ellenzéki reakciókat szült ez a bejelentés: gyakorlatilag mindenki kinevette, kétségbe vonta, nevetségessé akarta tenni ezt az állítást. Egyedül Schiffer frakcióvezető úrban volt az LMP részéről annyi tisztesség utólag, hogy belátta, az akkori felszólalása nem volt megalapozott, mert a 2015 nyári események beigazolták, hogy százezer számra özönlöttek át rajtunk a bevándorlók, és az akkori dublini, schengeni rendszer nem akadályozta meg ezt az áradatot. Megjegyezném azt is, hogy a schengeni rendszer előírásait az Unió régi tagállamai, magállamai sem tartották be, és ebből eredt az, hogy milliószám zúdultak rá Nyugat-Európára, az Unióra a bevándorlók tömegei. Ahogy akkor fogalmaztuk: az embercsempészek és a jogvédőknek nevezett politikai NGO-k bizarr koalíciója alakult meg ennek a folyamatnak a levezénylésére. [[Folyamatos zaj.]] És ha valaki azt hiszi, hogy ez a véletlen műve volt, hogy a túlnépesedés és a háborúk okozták ezt a migrációt, annak a figyelmét szeretném arra felhívni, hogy már korábban, a 2013-as dublini rendszer megváltoztatásakor, amikor az őrzött szállásokat meg kellett szüntetni, megágyaztak ennek a folyamatnak, és a későbbi uniós jogalkotás pedig egyértelműen jelezte, hogy egy nagyon tudatos és menedzselt folyamatról van szó. Gondoljunk csak a kvótakérdésre, amely 2015 nyarán az államfők és a miniszterelnökök tanácsában önkéntes alapon merült csak fel, és ez a politikai iránymutatás született. Ennek ellenére 2015 szeptemberében az a döntés született a belügyminiszterek tanácsában, hogy többségi javaslat, többségi szavazat alapján minden tagállam köteles befogadni a bevándorlókat egy bizonyos kvóta szerint, amit milyen véletlen Juncker-képletnek nevezett elv alapján osztottak fel. Tehát a Bizottság elnöke, hogy úgy mondjam, nevét is adta ehhez a folyamathoz, és a Bizottság támogatásával született meg. Nagyon jól emlékszünk a kvótaperre, ahol Szlovákia és Magyarország megtámadta ezt a határozatot, és ahol kimondták gyakorlatilag egy ideiglenes intézkedésről volt szó, ami 2017 őszén lejárt, és ezért nem fogadták el a keresetünket , hogy nem volt jogalkotási aktus. Ennek ellenére a Bizottsággal, illetve a Tanáccsal ma is perben állunk ebben az ügyben, mivel megtámadtak bennünket ennek a határozatnak a nem teljesítése miatt. Magyarország számtalan konstruktív javaslatot tett az ügyben, hogy helyben segítsünk, támogatjuk a különböző akciókat, ennek ellenére mindvégig érződött és egészen addig talán, amíg Olaszország is be nem állt a sorba és a tengeri áradatot meg nem állította, vitatták, hogy egyáltalán a bevándorlás határzárral, kerítéssel, jogi határzárral, élőerővel megfékezhető lenne. Az elmúlt időszak igazolta, hogy Európa képes megvédeni magát a tagállamok segítségével, ennek ellenére folyamatosan el akarják venni tőlünk azt a jogkört, hogy a határőrizet nemzeti hatáskörben legyen. Ez is része annak a folyamatnak, amint ezt az ENSZ migrációs csomagja is jelzi: ha az egyik úton nem megy ennek a kérdésnek a keresztül-erőszakolása, akkor akár globális szinten próbálnak meg támogatást szerezni hozzá. És a lopakodó jogalkotásnak a tipikus példája ez az eset is, amikor van egy ajánlás, amire azt mondják, hogy nem kötelező, majd nagyon jól tudjuk, hogy utána aztán a különböző bírósági fórumok már beépítik a gyakorlatukba. És mint láthatjuk, ebben a dokumentumban megjelent az is, hogy az uniós jogalkotás részévé akarják tenni, és ezt a kérdéskört is ki akarják venni az egyhangú szavazás alól, és többségi döntéssel akarnak ebben az ügyben előre menni. Az is látszik már az újonnan megalkotott költségvetési kereteknél, hogy a politikai NGO-k támogatását éppen a kohéziós alapok terhére emelni kívánják, hogy meglegyen az a kommunikációs erőtér, az a nyomás a tagállamokon, hogy ezekben az ügyekben engedjenek. És az a szomorú, hogy nemcsak Brüsszelből van ez a nyomás rajtunk, hanem a magyar parlamenten belül is összefogott egy koalíció, amit szintén nevezhetünk egy bizarr koalíciónak, mert a szélsőjobbtól a szélsőbalig mindenki a részese, akik gyakorlatilag dalolva támogatják ezt a folyamatot. Reméljük, hogy ugyanúgy kudarcot fognak vallani, mind az elmúlt években. Köszönöm a figyelmet. [[Taps a kormánypártok soraiból.]]"
0,u2015-04-14-17,Fidesz-KDNP,-0.98828125,2015-04-14,0.04926024749875069,"Köszönöm a szót. Tisztelt Elnök Úr! Tisztelt Országgyűlés! Tisztelt Képviselő Úr! A közel-keleti, közép-keleti térségben európai szemmel nézve elképzelhetetlenül kegyetlen és véres polgárháború zajlik. Az Iszlám Állam név alatt egy minden alapvető jogot és emberi értéket tagadó terrorszervezet garázdálkodik, lábbal tiporva minden erkölcsi parancsot. Tömeges népirtással, nyílt rablással, rabszolga-kereskedelemmel igyekszik hatalmát megszilárdítani és fenntartani. Az általa ellenőrzött területeken mindenki célponttá vált, aki nem az általa hirdetett formában tesz eleget a vallási előírásoknak. Különösen sokat kell szenvedniük a térségben élő keresztényeknek, akiket első számú ellenségként jelöltek meg a szélsőségesek. Felgyújtják házaikat, megölik fiaikat, elrabolják lányaikat, lerombolják sok százada álló templomaikat. Mindez a második világháború óta a legsúlyosabb menekülthullámot indította el. A szíriai polgárháború és az Iszlám Állam kegyetlenkedései miatt eddig hozzávetőlegesen 13 millió ember hagyta el az otthonát, köztük az ott élő keresztények nagy többsége. Mindannyian ismerjük azon nyomorúságos körülményeket, amelyek között ezek az otthonukat, megélhetésüket vesztett emberek élnek, tengődnek remény és jövő nélkül. A menekülthullám szinte megoldhatatlan helyzet elé állítja a szomszédos országokat és az egész nemzetközi közösséget, és komoly migrációs nyomás alá helyezi a már így is jelentős gondokkal küzdő Európát. Miközben szót emelünk az egyik legrégebbi keresztény közösség módszeres és kíméletlen üldözése ellen, önökkel együtt szögezzük le: itt nem az iszlám és a kereszténység, nem a Kelet és a Nyugat összecsapásáról van szó, itt a keresztények értékeivel egy időben az emberiség alapvető értékei kerültek veszélybe, emberek élete és szabadsága, vagyona és jogai, az emberiség múltjának 3 ezer éves közös kulturális örökségének pótolhatatlan emlékei. Itt is és most is ki kell mondanunk: ebből elég! Tisztelt Országgyűlés! Irak nemzetei és közösségei harcolnak megmaradásukért, szabadságukért. Segítségkérésüket meghallotta és megértette a világ. Több mint 60 országból szerveződött koalíció, keresztények és nem keresztények, muszlimok és nem muszlimok együtt küzdenek az Iszlám Állam kegyetlen zsarnoksága ellen. Az Egyesült Államok vezette katonai koalíció által 2014 augusztusa óta Irakban és Szíriában végrehajtott mintegy 2800 légicsapás jelentősen meggyengítette az Iszlám Államot, és ennek nyomán az iraki hadsereg, a törvényes iraki kormány hadserege offenzívájával bevette Tikrit városát. Rövidesen a koalíció munkája új fázisba lép. Amennyiben erre önök kétharmados felhatalmazást adnak, a Magyar Honvédség katonái is hozzá fognak járulni ahhoz, hogy a térségben harcolók jó kiképzést kaphassanak, és a siker reményében szállhassanak szembe az Iszlám Állam fanatikusaival, és végül győzelmet arathassanak felettük. Miközben üdvözlöm a KDNP nyilatkozatát és azt a napirend előtti felszólalást, amelyet dr. Vejkey Imre képviselő úr olyan meggyőzően adott elő, egyúttal arra kérem a tisztelt Ház minden jóakaratú tagját, hogy ma szavazatával támogassa részvételünket ebben a fontos küldetésben. Köszönöm megtisztelő figyelmüket. [[Taps a kormánypártok soraiban.]]"
0,u2019-11-19-1,Opposition,0.51220703125,2019-11-19,0.16008470952510834,"Köszönöm szépen. Jó reggelt kívánok mindenkinek! Képviselőtársaim, mintegy harminc évvel ezelőtt az ENSZ elfogadott egy dokumentumot, a tagállamok aláírtak egy egyezményt, mely szerint november 20-a a gyermeki jogok világnapja. Nagyon sok civil szervezet készül erre a rendezvényre, van, aki konferenciát rendez, van, aki programsorozatokat indít. Fölhívom a figyelmet arra, hogy hogyan is állnak a gyermeki jogok Magyarországon, éppen ezért citálom ide a Gyermekesély civil szervezet jelentését, és azon túlmenően, hogy néhány statisztikai adatot is ismertetni fogok, egyéni véleményt is kívánok megfogalmazni ezen a területen. Az látszott, hogy a gazdasági válság után körülbelül 2014-ig, ’15-ig csökkent a gyermekszegénység Magyarországon, de ebből a civil jelentésből kiderül, hogy sajnálatos módon a mélyszegénységben élő gyerekek száma viszont 2014 óta folyamatosan nő. Ez a jelentés néhány szempontot vett figyelembe: például a nagy nehézségek árán élőket vette sorba, a lakhatási körülményeket és az éhezést. Ebből az derül ki, hogy mélyszegénységben olyan 125 ezer gyermek él ma Magyarországon, és nagy nehézségek árán mintegy 18,5 százaléka a gyerekeknek, ez százezres nagyságrend, és ha megnézzük ezt a statisztikai adatot, abból látszik, hogy ez duplája az európai uniós átlagnak. A nagyon rossz lakáskörülmények között élő gyerekek száma sajnálatos módon nőtt, hiszen közel 20 százalék volt 2014-ben azon gyerekek száma, akik nagyon rossz lakáskörülmények között éltek, és most a jelentés úgy fogalmaz, hogy több mint 27 százaléka a gyerekeknek rossz lakáskörülmények között él. Érdekes figyelembe venni a gyermekéhezéssel kapcsolatos civil jelentést. Ebből az derül ki, hogy a roma gyerekek 15 százaléka naponta éhezik, és a nem roma gyerekek 7 százaléka is az éhezők közé tartozik. Az látszik, hogy a válságövezetben befagytak a struktúrák. Sajnos a válságövezetekben nem nő a foglalkoztatás, és a szociális ellátórendszer átalakítása után a szolgáltatásokhoz való hozzáférés is befagyott, sőt mivel befagyasztották a pénzbeli ellátások jelentős részét, nem indexálták, innentől kezdve az elmúlt években az értékükből meglehetősen sokat vesztettek, hiszen „megeszi” ezeket az összegeket az infláció. Az is látszik, hogy a gyermekszegénység ezekben a válságövezetekben a 2014-es 43 százalékról sajnálatos módon 53 százalékra nőtt. Kedves Képviselőtársaim! Ha már az elején említettem az ENSZ-egyezményt, amelyet 30 évvel ezelőtt elfogadtak, ide kell hogy hozzam azt az ENSZ-nek készült jelentést, amely a napokban került nyilvánosságra. Ebből a jelentésből az derül ki, hogy tíz gyerek közül kilencnek nem jelent semmilyen örömet a tanulás. Ebben a jelentésben az van benne, hogy tíz gyerek közül kettő gyereknek egyáltalán nincs szabad ideje, és tíz gyerek közül öt gyerek elégedetlen a családjával töltött idővel. Meg kell hogy állapítsam, ez is szintén ebben az ENSZ-jelentésben van, hogy nagyon is felnőtt módjára gondolkodnak ezek a gyerekek, ugyanis 44 százalékuk fél attól, hogy felnőttként nem fognak munkát találni azt hiszem, ez nagyon alapos előrejelzés a politika számára , 40 százalékuk fél az éghajlatváltozástól, és 38 százalékuk kapaszkodjanak meg fél attól, hogy háború lesz Magyarországon. Nem azt mondom, hogy ezek a gyerekek talán valamit sejtenek, de a félelmeikben nagyon sok minden benne van, amivel mi nem foglalkozunk. Kell hogy szóljak néhány mondatot a nevelőszülői hálózatról. Ismeretes, hogy 2014 előtt még a gyámi feladatokat elláthatták; 2014 óta az állam látja el a gyámsági feladatokat gyermekvédelmi gyámként. Kérem szépen, az látszik ebből, hogy mintegy 20, sokszor 50 gyermeket is ellát egy apparátusi ember, és a nevelőszülők azt vélelmezik, hogy ők is gyámság alá kerültek, hiszen nem tudnak aláírni óvodában, iskolában a gyerekek után, nem tudnak szülői értekezletre menni, gyakorlatilag az állam gyámság alá vonta őket. Na, itt tartunk most. Köszönöm szépen a figyelmüket, és várom államtitkár úr reflexióját."
0,u2017-09-20-21,Opposition,0.482666015625,2017-09-20,0.2226482629776001,"Köszönöm a szót, elnök úr. Tisztelt Ház! Tisztelt Képviselőtársaim! Az előttünk fekvő törvényjavaslat egy jegyzőkönyv kihirdetéséről szól, amely rendelkezéseinek értelmében a kölcsönösség jegyében a varsói magyar diplomáciai ingatlanok tulajdonjoga a magyar államra, míg a budapesti lengyel diplomáciai ingatlanok tulajdonjoga a lengyel államra kerül átruházásra. Az említett ingatlanok tulajdonjogának rendezése révén úgy a magyar, mind pedig a lengyel fél számára egy tiszta jogi helyzet teremtődik. A jegyzőkönyvet aláíró felek a kétoldalú kapcsolatok fenntartásának és gyakorlásának megkönnyítése érdekében kölcsönösen mentesíteni kívánják egymást az ingatlanok használatából eredő minden adó és díj megfizetése alól. A jegyzőkönyv rendelkezik a felek kölcsönös átruházásairól, a jegyzőkönyv tárgyát képező ingatlanok pontos megjelölésével, valamint a diplomácia szabályai szerint egy jelképes vételár feltüntetésével. A magyar fél a jegyzőkönyv megkötése révén a lengyel fél által rá ruházott ingatlanokért cserébe lemond az őt egy korábbi államközi szerződés alapján megillető varsói telek iránti igényéről. Rendelkezik az átruházott ingatlanok szabad forgalomképességéről, a kizárólagos diplomáciai célra történő értékesítés feloldásával egyidejűleg. Ahogyan államtitkár úr is említette egyébként az expozéjában, mondhatnánk, hogy ez egy jogtechnikai kérdés, de azt gondoljuk, hogy ezen egyébként túlmutat ez a megállapodás, ennek értelmében a Magyar Szocialista Párt országgyűlési képviselőcsoportja természetesen támogatja az előterjesztés elfogadását. Azonban a magyar-lengyel kapcsolatokról beszélünk, és ezt megtette Szabolcs képviselőtársam is és természetesen államtitkár úr is expozéjában, azért - hogy is mondjam? - a politikai apropó kapcsán el szeretnék mondani néhány dolgot, hogy mi hogyan látjuk a magyar-lengyel kapcsolatokat. Mint ismeretes, a két országot irányító uralkodóházak már államalapításaink időszakától nagyon szoros családi és diplomáciai kapcsolatokat építettek ki egymás között, amely mögött ott volt egyébként a katolikus egyház is, és itt nagyon sok szentet - Szent Adalberttől kezdve Szent Imrén keresztül nagyon sok mindenkit - lehetne sorolni. A legfontosabb személyiség egyébként szerintünk Nagy Lajos király és lánya, Szent Hedvig, akiknek a tevékenységéhez köthető az egyetlen magyar alapítású szerzetesrend, a pálosok Lengyelországba telepítése, a częstochowai kolostor alapítása. A két nép tehát mindig össze tudott fogni az érkező veszéllyel szemben, mindig segítettünk egymásnak, amikor a függetlenségünkről volt szó. 1830-ban és 1863-ban magyar önkéntesek ezrei vettek részt a lengyelek oldalán, több százan hősi halált haltak a független Lengyelországért. Ugyanígy tettek a lengyelek 1848-49-ben, amikor Bem apó vezetésével önkéntes lengyel régiók harcoltak a független Magyarországért. Majd 1920-ban a lengyel bolsevik háborúban újra Magyarország segítette a lengyeleket. 1939-ben a németek és a szovjetek által megszállt Lengyelországból menekült hozzánk több mint százezer lengyel civil és katona, hogy aztán nagy többségük végigharcolja a háborút a szövetségesek oldalán. 1956-ban pedig újra a lengyelek voltak azok, akik a magyar forradalomnak a legnagyobb önkéntes segítséget nyújtották. [[10.00]] Ez az együttműködés, ez az együtt gondolkodás, közös tervezés ma is tetten érhető, csak sajnos kicsit másképpen, amolyan orbáni és Kaczyński módra. Politikai és médiakörökben régóta suttognak a Fidesz és a Lengyelországot jelenleg kormányzó Jog és Igazságosság párt vezetőjének rendszeres titkos találkozóiról, kampánytanácsadók cseréjéről és egyeztetett Brüsszel-ellenes fellépésről. Emellett a kormányzati kapcsolatok is nagyon erősek, szinte minden héten történik miniszteri találkozó vagy Budapesten, vagy Varsóban, legközelebb talán éppen most pénteken utazik Orbán Viktor a lengyel fővárosba. Nem véletlen ez, hiszen a két kormányzó párt nagyon sok közös vonást mutat, céljaik, jövőképük, ideáljaik lényegében azonosak. Elég, ha csak a lengyel kormány és az EU között kialakult vitára utalunk a lengyelországi igazságszolgáltatási reform kapcsán. Ez Varsó szerint megszabadítaná az országot a szocializmus idején kinevezett bíráktól, ezzel szemben a demokratikus értékrendet vallók azt kifogásolják, hogy a bírói szervezet vezetőinek kinevezését a végrehajtó és a törvényhozó hatalom kezébe adná, azaz megszüntetné az igazságszolgáltatás függetlenségét. Szintén közös jellemzője a két országnak, hogy a demokrácia állapota, továbbá az emberi jogok és jogállamiság érvényesülése miatti aggodalmak mindkét ország esetében felvethetők, mint ahogy a média helyzete és működése is. Lengyelországban látványosan megszüntették az euró bevezetéséért felelős kormánybiztosi posztot, ezzel is kifejezve, hogy Magyarországhoz hasonlóan ellenzik az euró bevezetését. Az európai közös pénznem elfogadása ugyanis nemcsak gazdasági…"
0,u2015-12-02-21,Opposition,0.34375,2015-12-02,0.09329617768526077,"Köszönöm a szót, elnök úr. Tisztelt Elnök Úr! Tisztelt Képviselőtársaim! Államtitkár Úr! Két beszámoló és az ezzel kapcsolatos határozati javaslatok fekszenek most előttünk. Az egyik, ahogy ezt már az államtitkár úr és az előttem szóló képviselőtársam is említette, az Európai Unió szomáliai biztonsági erők kiképzésére irányuló missziójához történő magyar hozzájárulásról szóló beszámoló, a másik pedig az ENSZ Közép-afrikai Köztársaságbeli Többdimenziós Integrált Stabilizációs Missziójában történő magyar szerepvállalásról és az ezzel kapcsolatos beszámolóról szól. Engedjék meg, hogy én is pár mondatot formálisan mondjak ezekről. Az Európai Unió Tanácsa 2010. február 3-án döntött a szomáliai biztonsági erők kiképzésére irányuló európai uniós misszió beindításáról. Ezt követően többször történt meg ennek a mandátumhosszabbítása, az Európai Unió Tanácsa 2015. március 16-án ismételten megtette ezt, így 2016. december 31-éig történt meg a hosszabbítás, a kormány pedig ezzel összhangban, ahogy az államtitkár úr is említette, szintén ugyaneddig a dátumig hosszabbította meg a magyar szerepvállalást. A másik esetben az ENSZ Biztonsági Tanácsa 2014. április 10-én döntött a Közép-afrikai Köztársaságbeli Többdimenziós Integrált Stabilizációs Misszió felállításáról. Ennek feladata, ahogy az előttem szólók említették, a civilek védelme, a helyi hatóságok segítése, az emberi jogok védelme és a leszerelési folyamatnak a támogatása. Az ENSZ Biztonsági Tanácsa szintén meghosszabbította ennek a missziónak a mandátumát 2016. április 30-áig. A beszámoló szerint a szerepvállalás részét képezte további két fő megfigyelő kiküldése is. Mivel ez nem minősül csapatmozgásnak, így közjogi döntést sem igényel. Mind a két esetben szeretném felhívni arra a figyelmet és deklarálni, hogy a Magyar Szocialista Párt támogatta eddig is ezeket a missziókat és szerepvállalásokat, és természetesen a jövőben is ezt tesszük, tehát ennek szellemében mind a beszámolókat, mind a hozzájuk tartozó határozati javaslatokat támogatni fogjuk. Azt látnunk kell, hogy milyen veszélyes világban élünk, és azt gondolom, mindannyian felismertük már, hogy egyre veszélyesebb világban. Teljesen természetes, hogy elengedhetetlenek azok a nemzetközi erőfeszítések, amelyek mind a válság kezelésére, a béke megteremtésére, fenntartására és a nemzetközi biztonságnak a megteremtésére, fenntartására irányulnak. Azt gondolom, hogy ez teljesen egyértelműen közös érdekünk, és az elmúlt hetek és hónapok, mondhatni, most már évek megmutatták azt, ténylegesen mondhatjuk azt az egyébként unalomig ismételt mondatot, hogy a globalizációban minden mindennel összefügg, és a világ bármely pontján bekövetkező olyan események, amelyek instabillá teszik a biztonsági környezetet, hatnak természetesen a többi országra. Én azt gondolom, hogy míg lehet, hogy ez bizonyos személyeknek, szervezeteknek akár csupán frázis volt, teljesen egyértelműen kiderült, és láthatja Magyarország lakossága, az Európai Unió és a nemzetközi szervezetek is, hogy milyen gyorsan meg tudnak jelenni ezeknek az eseményeknek a hatásai akár a közvetlen környezetünkben is. Mind a Közép-afrikai Köztársaság esetén, mind pedig Szomália és a térség esetén, ahogy azt az államtitkár úr említette, óriási szegénységről beszélhetünk, alapvetően bukott vagy Szomália esetében inkább működésképtelen államokról beszélünk, amelyek igenis biztonsági kockázatot hordoznak mind a térségben, mind az adott országban, az adott ország lakosságára nézve, mind pedig a teljes nemzetközi biztonság fenntartására nézve. Ilyen kihívások, kockázatok vagy akár fenyegetések - mert a terrorizmusra mondhatjuk ezt - lehetnek a terrorizmus, azok a háborúk, polgárháborúk, amelyek ezekben a térségekben felbukkanhatnak. Tehát teljesen egyértelmű, hogy ahhoz, hogy ezeket a helyzeteket kezelni lehessen, szükség van azokra a szerepvállalásokra, azokra a béketeremtő, válságkezelő, békefenntartó és egyébként államépítő missziókra és segítségnyújtásra, amelyekkel meg lehet teremteni a megfelelő biztonságot mind nemzetközi szinten, mind az adott ország lakossága számára. Tehát teljesen egyértelmű, ahogy eddig is tettük, minden olyan szerepvállalást, missziót, ami európai uniós, NATO-alapszerződések alapján vagy az ENSZ nemzetközi felhatalmazása alapján, vagy bármely szövetségesünknek a hivatalos felkérésére történik, természetes, hogy mind a múltban, mind pedig a jövőben továbbra is támogatni fogjuk. Láttuk azt, hogy egy-egy nemzetközi szerepvállalás, összefogás igenis járhat eredménnyel. Az természetes, hogy sok mindenből, azt gondolom, tanulságokat le kell vonni, tanulni kell, és továbbfejleszteni ezeket a missziókat. Akár Szomáliával kapcsolatban említhetünk egy példát, bár itt alapvetően regionális biztonsági kihívásról beszélhetünk, de a kalózkodás kezelésére még emlékszünk, itt a NATO készenléti tengerészeti erőknek az alkalmazására került sor, de a helyzet tényleges orvoslásához és lecsillapításához szükség volt megfelelő nemzetközi jogi szabályokra a nemzetközi közösség részéről. Tehát azt gondolom, ez szintén egy olyan pont, amit nem szabad elfelejtenünk, hiszen ezeknek a helyzeteknek a kezelésére egyrészt katonai megoldásokról és eszközökről beszélhetünk, de ugyanígy tehetjük ezt rendészeti eszközökkel kapcsolatban, nemzetbiztonsági eszközökkel kapcsolatban, és nem szabad elfeledkeznünk a gazdasági eszközökről - hiszen fontos ennek a térségnek a további fejlesztése - és természetesen a megfelelő szociális, társadalompolitikai eszközökről. Hiszen óriási szegénységgel találkozhatunk ezekben az államokban, óriási szegénységben élnek az emberek, és természetes, hogy ez lehetővé teszi azt is, hogy a radikalizálódás, a szélsőséges eszméknek a terjedése, olyan szervezeteknek a felbukkanása és aktív térnyerése, amelyek ilyen eszméket vallanak és ezekhez kapcsolódnak, óriási kockázatot jelent nem csak a térség számára és nem csak Afrika számára. A missziók támogatásáról szólva: az előttem szóló Vas Imre képviselőtársam nagyon röviden kitért erre, én szeretnék egy nagyon kicsit bővebben kitérni rá. Hiszen azon túl, hogy ezek a missziók hozzájárulnak a nemzetközi biztonság megteremtéséhez és a térségekben való fenntartásához, kétségtelen, hogy a Magyar Honvédség számára, Magyarország számára, a katonáink számára is nélkülözhetetlen tapasztalatot jelentenek. Látjuk azt, hogy ezekben a missziókban olyan tapasztalatra, olyan gyakorlatra tesznek szert, ami utána már Magyarország, a magyar kormány és egyébként a parlament feladata, hogy nyilvánvalóan a honvédség működésébe is igyekezzen ezeket a tapasztalatokat integrálni. Annak nagyon örülök, hogy az a szándék látszik a kormány részéről, hogy az ezekben a missziókban való részvételhez szükséges eszközöket, felszereléseket igyekezzen megfelelően beszerezni, és igyekezzen rendelkezésre bocsátani, hogy a katonáink el tudják látni a feladatot akkor is, ha mondjuk, a nemzetközi eszközök rendelkezésre bocsátása nem lenne elégséges, és ehhez Magyarországnak is hozzá kell tenni. Azt gondolom, hogy ez egy nagyon pozitív dolog. [[10.00]] Viszont itt szeretnék utalni arra, hogy természetesen itthon is szükség lenne arra, hogy a technikai eszközök modernizációja megtörténjen, hiszen az egyértelmű, hogy ezekben a missziókban a magyar katonák kiválóan teljesítenek, azt gondolom, ezt a fajta tapasztalatot szükséges hogy megjelenítsék az itthoni gyakorlatok, kiképzés során is, és ehhez ugyanúgy szükségesek a megfelelő technikai eszközök, csakúgy, mint Magyarország biztonságának a garantálásához, a honvédség alapfeladatainak a maradéktalan ellátásához. Tehát engedjék meg, hogy a Magyar Honvédség jelenlegi helyzetéről szóljak pár szót! Az teljesen egyértelműen látszik, hogy a feladatok a jövőben sajnos nem csökkenni, hanem nőni fognak. Ehhez szükség van arra, hogy megfelelő létszámú katona, honvédségi dolgozó, megfelelő létszámú állomány álljon rendelkezésre a Magyar Honvédségnél. Azt gondolom, hogy ebben most egy hatalmas lemaradásról beszélhetünk; nem térnék ki bővebben a hétfői vitára, annak a törvénynek az elfogadásával kapcsolatban - tegnap ezt elfogadta a parlament -, hogy úgymond extrém túlterhelésnek lehet kitenni mostantól a Magyar Honvédség katonáit. Továbbra is úgy gondolom, hogy olyan emberekről beszélünk, akiknek messze meghaladja a teljesítőképessége az átlag magyar állampolgárét, viszont a cél nem az, hogy ők legyenek a végletekig túlterhelve, ne adj’ Isten, még a feladatellátás kárára menjen ez előbb-utóbb, hanem az a cél, hogy megfelelő létszámú erővel rendelkezzen a Magyar Honvédség. Az most látszik, hogy hosszabb időre nagyobb erőt jelenleg nem képes rendelkezésre bocsátani a Magyar Honvédség. Tehát azt az 5500 fős létszámhiányt, ami jelenleg látszik, mindenféleképpen meg kell kezdeni feltölteni. Azt gondolom, hogy egy éven belül reális lehet az, hogy a legénységi állomány feltöltöttsége elérje a 90 százalékot, és természetesen szükséges az, hogy a következő tanévtől kezdve a tiszti állomány képzésére is nagyobb hangsúlyt fektessünk, hiszen számtalanszor tapasztaltuk azt, hogy túljelentkezés volt bizonyos években a tiszti képzésre is, tehát igenis vannak olyanok, akik szeretnének erre a pályára lépni a hivatásos állomány tagjaiként is. Jelenleg a legénységi állomány létszámhiánya körülbelül ezerfős, ezt csak egy viszonyítási pontnak szerettem volna mondani. A következő pont az eszközök, amiről mondtam, hogy ténylegesen látszik az a szándék, hogy a missziós szerepvállalásban biztosítsa a Honvédelmi Minisztérium a megfelelő forrást ezekre az eszközökre, illetve a kormány biztosítja a forrást, viszont amellett nem mehetünk el szó nélkül, hogy közben a Magyar Honvédség képességei folyamatosan leépülnek. Tehát nemcsak az lenne a cél, hogy azok a katonák és az a csapat, amelyek részt vesznek ezekben a missziókban, ott megfelelő kiképzéssel, eszközökkel és gyakorlattal rendelkezzenek, hanem ez természetesen igaz kell legyen az itthoni állományra is. Tehát egyértelmű, hogy évek óta halogatott szállítóhelikopter-képesség megújítására vonatkozó szándék és konkrét lépések mára nem tűrnek halasztást, tehát itt is szeretném felhívni a figyelmét mind a kormánypárti képviselőknek, mind a kormány képviselőinek államtitkár úr személyében, hogy igenis lépni kell mielőbb ebben az ügyben. Azt tudjuk, hogy a harcihelikopter-képesség teljesen megszűnt mára, az egyéni felszerelések pedig borzasztó rossz állapotban vannak; természetesen itt azokra a felszerelésekre gondolok, amik az itthoni gyakorlatok során is alkalmazásban vannak, vesznek részt. Tehát mindenféleképp meg kell indítani ezeknek a felszereléseknek is a modernizációját. Úgy emlékszem, hogy Simicskó miniszter úr hangsúlyozta is ezt, és azt, hogy fontos ezt szem előtt tartani. Szeretnénk látni ennek a gyakorlati lépéseit. Teljesen egyértelmű, hogy óriási pénzösszegről beszélünk, ha már csak azt összeadjuk, amiket én most itt felsoroltam, és azt gondolom, még nagyon sok mindent nem emeltem ki, viszont látjuk azt mindannyian, hogy a biztonságra igenis áldozni szükséges a jövőben, bár borzasztó nehéz lesz azt a lemaradást pótolni, ami felhalmozódott az utóbbi években. Engedjék meg, hogy itt hangsúlyozzam, hogy ténykérdés, hogy a Magyar Honvédség soha nem volt túlfinanszírozva Magyarországon. Ez ténykérdés. Viszont az elmúlt öt évben több mint 200 milliárd forint került elvonásra a Magyar Honvédség működésétől, tehát ez egy óriási lemaradás, és nagyon gyorsan szükséges behozni. Én azt gondolom, hogy Magyarország állampolgárai is látják azt, hogy milyen fontos a biztonság kérdése. Tény, hogy a katonai eszközök csak egy dolog a sok közül, viszont amennyiben szükség van ezekre az eszközökre - például a helikoptereknél látjuk, hogy egy katasztrófahelyzet esetén is milyen jó szolgálatot tesznek, és igenis szükséges a működésük -, akkor nem tudjuk a semmiből előrántani ezeket az eszközöket. Tehát igenis előre szükséges gondolkodni, és folyamatos forrásbővítést szükséges ezen a területen alkalmazni. Tehát így több pénzre van szükség a működésre. Azok alapján, amiket felsoroltam, összefoglalva én azt mondanám, hogy egy haderőreformra van szükség. Egyértelmű, hogy át kell nézni a lehetőségeket, és a kormánynak bővítenie kell a védelemre szánt forrásokat. Látnunk kell azt is, hogy mind a nemzetközi közösség, az Európai Unió és a NATO is annyira tud erős lenni, amennyire a tagállamai erősek. Nagyon sokszor emlegetjük például a NATO kapcsán az 5. cikkelyt a kollektív védelemmel kapcsolatban, és szeretném továbbra is figyelmükbe ajánlani a 3. cikkelyt, ami pedig a nemzeti haderők megfelelő fenntartásáról és képességek biztosításáról szól. Tehát mindenképpen erre is oda kell figyeljünk. Természetesen - ahogy elmondtam - támogatjuk ezeknek a beszámolóknak az elfogadását, ezeknek a misszióknak a folytatását, a jövőben is ezt fogjuk tenni. Azt szeretném kérni önöktől, a kormánytól, hogy fordítson nagyobb figyelmet arra, hogy itthon is megfelelő állapotok legyenek. Köszönöm szépen. [[Sallai R. Benedek tapsol.]]"
0,u2016-09-26-13,Opposition,-0.59765625,2016-09-26,0.05506736412644386,"Köszönöm a szót, elnök úr. Tisztelt Képviselőtársaim! Amikor felelősségről és biztonságról beszélünk, akkor nem mehetünk el szó nélkül két dolog mellett. Az egyik a szombat esti robbantás, a másik, ami mellett nem mehetünk el, az a hisztéria, az a hisztériakeltés, amit a kormány és a Fidesz hónapok óta tesz Magyarországon és külföldön egyaránt. Az előttem elhangzott felszólalások is ezt erősítik. Az MSZP képviselőcsoportja nevében mindenekelőtt ezúton kívánunk mielőbbi felépülést a sérült rendőröknek, és ezzel kapcsolatban mi is elvárjuk, hogy a nyomozó hatóság minél előbb kiderítse az ügy részleteit, és elkapja az elkövetőt. Hiszen az elmúlt időszakban a kormány mindent megkapott ahhoz, hogy a magyar emberek biztonságát megvédje. Éppen ezért súlyos hibának tartjuk, hogy a nyomozó szervek egy ilyen esemény után húsz óráig nem adtak hivatalos tájékoztatást, és ezzel elősegítették a hisztériakeltést, a bizonytalanságot, amit a kormány hónapok óta folytat. A népszavazás előtt, az európai terrorfenyegetettség idején a magyar lakosság sokkal érzékenyebb, ezért is lett volna fontos a gyors tájékoztatás. Főleg annak tükrében, hogy megismétlem, a kormány mindent megkapott, hogy megvédje a magyar emberek biztonságát, mindent megkapott, hogy ellássa feladatait. Hiszen itt van a TEK, létrejött a Tibek, különböző jogszabályokat fogadott el a parlament, és milliárdokat biztosított az ország költségvetéséből. Ezek után nem csoda, hogy mindez táplálja a különböző összeesküvés-elméleteket. De, tisztelt képviselőtársaim, a kérdésem az, hogy hol van ilyenkor a miniszterelnök. Hol van ilyenkor a belügyminiszter? Mert amikor a saját érdekeit kell védenie itt a parlamentben, a saját mondókáját kell elmondani, akkor itt van. De most azért, hogy tájékoztatást adjon, hogy megnyugtassa az embereket, hogy választ adjon a felmerült kérdésekre, nincs itt. Mert el kéne mondani, hogyan védik meg az átlagembereket, ha a rendőreinkkel ez történhet. A tájékoztatás elmaradásából származó bizonytalanság és hisztéria azonban felelőtlen, nem növeli a biztonságot, nem old meg semmit. Mindössze a miniszterelnök pártpolitikai céljait szolgálja. Az október 2-i népszavazás sem szól másról. Hiszen ez a népszavazás értelmetlen, mert ezzel nem lehet megoldani a menekültválságot. Felesleges, mert bármi lesz az eredménye, nem kötelezi semmire sem Magyarországot, sem az Uniót. Hazug, egy blöff, mert a kérdésben megfogalmazott kötelező betelepítési kvóta nincs és nem is lesz. Drága, mert eddig több mint 11 milliárd forintot költöttek el közpénzből a Habony-Vajna-Matolcsy-média irányába, mindeközben pedig nincs pénz a mentősök létszámának növelésére. És cinikus, mert háború elől menekülő szír, afgán és más menekültek ellen uszítanak. Mindeközben a kormány offshore cégek közbeiktatásával egy kisvárosnyi orosz, szír, afgán és más nemzetiségű gazdasági bevándorlónak biztosított letelepedést Magyarországon, és Afrikában hirdeti, hogy milyen jó Magyarországon élni, jó sok pénzért, ami az önök barátainak a zsebét tömi. Tisztelt Képviselőtársaim! Önök is pontosan tudják, hogy a népszavazás nem a menekültekről, hanem Orbán Viktorról szól. Az a célja, hogy a félelem- és gyűlöletkeltés elterelje a figyelmet az ország igazi problémáiról, hogy nem működnek a kórházak, hogy nem képesek az iskolákat, az oktatási rendszert rendbe tenni. Miért van ez? Miért nem kaphatnak használható tudást a magyar gyermekek az iskolákban? És miért ment el több mint félmillió magyar állampolgár? Miközben Orbán haverjai, Mészárosok, Voldemortok, Matolcsyk, Rogánok mindent visznek, amit tudnak. Tisztelt Képviselőtársaim! Az MSZP felelős és a magyar emberek biztonságát szem előtt tartó pártként elutasítja a gyűlöletkeltést és a félelemkeltést. Ezért felelős ellenzéki alternatívát javasol a Fidesz populista, korrupt és magyarellenes politikájával szemben. Éppen ezért arra szólítunk föl minden magyar embert: ha elege van az Orbán-kormány korrupt és magyarellenes politikájából, akkor maradjon otthon, és ne vegyen részt az október 2-i népszavazáson. Köszönöm a figyelmüket."
0,u2016-03-30-153,Opposition,-0.841796875,2016-03-30,0.04930634796619415,"Köszönöm a szót, elnök úr. Tisztelt Országgyűlés! Eddig nem sok mindent hallottunk erről a törvényjavaslatról, ezért megpróbálom a nyilvánosság előtt megvilágítani, hogy valójában miről is szól ez a törvényjavaslat. Ez a törvényjavaslat ugyanis kiválóan magába sűríti az Orbán-kormány politikájának és jogalkotási gyakorlatának minden jellemzőjét: kétszínűség, hazugság, gyűlöletkeltés és gátlástalan mutyi. Mindez egyetlen salátatörvénybe foglalva. Kétszínű és alattomos a kormány, mert úgy tesz, mint ha tisztelné az uniós jogot, az EU alapértékeit, miközben lábbal tiporja azokat. E törvényjavaslat nagyrészt uniós irányelvek magyar jogba történő átültetéséről szól. Az előterjesztő hosszan és szépen indokolja, hogy mennyi szabályt szeretnének módosítani azért, hogy azok mindenben megfeleljenek az uniós jognak. Nyilván ezt az Európa-barát képet akarja a kormány Brüsszel felé mutatni. Eközben ugyanezen törvényjavaslatban az uniós szabályokat lábbal tiporva, otromba és értelmetlen szigorításokat vezetnek be azokkal szemben, akiket Magyarország a menedékjog alapján védelemben részesített. A hazai közvélemény számára mindezt már az idegenellenes gyűlöletkampány egy újabb elemeként mutatja a kormánypropagandává züllesztett közmédia, egy olyan kormánypárti javaslatként, amivel megakadályozható az illegális bevándorlók magyarországi rohama. Azonban mindez szemfényvesztés, tisztelt képviselőtársaim. Már önmagában is átverés a kormánypárti képviselők részéről, hogy e törvényjavaslat kapcsán az illegális migrációról szónokolnak, mert ez a törvényjavaslat nem az Európai Unióról, nem a menekültekről és a menekültválságról szól, sőt még csak nem is a Fidesz hatalmi érdekeiről, hanem csupán a gátlástalan mutyiról, arról, hogy a Rogán Antal-féle letelepedési kötvényekből még nagyobb hasznot kaszáljanak a Fidesz által kiválasztott szerencsés közvetítők. Arról ugyanis elfelejtett beszámolni a törvényjavaslat, a kormánypárti expozé és vezérszónoklat, a törvényjavaslat iránt oly nagy érdeklődést mutató közmédiával együtt, hogy a haveri cégek ügyfelei igazi VIP-ellátásban fognak mostantól részesülni. A kötvény megvásárlásával bárki azonnal letelepedési engedélyt kaphat, ráadásul lerövidített határidőkkel, kevesebb adminisztráció mellett. Eddig a kötvény megvásárlásával első lépésként csak tartózkodási engedélyhez juthattak a kötvénybirtokosok és családtagjaik, most azonban egyből letelepedési engedélyt kapnak, és ezzel korlátlan beutazási és tartózkodási jogot az egész Európai Unióba. [[17.50]] Az új szabályokkal a magyar állampolgárság megszerzéséhez szükséges feltételek teljesítése is még könnyebb lesz, tehát a Rogán Antal által kitalált biznisz pörög tovább, amihez fideszes képviselőtársaim éppen most biztosítanak még kedvezőbb feltételeket. Hiszen Rogán Antal és barátai tudják, hogy a jó üzlethez szükséges a barátságos üzleti környezet és az ügyfelek magas szintű kiszolgálása, ráadásul mindezt kedvező áron. Sehol az Európai Unióban nem adják ilyen olcsón a befektetésekhez kötött letelepedési engedélyt, mint amiért önök itt elkótyavetyélik. Nem kell működő beruházásokat létesíteni, magyar munkaerőt alkalmazni, magyar hozzáadott értéket előállítani, de még Magyarországon sem kell tartózkodni; egyet kell tennie a korlátlan európai beutazásra és tartózkodásra vágyó vagyonos külföldinek: néhány évre kölcsön kell adnia a magyar államnak, ezt a kölcsönt pedig kamatostul visszakapja, ráadásul a kamatot a magyar adófizetők fizetik meg. Az üzletnek tehát két nyertese van: a vagyonos, európai letelepedési engedélyhez másként nem jutó külföldi, valamint azok a cégek, amelyek évi több milliárdos jutalékért szervezik az üzletet. [[Dr. Schiffer András: Gazdasági bevándorlók!]] E törvényjavaslat valódi célja, hogy e közvetítő cégek mögött álló offshore-ozó haverok még nagyobb hasznot kaszáljanak azzal, hogy a vagyonos külföldi ügyfeleik valódi VIP-szolgáltatásokat kapnak a magyar államtól. Persze, az üzlet, az üzlet, önök üzletet csinálnak abból, hogy pénzért árulják az Európai Unióba történő letelepedési lehetőséget. Nem vitatható, hogy ez hatalmas biznisz, ami szemlátomást a Fidesznek némi politikai kellemetlenséget is megér. A török és líbiai partoknál is sokan abból próbálnak meggazdagodni, hogy az EU-ba történő belépés és letelepedés lehetőségének megszervezését adják el áruként a jobb és biztonságosabb életre vágyóknak; őket embercsempészeknek hívják - persze az ő ügyfeleik az ázsiai és afrikai országok kispénzű polgárai. A Fidesz által kitalált üzleti modell a vagyonos ázsiai polgároknak kínálja ugyanezt, természetesen összehasonlíthatatlanul magasabb színvonalon. Ráadásul a Fidesz üzleti modelljét igénybe vevők még a befektetett pénzüket is vissza fogják kapni, ráadásul kamatostul, míg a Földközi-tengert és az Égei-tengert csónakokkal átszelők soha egy fillért nem látnak viszont az utazásszervezőktől. Végtelenül álságos, hogy a Fidesz az idegengyűlölet felkorbácsolásából igyekszik politikai tőkét kovácsolni, miközben pénzért árulják a letelepedési jogot. Nemzetinek vallják magukat, miközben a magyar állampolgársággal kufárkodnak. Aki fizetni tud, annál nem számít, hogy keresztény vagy sem, a kulturális különbségektől való félelmet is elnyomja a pénz szaga. A gátlástalanság csúcsa, hogy képesek a letelepedési bizniszüket felpörgető szabályokat ugyanabban a törvényben beterjeszteni, amiben az elismert, valóban háború elől menekülő, védelemben részesített emberektől vonják meg a segítséget. Ez lenne a keresztény könyörületesség, kereszténydemokrata képviselőtársaim? Aki tud a magyar államnak néhány évre milliókat kölcsönadni, azt befogadjuk, aki pedig az üldöztetés vagy a nyomor elől menekül, attól megvonunk minden segítséget? Az idegenellenes propaganda tekintetében ráadásul sikerült újabb mélypontot elérniük: a törvényjavaslatban ugyanis nem a határokat illegálisan átlépő, jellemzően Észak- és Nyugat-európa felé tartó emberekkel szemben vezetnek be szigorításokat. Nem a gazdasági bevándorlóktól, hanem az úgynevezett elismert menekültektől veszik el a segítséget, azoktól az emberektől, akikről a magyar állam és a magyar hatóságok állapították meg, hogy valóban üldöztetés elől menekülnek, azoktól az emberektől, akik megvárták a menekültügyi eljárás befejezését, akik valóban számítottak Magyarország védelmére, nem csupán a Nyugatra történő továbbutazás reményében nyújtották be a kérelmüket. Azoktól az emberektől akarják megvonni a beilleszkedést segítő szolgáltatásokat, akiknek valóban szándékukban áll Magyarországon élni, és erre a magyar hatóságoktól engedélyt is kaptak; például a jövőben akár az Ukrajnából menekülő kárpátaljaiak tekintetében is ugyanezt a sorsot szánják. Kérem tisztelt képviselőtársaimat, alaposan gondolják végig a következményeket. Megéri-e a kukába dobni a társadalmi beilleszkedést segítő teljes intézményrendszert, pusztán azért, hogy két-három hétig továbbgördíthessék a menekültválságra alapozott propagandájukat? Ha már érdemi kormányzás helyett erre a propagandára alapozzák a politikájukat, akkor legalább tessék valami olyat kitalálni, ami nem darál be működő intézményeket! A beilleszkedést segítő teljes intézményrendszer felszámolása ugyanis nem csupán embertelen, hanem össztársadalmi szempontból is rettenetesen rövidlátó lépés. [[Dr. Schiffer András közbeszól.]] Ha az állam segíti az elismert menekültek, oltalmazottak beilleszkedését, munkába állását, akkor ezek az emberek rövid idő után semmilyen költséget nem jelentenek az állam, a magyar emberek számára. Ha viszont segítség nélkül az utcára lökjük az elismert menekülteket, akkor arra kárhoztatjuk őket, hogy a szociális ellátórendszer révén tartsák fenn magukat - ezt önök sem akarhatják, képviselőtársaim! A törvényjavaslat még egy hazug elemére mindenképpen fel kell hívnom képviselőtársaim figyelmét: az úgynevezett befogadottakra vonatkozó szabályokat az idegenrendészeti törvényből átteszik a menekültügyi törvénybe. Ez első hallásra csupán egy jogtechnikai változásnak tűnhet, azonban hatásait tekintve korántsem biztos, hogy az lesz. A befogadotti státusz ugyanis nem menekültjogi kategória, azok az emberek számítanak befogadottnak, akiket ugyan ki kellene utasítani, de nincs olyan biztonságos ország, ahová ez megtörténhetne, vagyis lényegében ez egy megtűrt státusz, aminek semmi keresnivalója a menekültügyi szabályozásban. Akkor vajon mi célt szolgálhat ez a módosítás? Alighanem így próbálják majd a menekültügyi eljárási statisztikákat torzítani, mintegy citrompótlóként alkalmazva a befogadotti kategóriát a menekült helyett. Összességében tehát egy hazug, a gyűlöletkeltést és a gátlástalan mutyi céljait szolgáló törvényjavaslatot terjesztett a kormány az Országgyűlés elé. Ez a törvényjavaslat a Fidesz politikájának lényegét mutatja be: az idegenellenes, nacionalista indulatok felkorbácsolása, és miközben az ország lakosságának figyelmét leköti az egész világgal folytatott permanens szabadságharc, addig szabadon folyhat a gátlástalan mutyi, az ország vagyonának átjátszása a fideszes haveroknak. Aki pedig a lopást szóvá meri tenni, az áruló, nemzetellenes és az aktuális ellenség, az USA, az EU vagy éppen az illegális bevándorlók ügynöke. Jobb lesz, ha észreveszik, kedves képviselőtársaim, hogy napról napra egyre több magyar ember lát át ezeken a visszataszító praktikákon. Ma még csak a parlamenti ellenzék, néhány hét és hónap múlva talán már a társadalom többsége fog nemet mondani a mutyikat kiszolgáló, szemfényvesztő törvényeikre. Az emberek előbb-utóbb számon fogják önökön kérni az oktatás és az egészségügyi rendszer kiszipolyozását, a befagyasztott illetményeket, egyre többen fogják hangosan megkérdezni: miként lettek milliárdosok a fideszes haverok, miként épül a fideszes nagybirtokos arisztokrácia? Előbb-utóbb minden képviselőnek számot kell adnia, aki az ilyen és ehhez hasonló törvényeket megszavazza és támogatja. Az MSZP mélyen elítéli és megveti ezt a törvényjavaslatot, a leghatározottabban elutasítjuk azt. Köszönöm, hogy meghallgattak."
0,u2015-07-06-53,Opposition,-0.921875,2015-07-06,0.9939814805984497,"Köszönöm szépen a szót, elnök úr. Tisztelt Országgyűlés! Szeretném azzal kezdeni, hogy az én meglátásom szerint a migráció egy valós probléma az Európai Unióban, és így valós probléma Magyarországon is. Aki másként gondolja, az az én meglátásom szerint téved. Ugyanakkor az a törekvés, amelyik szembeállítja egymással a bevándorláspárti és Magyarország-párti embereket, az, azt gondolom, hogy nem mást tesz, mint szándékosan uszítja a társadalmat. Ugyanis arról van szó, hogy erre a kérdésre, erre a problémára más-más politikai erőknek vagy más-más szakmai szervezeteknek másféle megoldási javaslatuk van, és valóban, sok esetben másként állnak hozzá ehhez a kérdéshez, más, adott esetben erkölcsi alapon közelítenek hozzá. Szeretnék három dolgot elöljáróban megjegyezni. Az egyik az, hogy senki az én tudomásom szerint nem kívánja kitárni a kapukat, azaz nem kíván válogatás nélkül mindenkit Magyarország területére beengedni, és hagyni azt, hogy itt letelepedjen. [[Az elnöki széket dr. Latorcai János, az Országgyűlés alelnöke foglalja el.]] A másik, hogy a gazdasági bevándorló fogalma mint olyan, nem létezik. Ez egy Fidesz által kreált műfogalom, amit a hangulatkeltő, uszító kommunikációjuk érdekében találtak ki. Ezt a célt szolgálja és semmi mást, ilyen szakszó nem létezik. A harmadik, hogy a migráció egy, a világban zajló természetes folyamat, amely a világ kevésbé szerencsés országaiból a legfejlettebbek felé irányul, és az utóbbiaknak, az utóbbi országoknak a feladata az, hogy ezt a folyamatot normális mederben tartsák. Még egyszer mondom: egy a kérdés, és ezen vitatkozunk, hogy ezt hogy kell csinálni, mi erre a jó módszer és a megfelelő metódus. Emlékeztetnék arra is, mielőtt még mást kívánnak nekünk tulajdonítani a tisztelt kormánypárti és a kormánypárthoz igen közel álló jobbikos ellenzéki képviselőtársaink, hogy nem azt mondtuk, hogy ez nem probléma. Azt mondtuk, hogy ma Magyarországon jelen pillanatban létezik egy ennél nagyobb probléma vagy legalább ilyen súlyú probléma ebben a témakörben, ez pedig az, hogy ma több százezer ember vándorol ki Magyarországról az Európai Unió egyes tagállamaiba és az Egyesült Államokba, méghozzá a jobb megélhetés reményében, és ez a probléma Magyarország számára legalább olyan súlyos, ha nem súlyosabb jelen pillanatban, mint a migráció kérdése, mint a felénk irányuló migráció kérdése. Azt is szeretném egyértelműsíteni, és sajnos megint ezzel állunk szemben, hogy a Fidesznek egy bevett módszere van: talál egy bűnbakot, egy társadalmi csoportot, akit ellenségnek titulál. Ilyenek voltak korábban - hogy emlékeztessem önöket - a korán nyugdíjba vonuló rendvédelmisek, vagy a külföldi karvalytőke, a multinacionális vállalatok, vagy éppen a fogyatékkal élők, most pedig a migránsok ilyenek. Remélem, hogy a zsidók nem kerülnek majd sorra; ugyanis a bűnbakkeresés, tisztelt képviselőtársaim [[Kontrát Károly: Tiltakozunk!]] , az a jóféle diktatúráknak a bevett módszere, és egyébként sajnos működő módszere. Ezek ellen a társadalmi csoportok ellen indulatokat szítanak, és szembeállítják őket a magyar társadalommal, és amikor valaki, mondjuk, a migráció kapcsán a szolidaritás fogalmát használja, mint ahogy tette Ferenc pápa - és nem úgy, ahogy Vejkey képviselőtársam mondta, ő semmilyen kiegészítést nem csatolt hozzá -, mondjuk, a hazánkban üldözött migránsokkal kapcsolatban, azonnal betolják őt a magyar nép ellenségei közé. Ez a fajta hangulatkeltés és leegyszerűsítés egyrészt felelőtlenség, másrészt erkölcstelenség. Milyen érdekes, tisztelt képviselőtársaim, az, hogy eddig nem voltak problémák a menekülttáborokban! És ne mondják nekem a migrációs számoknak a növekedését, ugyanis nagyjából a menekülttáborokban hasonló létszámú ember lakik, mint lakott korábban, nem tízezerszámra, hanem néhány száz, talán másfél ezer. És most volt mégis probléma. Mi lehet ennek az oka? [[12.00]] Mindannyian tudjuk, és ezzel talán nem árulok el semmiféle titkot, még annak sem, aki nem igazán van otthon ebben a témában, hogy a menekülttáborokat árgus szemekkel figyelik a titkosszolgálatok is. Vagy nem tudták kezelni ezt a helyzetet - néhány száz emberről van szó, még egyszer mondom -, vagy szándékosan szították fel, ugyanis ez jót tesz az önök kommunikációjának. Eddig nem volt probléma. Most érdekes módon van. Milyen érdekes volt korábban, hogy egy másik példát említsek, amikor éppen az uzsorások voltak napirenden, ők voltak a társadalom legfőbb ellenségei, persze egyébként azok, de önök ezt tették az első sorba, akkor minden héten megfogtak két uzsorást legalább, és erről szóltak a tudósítások. Amióta más téma lett, azóta érdekes módon nem szólnak erről a hírek, pedig talán uzsorások maradtak még ebben az országban sajnos. Még egyszer szeretném mondani és hangsúlyozni, ez egy valós probléma. De idegenellenességet szítani, azt gazemberségnek tartom! Minden nemzetközi és hazai jogszabály egy platformon említi az idegenellenességet a rasszizmussal és az antiszemitizmussal. Tisztelt Képviselőtársaim! Tudják, hova jutottunk? Oda, hogy éppen most olvastunk egy olyan Facebook-bejegyzést, amely arról szól, hogy a Facebook-bejegyzést tevő egy buszon a következő mondatot hallotta fiataloktól: megyünk bevándorlókat verni. Ugye, igazi náci beszéd? Azt gondolom, hogy ez a fajta kommunikáció idevezet, és nem a megoldást keresi. Ez a probléma. Nem hangulatkeltésre van szükség, tisztelt képviselőtársaim, hanem megoldásokra. De ez nem a vasfüggöny. Rövid és hosszú távú megoldásokra van szükség. Rövid távú megoldásokra is szükség van. Azt gondolom, ismerik azokat a javaslatokat, amelyeket mi benyújtottunk. Vasfüggöny helyett szeretnénk azt, hogy a költségvetésből átcsoportosítsanak ugyanilyen összeget a rendőrség megerősítésére és technikai eszközök beszerzésére. Sokkal hatékonyabbnak tekintenénk mint a rövid távú megoldást. Ugyancsak javasoltuk azt, hogy a büntető törvénykönyvben az embercsempészés tényállását szigorúbb büntetéssel sújtsuk. Ez is bizonyos rövid távú, és ha úgy tetszik, felületi kezelést jelenthetne erre a problémára. Önök arra sem hajlandóak, hogy megtárgyaljuk ezeket a javaslatokat. Pedig, azt gondolom, érdemes lenne róla beszélni, hiszen senki nem, még egyszer mondom, a bevándorlók oldalán vagy a magyar nép oldalán áll, hanem a normális megoldást keressük. Ez a normális megoldás szerintünk errefele vezet. Jó lett volna, ha hagynak nekünk időt arra, hogy ezt tudjuk ismertetni. Tisztelt Képviselőtársaim! Még egy mondat az előzőekhez. Minden vészkorszak szavakkal és bűnbakkereséssel kezdődött. [[Szávay István: Jaj, ne!]] Szeretném, ha jól értenék! Ezt nem a migráció megfelelő kezelési törekvéseire értem, hanem arra az uszító retorikára, amelyet a Fidesz vezérszónokai képviseltek. Még egyszer: amikor azt mondja, és erre rácsatlakozik a Jobbik is, Z. Kárpát képviselő úr, akinek figyeltem a felszólalását, a migránsokkal való esetleges juttatással kapcsolatban, hogy „ezeknek” kell ilyet juttatni. Nem „ezeknek”, tisztelt képviselőtársaim, hanem „nekik”, „őnekik”. Ez az óriási különbség valóban a mi kettőnk felfogása között. [[Apáti István: Adjál szállást nekik!]] Önök, úgy tűnik, tárgyként, valami rossz jelenségként kezelik őket, és nem emberként. Ez egy probléma. Valószínűleg képviselők érezhették így magukat a harmincas évek végén, mint ahogy én most itt, a parlamentben. [[Apáti István: Ajaj! Novák Előd: A „bevándorló” nem tulajdonnév! Zaj. Az elnök megkocogtatja a csengőt.]] A hosszabb távú megoldásokat illetően, tisztelt képviselőtársaim, azt gondolom, hogy a magyar törekvések mellett elsősorban szükség van egy európai megoldásra. [[Apáti István: Azt várhatjuk!]] Azért van szükség rá, tisztelt képviselőtársaim, mert az egyik legfontosabb dolog lenne, és erre Schiffer képviselő úr is utalt már, de erre utalt egyébként az az Ulrich Sieber professzor is, aki nem régen itt járt Magyarországon, és német egyetemi tanárként valószínűleg jól látja és van tapasztalata a migrációval kapcsolatban is, hogy meg kellene kísérelni elősegíteni a harmadik országbeli állampolgárok helyben maradását. Igen, ez egy hosszú távú megoldás lehet. Ebben, ahogy Schiffer képviselő úr is mondta, igen nagy szerepe van az Egyesült Államoknak, akinek bizony sikerült autokratikus rendszereket megdönteni, de meglehetősen ritkán sikerült ott olyan társadalmi viszonyokat hagyni, elősegíteni és kiépíteni, amelyek lehetővé teszik azt, hogy élhető országok maradjanak ezek, és onnan ne elmenekülni kényszerüljenek emberek, hanem az az ország nyújtson nekik a hazájukként megfelelő környezetet. De ugyanúgy, ahogy szintén Schiffer képviselő úr utalt rá, ebben az Európai Uniónak is kiemelt felelőssége van. Ezt a felelősséget Magyarországnak, azt gondolom, a diplomáciai tárgyalásokon hangsúlyozni kell. Nem hiszem, hogy egyedül maradunk ezzel a véleménnyel. Ha valaki azt állítja ugyanis, tisztelt képviselőtársaim, hogy a világban zajló migrációt vagy akár annak kiváltó okát és az abból adódó menekültáradatot Magyarország egy vasfüggönnyel kezelni tudja, az vagy hazudik, vagy bolond. A másik érvem, ami miatt európai megoldást sürgetnék hosszú távon - még egyszer szeretném hangsúlyozni, rövid távon van Magyarországnak mint nemzetállamnak ebben teendője, de hosszú távon biztos, hogy európai megoldásra van szükség -, a másik érvem az, hogy azt gondolom, érdemes volna elkerülni, hogy Magyarország váljon ütköző állammá ebben a kérdésben. A geopolitikai helyzetet természetesen nem tudjuk megváltoztatni, nyilvánvalóan és értelemszerűen nem is erre teszek javaslatot. De azt igen, hogy Magyarország az Európai Unió részeként tudja ezt a kérdést kezelni, ne pedig önálló nemzetállamként próbáljunk valamilyen megoldást találni. Ugyanis az ütközőállamok sorsa soha sem jó. Lehetne magyar és külföldi példákat is találni, talán kezdjük ez utóbbival. Biztos képviselőtársaim ismerik a történelemből azt, hogy miért támogatta, mondjuk, a Kelet-római Birodalom a keresztes hadjáratokat elsősorban. Azért, mert nagyon jó volt neki az, hogy létrejöttek olyan hercegségek, grófságok a Szentföld környékén, amelyek ütközőállamként szolgáltak, és ők álltak állandó háborúban, nem pedig a Kelet-római Birodalom. Ez neki nagyon kényelmes volt. Ezért még adott esetben anyagilag is támogatta ezeket az államokat, és más módon is, akár még katonákkal is. De Magyarország példáját is említhetnénk, hogy mennyire volt jó, mondjuk, a török hódoltság idején, amikor mi tartóztattuk fel az ideirányuló katonai támadásokat, és védtük meg Európát ellene. Szeretnénk ugyanebbe a helyzetbe kerülni most is? Mert ha Magyarország egyedül törekszik megoldani ezt a helyzetet, biztos, hogy az Unió támogatni fogja és a világ többi része is. Ez a legkellemesebb helyzet: Magyarországnak juttatni némi pénzt azért - és ebben talán egyetértünk Mirkóczki képviselő úrral, hiszen ezt mondta el -, hogy felhúzza a vasfüggönyét, és állandó konfliktust vállal a migránsokkal. Ezzel Európa valójában megoldotta ezt a problémát, vagy legalábbis egy részét ennek a problémának, úgy, hogy ez egyébként Magyarország kárára vált. Na, ezt nem szeretném én! Nem azért sürgetnék európai megoldást, mert elkötelezett vagyok az Európai Unió felé! Azért sürgetek, mert Magyarországnak ez jó, ez az, ami a javát szolgálja az én meglátásom szerint. Más dologban is, azt gondolom, érdemes európaiként gondolkodni és nem pusztán nemzetállami fejjel, de ebben a kérdésben viszont kiemelten szükség van erre. Azt kérem a magyar kormánytól, hogy annak ellenére, hogy most rövid távú megoldásként ebben látják a siker útját - mi nem -, de amikor hosszú távú megoldásban gondolkodik, akkor gondolja végig azt, amit én is elmondtam. Nem hiszem, hogy ez újdonság számára, nagyon sokan ezeket a gondolatokat megfogalmazták már, a külügyminiszter úr biztosan sokaktól hallott már hasonlót. Mégis azt szeretném kérni, tisztelt képviselőtársaim, hogy úgy próbáljuk kezelni ezt az egyébként valóban létező és komoly kérdést, a migráció kérdését, hogy közben azért európaiak maradunk, közben a szolidaritásnak és az emberiességi követelményeknek megfelelő hozzáállásunkat nem adjuk fel, és próbálunk sürgetni egy olyan megoldást, amely nemcsak a szavak szintjén, hanem valóságban is Magyarország számára kedvező. Ezt kérném tehát önöktől, tisztelt képviselőtársaim. Ezzel együtt nem tudjuk támogatni az előttünk fekvő törvényjavaslatot, de mivel ez a vita jelentősen túlmutat az előttünk fekvő javaslaton, ezért kérem e gondolatoknak a megfontolását is. Köszönöm szépen."
0,u2022-06-13-21,OTHER,0.673828125,2022-06-13,0.23197655379772186,"Köszönöm a szót. Tisztelt Képviselőtársaim! 2011 és ’13 között Berlinben éltem és végeztem el a közgazdaságtani mesterképzést. Azért tanultam ott, mert korai egyetemi éveim alatt a Corvinus Egyetemen egy olyan közeg vett körül, ahol természetes volt az, hogy ha lehetőségünk nyílik rá, akkor a világot látni kell, tudásunkat és tapasztalatunkat érdemes és jó külföldön gyarapítani. 2013-ban pedig azért jöttem haza, mert tudtam és éreztem, hogy én itt szeretnék élni, én Magyarországért szeretnék dolgozni, nekem itt van dolgom, ez a hazám, ez a közösségem. A minap Balatonaligán jártam, ahol Mészáros Lőrinc és Tiborcz István a Balaton egyik leggyönyörűbb partszakaszát teszik éppen tönkre. Ismerős ez a történet Újbudáról, és ismerős ez a történet az ország számos szegletéből, ahol újra és újra a beton győz a természet, a kapzsiság pedig a jövőnk fölött. A tóparttól pár száz méterre, az aligai vasútállomáson egy emlékmű Széchenyiről, a déli vasút megálmodójáról emlékezik meg, tőle idézek: „Nem hal meg az, ki milliókra költi / Dús élte kincsét, ámbár napja múl”. Önöknek négyszer is megadatott a lehetőség, hogy hasonló örökséget teremtsenek, no nem saját maguknak meg a családjuknak, hanem a magyar nemzetnek, ehhez képest amit tesznek, az az, hogy a milliókat a köz kárára, saját dús életükre költik. [[13.50]] Széchenyi mondta azt is, hogy „Egy nemzet ereje a kiművelt emberfők sokaságában rejlik”. Nos, nincs kétségem afelől, hogy 150 év múlva senki nem fogja az önök munkáját ezzel az idézettel összekötni, mert az oktatásban nincs egyetlenegy olyan mutató sem, amely alapján büszkék lehetnének munkájukra. Amikor hazajöttem Berlinből, egy közeli szerettemet veszítettem el egy betegség következtében. Láttam, hogy milyen körülmények között próbálnak gyógyulni tisztességes, rendes, az életüket végigdolgozó emberek. Láttam, hogy mennyire méltatlan az egész országra nézve az, ahogy a betegségeknek kiszolgáltatott emberekkel bánunk. Tíz évvel később: kijött a múlt héten a 2023-as költségvetésitörvény-javaslat, amelyből egyetlenegy dolog kristálytisztán látszik: megy minden tovább ugyanúgy, mint eddig. Nem lesz érdemi béremelése a pedagógusoknak és az ápolóknak, nem lesz méltányos adópolitika, nem lesz igazságos közteherviselés sem. Különadókat vagy ahogy önök Marx után szabadon nevezik , extraprofitadót vetnek ki, hogy a vállalatok mögé bújva tereljék saját magukról a felelősséget abban, hogy mennyire nehéz lesz a magyar embereknek a válság, az infláció és a drága euró következményeit elviselni a következő időszakban. Apropó euró, ez a költségvetés azt is tisztán megmutatja, hogy önök szembemennek a magyar emberek csaknem 70 százalékának világos akaratával, mert nem dolgoznak az euró mihamarabbi bevezetésén. A másik igazi nagy bűnük a közösségekben, a lelkekben végzett rombolásuk, amivel több százezer tehetséges fiatalt és időst üldöztek el országhatárokon kívülre, kiknek soha nem mondták azt, hogy szükség van rájuk itthon; kiknek soha nem mondták azt, hogy jöjjenek haza Magyarországra. Vannak, akik itthon maradtak, de ők sem tudnak beilleszkedni az önök rendszerébe, mert annak minden eleme úgy van felépítve, hogy a másképp gondolkodók, a másképp érzők ne érezhessék benne otthon magukat. Bár a politikájuk semmit nem látszik változni, egy fontos dolog igenis megváltozott az elmúlt időszakban a magyar politikában. A Momentum új parlamenti frakciójának tíz tagja dolgozik mostantól egy olyan országért, ahol érték a tudás, érték a teljesítmény; ahol segítünk az elesetteknek; ahol minden gyereknek esélye van egy boldog és teljes életre; és ahol a jövőnkbe befektetünk, nem pedig feléljük ezt; ahol egy véres háborúban nem kérdés, hogy az agresszorral szemben kiállunk, és ahol mindent elkövetünk a tőle való függetlenedésért; és ahol a politika nem a gyűlöletkeltésen, hanem közösségek építésén alapul. Azért állok ma itt és mondom első parlamenti fölszólalásomat, mert április 3-án az újbudaiak többsége nekem szavazott bizalmat az országgyűlési választáson. Ezzel a megtisztelő felhatalmazással teszek amellett hitet, hogy a következő négy évben minden olyan dologgal szemben bátran és hangosan ki fogok állni, amely szembemegy az én és a Momentum közösségének értékeivel, és hogy kitartással és odaadással fogok dolgozni egy olyan Újbudáért és egy olyan Magyarországért, ahol végre mindenki itthon érezheti magát. Köszönöm szépen."
0,u2017-10-17-53,OTHER,0.650390625,2017-10-17,0.19820454716682434,"Köszönöm a szót, elnök úr. Tisztelt Képviselőtársaim! Jelen törvény célja az egyrészről az Európai Közösség és annak tagállamai, másrészről a Libanoni Köztársaság közötti társulás létrehozásáról szóló euromediterrán megállapodás, valamint az ahhoz csatolt jegyzőkönyvek kihirdetése. Az egyezmény célja a felek közötti politikai párbeszéd számára megfelelő keret biztosítása, az áruk, szolgáltatások és tőke kereskedelmének fokozatos liberalizálásához szükséges feltételek megteremtése, a felek közötti kereskedelem, valamint a kiegyensúlyozott gazdasági és társadalmi kapcsolatok bővítésének előmozdítása, illetve a gazdasági, társadalmi, kulturális, pénzügyi és monetáris együttműködés fejlesztése. [[12.50]] Libanon a Közel-Kelet legstabilabb állama, így az EU számára a környék legfontosabb partnere. Ez nem csupán gazdaságilag és politikailag igaz, Libanonban, ahogy arról már szó esett, jelenleg körülbelül másfél millió menekült tartózkodik, főleg szíriaiak. Ez az ország lakosságának harmadát jelenti, emiatt az Európai Unió és Magyarország elemi érdeke is, hogy Libanon stabil maradjon, ugyanis egy ottani háború újabb hatalmas menekültáradatot indítana meg Európa felé. Ebben a vonatkozásban erőfeszítések történtek az elmúlt évek során, s az sem csoda, hogy az Unió rengeteg pénzt és energiát fektet az országba, amelynek egyébként legfontosabb kereskedelmi partnere is az EU. Bár Magyarország kereskedelmi kapcsolatai nem kimagaslóak az országgal, jelen megállapodás ebben is segítségre lehet. Bízom benne, hogy ebből következően fognak majd történni előrelépések, s aláhúznám azt, hogy a Jobbik képviselőcsoportja is támogatja ennek a megállapodásnak és a jegyzőkönyveknek a kihirdetését. Köszönöm szépen. [[Taps a Jobbik soraiban.]]"
0,u2017-09-20-35,OTHER,0.51904296875,2017-09-20,0.2591215968132019,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Egy olyan törvényjavaslat van előttünk, amit szerintem Magyarországon minden parlamenti párt, minden frakció támogat, az Európai Unió és tagállamai, másrészről az Afganisztáni Iszlám Köztársaság közötti partnerségi és fejlesztési együttműködési megállapodás, amit különös tekintettel azért is támogatunk, a Jobbik Magyarországért Mozgalom, mert amióta a migráció kérdésként fölmerült - és számtalanszor beszéltünk erről már itt a Magyar Országgyűlésben is -, a Jobbik Magyarországért Mozgalom mindig kifejtette azon álláspontját, hogy a migrációt meg kell állítani, és a migránsokat lehetőleg Európától, de Magyarországtól mindenféleképpen távol kell tartani. És azon álláspontunkat is minden esetben kifejtettük, hogy a migráció problémáját lehetőleg nem Európában kell megoldani, hanem azokban az államokban, ahol a migráció felvetődött, ahonnan elindul, ami a kiindulópontja ennek. Nyilván az sem megoldás önmagában, hogy Európa határán tömegek várakoznak arra, hogy bejussanak Európába, hanem az lenne a legjobb, hogyha ezt megoldanánk azokban az országokban, ahol keletkezik a probléma. Azt is látnunk kell, amikor néztük a migránsok etnikai összetételét, hogy nagyon nagy részük Afganisztánból érkezett. Tehát akkor is, amikor a szír válság a tetőfokán volt, a migránsok egyharmada Afganisztánból érkezett. Tehát ez az egyik olyan ország, ahol a migráció, a migránsok kiindulópontja van, tehát mindenképpen az összeurópai érdek az lenne, hogy tegyünk meg mindent azért, hogy ezekben az országokban ne legyen olyan helyzet, hogy a migrációs válság tovább fokozódjon. Ezért is üdvözli Magyarország mindenféleképpen ezt a megállapodást. Mi nem mondjuk azt, hogy önmagában ez a megállapodás eredményre fog vezetni, ez a megállapodás önmagában a migrációs hullámot Afganisztán vonatkozásában meg fogja szüntetni, nyilván nem fogja megszüntetni, továbbra is jönni fognak, de ez úgymond nulladik lépés, egy előzetes lépés abban, hogy ez a helyzet a jövőben megoldódjon. Azt is látnunk kell, hogy Afganisztán történelmi múltja, illetve azok az események, amelyek jellemezték, a folyamatos háború már több évtizede Afganisztán területén, aztán azok a belharcok, amelyek a szovjet hadsereg kivonulását követően lezajlottak az országban, illetve az a háború, ami ott lezajlott, illetve belső problémák, azok nem oldhatók meg egyik napról a másikra, de mindenképpen fontos, hogy az Európai Unió ilyen szinten megtegye azt a nulladik lépést, letegye azt az alapot, amellyel talán meg lehet oldani ezt a problémát. Azt látni kell, hogy egy hatalmas országról beszélünk, hiszen Afganisztán 647 500 négyzetkilométer területtel rendelkezik, tehát hétszerese Magyarország területének. Ehhez képest csak a háromszorosa a lakosság száma, 32 millió lakos. És 1490 USA dollárral az egy főre jutó GDP-jük meglehetősen alacsony, tehát szegények az afgán emberek. Ennek is köszönhető egyrészről az elvándorlás, másrészt az, hogy a gazdaságuk egy részét is a drog működteti, hiszen a drog termeléséről és exportálásáról is ismert. Mindez azt jelenti, hogy a bűnözés is viszonylag magas szinten fordulhat elő az ilyen országokban. Tehát akkor, amikor együttműködési megállapodást kötünk, és ennek az együttműködési megállapodásnak letesszük az alapjait, amennyiben ez majd betartásra kerül a jövőben, azt gondoljuk, hogy mindenféleképpen egy pozitív irányba történő elmozdulást jelenthet. Ezért a Jobbik Magyarországért Mozgalom természetesen támogatja azt. Köszönöm szépen a figyelmet. [[Taps a Jobbik soraiból.]]"
0,u2015-09-21-31,OTHER,-0.986328125,2015-09-21,0.996913731098175,"Tisztelt Elnök Úr! Tisztelt Országgyűlés! Miniszterelnök úr úgy fogalmazott, hogy a probléma a tömeges népvándorlás. Nincs ebben igaza a miniszterelnök úrnak, mert a tömeges népvándorlás valójában már csak okozat. Az ok, a probléma maga az egy igazságtalan, működésképtelen világrend, amely úgy mozog a világban, úgy mozog a különféle régiókban, országokban, mint elefánt a porcelánboltban, saját akarata szerint tesz tönkre országokat és nemzeteket tapos meg. Én tudom azt, tisztában vagyok vele, hogy Magyarországnak nincs meg hozzá a súlya, hogy ezen a világrenden változtasson, vagy csak nagyon kevés súlya van ehhez, de azért mondjuk ki itt magunk között, legalább lássunk tisztán, hogy ezekhez az igazságtalan háborúkhoz, amelyek ezt az egész migrációs válságot elsősorban okozták, mi, Magyarország is hozzájárultunk a támogató szavazatainkkal, a katonáinkkal, az erkölcsi támogatásunkkal, a nevünkkel. Az a baloldal is egyébként, amelyik most félti a migránsokat, nem tudom, hol volt akkor, amikor ezekről a háborúkról dönteni kellett. És felteszem a kérdést, hogy a jelenlegi kormány hol volt, és hol van most, amikor ezeknek a háborúknak a kapcsán talán érdemes volna újragondolni a magyar álláspontot. Az biztos, hogy a magyar érdek nem más, mint hogy Magyarországot meg kell védeni, és az is igaz, hogy eközben egyébként védjük a keresztény európai kultúrkört is. Azt nem tudjuk, hogy Nyugat-Európa fölébred-e vagy sem, és ha felébred, lehet, hogy akkor is már késő lesz, sőt még azt sem tartom elképzelhetetlennek, hogy húsz év múlva újra migránsproblémával kell majd szembesülnünk, de akkor már a Nyugatról idemenekülő, fehér bőrszínű, keresztény európaiak Magyarországra meneküléséről kell majd döntenünk. Mindenestre mi most védjük a saját hazánkat és védjük Magyarországot műszaki határzárral és emberállománnyal. Egyik sem elég önmagában. Csongrád megyében láttuk, hogy a kerítés emberállomány nélkül nem elég, most Baranyában és Somogyban meg azt látjuk, hogy hiába vannak ott emberek, hiába vannak ott rendőrök, hiába van ott a hatóság, kerítés nélkül képtelenek visszatartani a migránsáradatot. Nem akartam a miniszterelnök úrnak adott reakciómban erre kitérni, de itt most mégis megteszem, hogy miközben persze elégedettek vagyunk a kormány intézkedéseivel, azért azt ne felejtsük el, hogy Horvátország vonatokon és buszokon azokat a migránsokat hozta ide át nekünk, akiket annak idején néhány nappal ezelőtt Röszkén visszatartottunk. Én lementem Pélmonostorra, ott a peronon beszéltem a vonatra fölzsúfolt migránsokkal, és köztük több olyan volt, akinek még a sérülése is látszott a magyar rendőrökkel vívott küzdelméből. Gondoljunk bele, hogy föltartottuk nagy erőkkel - egyébként nagyon helyesen - Röszkénél ezeket az embereket, majd tétlenül, bénán végignéztük, ahogy a horvátok buszokkal és vonatokkal Magyarországra küldik őket. Ezen mindenképpen érdemes lenne elgondolkodni és a lehető leghamarabb Magyarország védelmét teljessé tenni. Megfogalmaztam itt ma lépéseket, javaslatokat, a miniszterelnök úr sajnos nem reagált rájuk, ezért újra megfogalmazom, hátha majd Kontrát Károly államtitkár úr reagál rájuk. Az embercsempész bandákkal kezdjünk valamit, próbáljuk meg legalább a magyarországi vonalaikat felszámolni! Én hallok a híradásokban ilyen-olyan kisebb eredményeket, de ha mondjuk, az M5-ösön bemegyek egy benzinkúthoz, tuti, hogy találkozni fogok embercsempészekkel. A másik a határőrség visszaállítása. Nagyon jó, hogy rendőrök és honvédek őrzik most a magyar határt, de azért gondolom, a jelenlegi kormány sem képzeli el azt a jövőben hosszú távon úgy, hogy mindig a rendőrök és mindig a katonák legyenek a határnál. A rendőröknek egyébként sokkal több feladatuk volna, és az biztonsági kockázatot és közbiztonsági veszélyt is jelent, hogy őket folyamatosan el kell vezényelni az alapvető területeikről. Ezért volna nagyon fontos a határőrség visszaállítása. Ezt nem valami mantraként ismételgetjük önöknek, hanem ez tényleg őszinte és jó szándékú javaslat. Kérem, hogy ezt fontolják meg. Ha nem fontolják meg, majd a jövő ki fogja kényszeríteni, államtitkár úr, ezt higgye el nekem. És ha már a határőrséget felállítjuk, akkor azt is kérem, fontolják meg, hogy a civil erőt, a civil védelmi erőt, ami az emberekben megvan - vannak erre tisztességes, erkölcsi bizonyítvánnyal rendelkező és alkalmas emberek -, be lehetne vonni különféle logisztikai vagy egyéb feladatokra a határ megvédésére. Ha ez így van, akkor kérem az Országgyűlést, magunkat, hogy teremtsük meg ennek a törvényi lehetőségeit, üljenek le a szakpolitikusaink, alkossunk erről törvényt, és ezeket az energiákat mielőbb vonjuk be a határ védelmébe, pláne akkor, ha a miniszterelnök úr arról beszél, hogy még téli szünet sem lesz. Szintén kérem megfontolásra az önkéntes sorkatonaságról szóló javaslatunkat, hiszen a férfiaknak a hadkötelezettség amúgy is alaptörvényi előírás, miközben a magyar állam nem biztosítja megfelelő módon a honvédelmi alapismeretekhez való hozzájutást. Én tudom azt, hogy van önkéntes műveleti tartalékosi rendszer, de lehet, hogy szükség volna emellett egy olyan rendszerre, amely sokkal rugalmasabban és sokkal könnyebben tenné lehetővé azt, hogy válsághelyzetben, katasztrófahelyzetben bevonjunk újabb és újabb energiákat, képzett embereket a határ védelmébe. S végül a kvótarendszer. Miniszterelnök úr arról beszélt: lehet, hogy már a héten Európa rossz döntést fog hozni. Akkor ne beszéljünk rébuszokban, hanem mondjuk ki, hogy Magyarország népszavazást fog kezdeményezni, akár uniós szinten arra nézve, hogy nem fogja Európa ránk kényszeríteni a kvótarendszert, ezt nem teheti meg, mert a magyar embereknek nem ez a véleménye, de meggyőződésem, hogy az európai embereknek sem ez a véleménye. Ha pedig így van, akkor meg ne féljünk ettől a népszavazástól, ne beszéljünk rébuszokban, hanem tűzzük ki a célt! Köszönöm a figyelmet. [[Taps a Jobbik soraiban.]]"
0,u2016-02-15-155,OTHER,-0.994140625,2016-02-15,0.5589855909347534,"Tisztelt Elnök Úr! Tisztelt Ház! Miközben a migránsokkal szemben egy általam nagyon is támogatott retorikai háború folyik, meglepve tapasztaltam múlt heti szegedi bejárásom során, mikor is sajtótájékoztatót tartottunk a pályaudvar melletti térségben, mögöttünk teljes lelki nyugalommal egy tucatnyi migránsból álló csoport beült egyet gyrosozni mindenféle hatósági és egyéb vegzatúra vagy egyáltalán felügyelet nélkül. Tapasztaltuk mindezt akkor, amikor a térségbe kirendelt élő erőt már elvileg megduplázta a vezetés, és elvileg már egy olyan helyzet állt elő, hogy a kerítést, a fizikai határzárat az önök bevallása szerint tisztességes módon őrizték volna.A helyzet ezzel szemben az, hogy Tóth Péter vezetésével az ottani jobbikosokból álló csapat naponta kapja a jelentéseket nemcsak a kerítés folyamatos megrongálásáról, de bizony arról is, hogy a külterületeken élők, tanyák lakosainak birtokát folyamatosan felprédálják, az ő birtokukon pihennek meg az újonnan érkezők. Tehát megint egy lassú szivárgás kezdődött. Mindezen helyzetet csak tetézi, hogy a Nagyfáról kikerülő migránsok adott esetben a legközelebbi bevásárlóközpontnál zavartalanul találkoznak azon embercsempész bűnözőkkel, akik által tovább veszik az útjukat Nyugat felé. Látható, hogy az, amivel szemben önök a virtuális térben harcolnak, itt van folyamatosan közöttünk, körülöttünk. Mindemellett Vámosszabadi térségéből is újabb jelzések érkeznek, hogy már az autóutakon és a szálló térségében is egyre gyakrabban jelennek meg migránsok. Érthetetlen számunkra tehát, hogy hol van az az önálló határőrség, hol van az a szerveződés, amely képes folyamatosan szavatolni határaink biztonságát. Mert lássuk be, a rendőri erők és a honvédség, bármilyen jól teljesít, nem ez lenne az elsődleges feladata, és önmagában, fenntartható módon nem tudja ezt a problémát megoldani. Kérdésünk tehát egyszerű és egyértelmű: mikorra várható végre egy önálló határőrség felállítása, illetve meddig asszisztál a kormányzat azon elképesztő gyurcsányista romboláshoz, ami leépítette ezt a nagyon fontos szervezetet? [[Taps a Jobbik soraiban.]]"
0,u2015-06-17-59,OTHER,-1.0,2015-06-17,0.0700853243470192,"Köszönöm a szót, elnök úr. Tisztelt Ház! Az országot ma egy teljesen felelőtlen plakátkampány nyomai csúfítják el. A háború állítólag azért indult, mert a bevándorlók és a menekültek tömegével érkeznek Magyarországra. [[Közbeszólások a kormánypártok soraiban.]] Ugyanakkor egyre világosabb mindenki számára - talán a most közbekiabáló fideszes és KDNP-s képviselők számára is -, hogy magának a problémának a valós kezelésével alig-alig foglalkoznak a kormányzat részéről. A felelősség nyomait nem látni önöknél, tisztelt uraim és hölgyeim! Egy kicsit menjünk vissza egy lépést, hogy megértsük a probléma valódi természetét, mert ahhoz, hogy valós megoldást találjunk, egy kicsit látni kell, hogy hogyan kerültünk ilyen helyzetbe. A XXI. század elejére kiépült egy nagyon-nagyon nem szép új világ, amelyben egyre kevesebben érzik jól magukat. Egy olyan világ épült ki, amelyben hatalmas szakadék tátong a szupergazdag oligarchák és a többségi társadalom között. Ez egy olyan világ, amelyben a munkának nincsen becsülete, a pénztőke mindentudó és mindenható lett. Sokak számára itt a környezetvédelem csak egy nyűg vagy a profitszerzés akadálya, amin keresztül kell lépni. Ez egy olyan világ, amelyben energetikai és hadiipari vállalatok dróton rángatják a korrupt politikusokat, és most nem akarok ujjal mutogatni. Ez egy olyan világ, ahol emberek egészségével és életével nyugodtan játszhatnak, mert semmi sem fontosabb a negyedéves pénzügyi jelentés egyenlegénél. Ez egy olyan világ, amelyben van háború, rengeteg háború, van aszály, van éhezés, és egyre több embernek teszi ez pokollá az életét. És ha tetszik, ha nem, tisztelt kormánypárti képviselőtársaim, a nyugati országoknak komoly felelősségük van ebben a helyzetben. Az elmúlt évtizedekben hatalmas hibákat követtünk el. Ebben a világban, ahol mi élünk, a kényelmes Európában, úgy éltünk, úgy fogyasztottunk és úgy politizáltunk, mintha nem lenne holnap. Azt gondolták az elmúlt évtizedekben a választott vezetők, hogy a problémákkal úgyis csak az esti híradókban találkoznak legfeljebb az emberek, a külpolitikán talán meg át is ugranak. Voltak ilyen kérdések: bombázzuk le Irakot és Líbiát? Hogyne, kérem, tegyük meg! A világcégek pénze kell a politikusok kampányaihoz! Erőltessük a hagyományos energiahordozókat? Természetesen! Kit érdekel a klímaváltozás, legfeljebb több légkondit fogunk használni, vagy több palackozott üdítőitalt fogunk eladni jövőre! És mi történik most, tisztelt képviselőtársaim? Szeretném, ha nagyon figyelnének rám, mert minden egyes képviselőnek a kormánypárti padsorokban kötelessége tudni, akárhányszor a migránsokat, a menekülteket, a bevándorlókat szidja és ostorozza, tudnia kell, hogy ebben a helyzetben felelőssége van annak a kontinensnek, amelynek a tagjai vagyunk, és annak a hozzáállásnak, amit az elmúlt évtizedekben lehetett látni, és amelynek a rendszerkritikus pártok, például a Lehet Más a Politika nem véletlenül üzent hadat, pontosan azért, mert teljesen fenntarthatatlan. Mi történik most Európában? A valóság itt kopogtat az ajtónkon. Itt vannak azok az emberek, akik menekülnek az állapotok elől, amelyekért minket is terhel felelősség. Hogy messzire ne menjek - és szeretném, ha ezt is megfontolnák -, önök pontosan ezt csinálják itthon kicsiben: kiéheztetik és szegénységben tartják a dolgozó embereket, kiszorítják a megújuló energiahordozókat, és minden arcrándulás nélkül egy állami pénzmosodát nyitnak, ahol a szürke- és feketepénzeket alacsony adókulccsal lehet adóztatni. Van ez az urambátyámrendszer, ez a legújabb kori feudalizmus, amit kiépítettek, és itt a szorgalmat és a tehetséget semmibe veszik. Ebben az országban most ugyanúgy adóztatják a bankigazgatót, mint a portást, papolnak a családokról, de közben nem segítik igazán azokat, akiknek a legnagyobb szükségük lenne rá. Nem is csoda, hogy félmillió honfitársunk már Nyugatra vándorolt. És akkor itt van az Orbán-kormány, és hogy próbálja kezelni a problémákat? Én azt tudom önöknek mondani, hogy a lehető legostobábban. Jól ismerjük ezt a gondolkodást egyébként a saját történetünkből, hogy hányszor védtük mi Európát, hányszor védtük mi a Nyugatot, itt volt a török hódoltság; lehet erre persze sértettséggel gondolni, hogy mi vállaltuk az áldozatot, hogy a kontinens boldogabbik fele gyarapodhasson. Vajon tényleg ez lenne a Magyarországnak szánt szerep? Kimondatlanul ezt a kérdést lovagolják meg önök, és szemérmetlenül felépítenek rá egy pártpropaganda-kampányt. De ez egy alapvetően hibás szemlélet. Hibás, mert mindig és minden körülmények között hibás belpolitikai haszonszerzésért feláldozni a valódi megoldás lehetőségét, és önök pillanatnyilag ezt csinálják. Ez a törvényjavaslat is erről szól, hogy önök vélt belpolitikai előnyökért feláldozzák a valódi megoldási lehetőséget. Azt kell önöknek mondanom, hogy én egyetértek a 2007-es Orbán Viktorral. Pontosan arról van szó, hogy a menekültkérdésre európai szintű megoldás kell, nem szabad ezt az egyes tagállamokra hagyni. Pontosan ezt mondta Orbán Viktor 2007-ben. Mi ezzel a felfogással értünk egyet. Hiszen nem szabad magunkra húzni a bajokat - önök most éppen ezt csinálják -, mert akkor egyedül fogunk maradni. A kormánynak van ez a szavazathajhász plakátkampánya. Amíg önök ezen törték a fejüket, jobb lett volna, ha inkább tárgyalnak Európával, és találnak egy olyan megoldást, amely már formálódik az Európai Unió többi országában. Ahogy Schiffer András képviselőtársam is elmondta, a menekültkérdés kezelésének az egyedüli helyes és európai módja az, ha letisztázzuk a feladatokat egymás között, ha a terheket megosztjuk és egyenlően osztjuk meg a 28 tagállam között. Több uniós forrás bevonásával kell erősítenünk az Europolt, a Frontexet és az Eurosurt is. Alapvetően újra kell gondolnunk az egész dublini rendszert, ami az Unióba érkező menekültek sorsát szabályozza. Újra kell gondolnunk egy csomó mindent, a kül- és biztonságpolitikát. És mit kell a fókuszba helyeznünk? A béketeremtést és a megelőzést. Ez az egyedüli helyes, előremutató és konstruktív, Magyarország számára is előremutató megoldási útja ennek a helyzetnek. Mire nincs szükség egy ilyen helyzetben? Nincs szükség a kormánypártok melldöngetésére, a mártírszerepre, a hőzöngésre, arra az egész komédiára, amit önök itt előadnak. Itt valódi szövetségeseket kell keresni, koalícióteremtő erőre van szükség. Gyakorlatilag itt arról van szó, hogy önöknek egy hatalmas váltást kellene megtenni, az opportunista és teljesen rövidlátó kufárkodást fel kellene adni, és egy valódi külpolitika megalkotásán kellene fáradozni. Önök erre teljesen képtelenek, azt látom. Ha már a megelőzés szóba került, azért ne maradjon el itt egy gondolat! Magyarország jelenleg is a lehetőségeihez mérten szinte semmit nem tesz azért, hogy elviselhető és emberhez méltó életet lehessen élni Európától délre és keletre, legalább ott, ahol éppen nem dúl háború. 23 millió forint - tudják, mi az a 23 millió forint? Mondhatjuk, hogy egy családi ház ára, vagy egy kormányzati luxusautóé - önök azokat jól ismerik -, ha így jobban teszik, és pontosan ennyi pénzt költ jelenleg egy év alatt Magyarország kétoldalú segélyezésre állami pénzből. 23 millió forintot! Ennyit költenek a balkáni vagy az észak-afrikai országok megsegítésére, a menekülést fontolgatók otthon tartására éppen ennyit költenek, 23 millió forintot. S mennyi pénzt költöttek önök a bevándorlókat démonizáló plakátkampányra? Ennek a 33-szorosát. Ha hozzászámoljuk minden nemzetközi szervezetbe befizetett, összes kötelezettségünket, akkor is csak egy kisebbfajta stadion áránál járunk, pedig utóbbinak csak egy töredéke megy a menekültprobléma kezelésére. Mi a mi válaszunk erre? Célzottan és kétoldalú együttműködések keretében kellene mindent megtennünk, hogy a Balkán és Észak-Afrika ne legyen a menekültek végtelen forrása. Ezen kellene gondolkodni, ehhez kellene egy stratégiai szemlélet, ehhez kellene valós külpolitika, és ehhez kellene egyfajta odafigyelés a kormányzat részéről, hogy végre perspektívában láthassuk a jelenlegi bilaterális együttműködés alapján elköltött 23 millió forintunkat. [[11.00]] Nézzünk meg egy másik országot: nézzük meg Csehországot! A cseh külügy épp a minap jelentette be, hogy nem fogják csökkenteni a segélyezési és fejlesztési pénzek keretét. Tudják, hogy Csehország jelenleg hányszorosát költi erre a célra Magyarországhoz viszonyítva? 400-szorosát; négyszázszorosát költi Csehország, mint Magyarország! Kezdésnek egyébként éppen elég volna, és mondjuk, én megelégednék azzal, ha legalább önök a teljesen erkölcstelen plakátkampány árát arra fordították volna, hogy ehhez a segélyezési költségvetéshez hozzátegyék. Segítettek volna embereken ezzel. Így meg mire mentünk vele? Itt van az ország, van egy probléma, amiről nem lehet értelmesen beszélni, mert önök fogták magukat, és belehajszolták az országot ebbe a teljesen erkölcstelen retorikába. Ez elfogadhatatlan! A bevándorlási helyzettel kapcsolatban egyébként, summázva az eddigieket, két óriási hibát lehet elkövetni. Azt gondolom, ezt a kormánypártoknak meg kell fontolni. Az egyik az, ha nem számolunk a kockázatokkal, és letagadjuk a nehézségeket, a helyzet lehetséges romlását. Na most, ehhez kellene az a stratégiai szemlélet és valódi külpolitika, amiről beszéltem. Önök erre képtelenek. De ugyanekkora hiba, és ebbe önök még jobban belekóstoltak, hogyha politikai haszon reményében csak a hangulatot szítják, de valójában a megoldásért semmit nem tesznek, sőt még rontják is az ország helyzetét. [[Az elnöki széket Sneider Tamás, az Országgyűlés alelnöke foglalja el.]] De most őszintén, mondják meg nekem, tisztelt kormánypárti képviselőtársaim, mitől lett jobb a magyar embereknek azzal a plakátkampánnyal, amit csináltak! Mondják meg nekem! Álljanak föl, és mondják meg, hogy Magyarország mit profitált ebből a plakátkampányból! Mert én elmondom önöknek: semmit! Egy rakat közpénzt elköltöttek teljesen fölöslegesen, miközben az egészségügyre, az oktatásra nincs pénz ebben az országban, béremelésre nem hajlandók adni pénzt. Gyakorlatilag a fél ország a tönk szélén áll, és önök mire képesek? Plakátkampányokat használnak, teljesen erkölcstelen mondatokkal. Azt gondolom, és pártomnak az a véleménye, hogy szakmai, európai és hatékony megoldásra van szükség. Kérem, hagyják abba a színjátékot, és lássanak végre munkához. Elvégre önök kormányozzák ezt az országot, ne vigyenek már minket a tönk szélére, legyenek szívesek. [[Kontrát Károly és Fodor Gábor tapsol. Szabó Timea közbeszól.]]"
1,u2016-11-09-93,Fidesz-KDNP,0.6201171875,2016-11-09,0.4954138994216919,"Köszönöm szépen a szót, elnök úr. Tisztelt Miniszter Úr! Nagy örömömre szolgált meglátni ezt a törvényjavaslatot, nagy tisztelettel üdvözlöm. Elhangoztak olyan szavak, hogy hazafiasságra nevelés, hagyományaink tisztelete, a közösségi értékek erősítése, ami, azt gondolom, nem ördögtől való, és azt hiszem, hogy pontosan azért, mert egy ilyen jellegű kezdeményezés ezeknek tartalmat ad, és ez esetleg azoknak a szemét is felnyitja, akiknek ezek már puszta frázisok csak, mindenképpen hasznos. Azt mindenképpen azért valóban elmondhatjuk, amit Demeter Márta képviselő asszony mondott, az, hogy a hazafiasságra nevelésen, hazafias nevelésen ki mit ért, azt tisztázni kéne; szerintem ezt nem kell tisztázni, azt hiszem, ezt kinek-kinek magának kell tisztázni, hogy mit ért hazafiasságon, mit ért közösségi értékeken. Talán a tisztelt hallgatóság elnézi nekem, ha én egy személyes példát hozok fel arra, hogy nekem milyen a viszonyom a hazafiassághoz. Hogy milyen a viszonyom a közösségi értékekhez, ahhoz nagyban hozzájárult az - legalábbis ezt remélem -, hogy nekem például a miniszter úr által említett öttusához van családi vonatkozásom, hiszen az egyik felmenőm, Petneházy Imre öttusa-válogatott volt még a háború előtt, és természetesen az, hogy a sporthoz való viszonyom milyen lett, s az előbb említett értékekhez való viszonyom milyen lett, azt ez nagyban meghatározta; de bocsássanak meg, hogy egy ilyen példát hoztam föl.Tehát egy szó mint száz, én azt gondolom, ha csak ezeket töltené be a sok minden máson túl, ami elhangzott, hogy ezeket az értékeket erősíti, hiszen ezeknek nagyban híján vagyunk és nem állunk jól ma itt, kicsiny hazánkban, akkor már betöltené a feladatát. Köszönöm szépen, hogy meghallgattak."
1,u2020-06-15-264,Fidesz-KDNP,0.57470703125,2020-06-15,0.4208433926105499,"Köszönöm szépen. Tisztelt Elnök Úr! Tisztelt Országgyűlés! Szeretném megköszönni először is önöknek a fogyasztóvédelemről szóló törvény módosításáról szóló javaslat vitája során mutatott érdeklődésüket és támogatásukat, és azt is szeretném megköszönni, hogy az általános vitában is elmondták a véleményüket, és hozzájárultak a törvénytervezet munkájához. Az elmúlt hónapokban a fogyasztóvédelem az első vonalban küzdött a veszélyhelyzetet kihasználó, esetleges megtévesztésekkel, trükközésekkel és nyerészkedőkkel szemben. [[19.00]] Éppen ezért szeretném megköszönni Z. Kárpát Dániel képviselő úr elismerő szavait azoknak a kollégáimnak a munkájával kapcsolatban, akik az elmúlt időszakban helytálltak, és nagyon-nagyon sokat tettek annak érdekében, hogy a kereskedelem és egyáltalán a fogyasztók helyzete jó legyen és tiszta legyen. A vírusválság egyértelműen rámutatott arra, hogy a jogsértések hatékony feltárásához elengedhetetlen a szélesebb körű fogyasztóvédelmi ellenőrzési lehetőség, lehetővé kell tenni, hogy a hatóság a végfogyasztóval közvetlen kapcsolatban álló kiskereskedőkön, üzleteken túl az értékesítési lánc tényleges jogsértést elkövető minden szereplőjével, így például a raktárral, nagykereskedéssel szemben is felléphessen, úgy, ahogy ez a hozzászólásokban elhangzott már. Az önök előtt lévő módosítás a Fogyasztóvédelmi Hatóság ellenőrzési kereteit erősíti meg a fogyasztók és a tisztességes vállalkozók érdekében. Az általános vita során a tisztelt Ház a törvényjavaslatot alaposan megvizsgálta, ahhoz módosító javaslat nem érkezett. A törvényjavaslat részletes vitáját a Gazdasági bizottság folytatta le. A bizottság a törvényjavaslat érdemi tartalmát nem érintő, nyelvhelyességi, kodifikációs és jogtechnikai módosításokat tett. A Törvényalkotási bizottság saját módosító javaslatot nem nyújtott be. Tisztelt Országgyűlés! A törvénytervezet általános vitájában is szóba került, hogy a javasolt szabályozás kivételes esetekben akár magánlakások ellenőrzésének lehetőségét is megnyitja. Kiemelném, erre például akkor lehet szükség, ha a magánlakásban található egy webáruház székhelye. A lehetőséget az általános közigazgatási rendtartásról szóló törvény jelenleg is biztosítja a hatóság részére, de a fogyasztóvédelmi törvénybe még szigorúbb garanciális szabályokat építettünk be. A jogszabály így többek között az ügyészség előzetes engedélyéhez köti az ilyen ellenőrzést. [[Az elnöki széket dr. Hiller István, az Országgyűlés alelnöke foglalja el.]] A törvénymódosítás rendelkezéseit egyeztettük a legfőbb ügyésszel és a Nemzeti Adatvédelmi és Információszabadság Hatósággal is. Éppen ezért kell helyre tennem Z. Kárpát Dániel felszólalásában néhány gondolatot. Ugyanis próbálja riogatni az embereket, akik esetleg ebben a késő délutáni-kora esti időszakban ezt a vitát nézik, hogy milyen következményei lehetnek ennek a módosításnak. Én szeretném felhívni a figyelmét, hogy az elmúlt hónapokban vagy elmúlt években is akár, jobban visszatekintve a múltba, bármiféle riogatást keltettek, félelmet próbáltak kelteni, ez mindig bebizonyosodott, hogy nem volt igaz, sokszor, azt lehet mondani, hogy hazug módon próbálták ezt megtenni. Politikai törzsi háborúról beszélt az egyik gondolatában, az egyik mondatában. Én azt hiszem, hogy a saját pártjára gondolt, amikor törzsi politikai háborúról beszélt, mert a nyilvánosság előtt zajlik az a háború, amit önök egymás között a saját pártjukban, a saját frakciójukban vívnak. Úgyhogy kár idehozni olyan politikai megnyilvánulást és gondolatokat, ami ehhez a törvényhez nem tartozik szorosan. [[Z. Kárpát Dániel közbeszól.]] Éppen ezért, tisztelt Ház, a fentiekben bemutatott módosításokkal mi hatékonyabb védelemre számítunk a fogyasztók tekintetében, hatékonyabb védelmet tudunk biztosítani a fogyasztók számára és a vállalkozások számára is, a hatóság gyorsabban meg tudja szüntetni a tisztességtelen piaci gyakorlatokat, hiszen célzottan ott tud intézkedni, ahol a jogsértés felmerül. Az önök előtt lévő törvényjavaslat mindenki érdekét szolgálva erősíti meg a Fogyasztóvédelmi Hatóságot. Éppen ezért kérem, hogy a törvényjavaslat változtatásait a még hatékonyabb fogyasztóvédelem érdekében majd a szavazáskor támogatni szíveskedjenek. Köszönöm megtisztelő figyelmüket. [[Taps a kormánypártok soraiból.]]"
1,u2018-06-27-11,Fidesz-KDNP,0.487060546875,2018-06-27,0.22571377456188202,"Mélyen tisztelt Elnök Úr! Tisztelt Ház! Számvevőszéki Elnök Úr! Költségvetési Tanács Elnöke! Tisztelt Képviselőtársaim! Ott folytatnám, ahol képviselőtársam befejezte. Annak az országnak van jövője, ahol a családok biztonságban, kiszámítható gyarapodást elősegítő körülmények között élnek. Ez a szempont vezérelte a kormányt most is a költségvetés tervezésekor, és ha még visszaemlékszünk, akkor 2010-ben is, amikor a csőd széléről kellett átvenni az ország kormányrúdját. Abban a helyzetben is azt tartottuk szem előtt, hogy az adócsökkentés érezhető legyen a családok számára, és tudjanak minden évben egy kicsit előbbre lépni. Ezt a célt szolgálta a családi adókedvezmény rendszerének bevezetése, és az egykulcsos személyi jövedelemadó rendszere, amely a munkát nem bünteti, hanem munkára, teljesítményre ösztönöz. Mindannyian tudjuk, hogy 2010-ben milyen terhes örökséggel kellett szembenéznünk a gazdaságpolitika terén is. A Gyurcsány-Bajnai-korszakban úgy sikerült összehozni egy 9,3 százalékos hiányt, hogy sem háború, de még pénzügyi válság sem volt. A nemzeti össztermékhez mérten az államadósság 2002-ben 55,9 százalékos volt, és 2010 első negyedévére ezt 85,9 százalékra tudták fölemelni. Érdemes azt is megnézni, hogy 2006-tól kezdve hogyan alakult a devizakitettségünk. 2004-ben még csupán 2802 milliárd forintnak megfelelő összeget tett ki, amíg 2010 márciusában ez már 9900 milliárd forintnak megfelelő összeg volt. A javaslat szerint jövőre a devizaadósság részaránya az adósságon belül várhatóan 17 százalékkal fog csökkenni. A szocialista kormányok gyenge teljesítményét csak tetézi, hogy mindezt egy prosperáló gazdasági időszakban sikerült elérniük. Nehéz arra szavakat találni, hogy azok, akik elzálogosították a jövőnket, és a következő kormányra hagyták az IMF-hitel visszafizetését, veszik maguknak a bátorságot és kritizálják ezt a költségvetést. Mindenképpen siker, hogy a jelenlegi kabinetnek ezzel az örökséggel a háta mögött sikerült csökkenteni az államadósságot, nem jutottunk a görögök sorsára, és nem kellett olyan lakossági megszorító intézkedéseket hozni, amiket a szocialista kormányok idején már megszoktunk. Ezt csak minden magyar ember közös munkájával sikerült elérnünk az elmúlt időszakban. [[10.00]] Az elmúlt időszakban azzal a baloldali gazdaságpolitikával is szakítottunk, amelyben a becsületesen dolgozó emberek jártak rosszul, és amelynek a haszonélvezői az adóoptimalizáló ügyeskedők lehettek. Egy költségvetésben sok minden változhat, és változott is az ország gazdasági teljesítőképességének függvényében, de egy dolgot nem lehet megkérdőjelezni: ez pedig az, hogy a családokról minél több terhet el kell venni, és minél több pénzt kell ott hagyni. [[Az elnöki széket dr. Hiller István, az Országgyűlés alelnöke foglalja el.]] Nagyon hosszú utat tettünk meg az elmúlt nyolc évben. Magyarország visszaszerezte gazdasági önrendelkezését, kikerültünk a túlzottdeficit-eljárás alól, és mindezt úgy, hogy szinte folyamatosan a brüsszeli bürokrácia ellenszelében kellett és kell még a mai napig is küzdenünk a saját magunk igazáért, azzal a brüsszeli demokráciával, amely már most benyújtotta a 2021-27-es időszakra vonatkozó költségvetési javaslatát, és egyértelműen kivehetők a célok, vagyis hogy még a jövő évi európai parlamenti választások előtt szeretnék érvényesíteni a bevándorlással kapcsolatos szempontjaikat. Jóllehet most a jövő évi költségvetés vitája van, de úgy érzem, hogy nem mehetünk el szó nélkül e mellett a javaslat mellett. Ugyanis amíg a magyar költségvetés a családok támogatásáról, a határvédelem megerősítéséről, vagyis a hétköznapok biztonságáról szól, addig ezzel párhuzamosan Brüsszel teljesen más célokat tűz ki, és vonna el forrásokat ezek megvalósítására. Szinte minden területen elvonást terveznek, de valamilyen furcsa okból kifolyólag a bevándorlás és a saját maguk, a brüsszeli bürokrácia támogatását nem kívánják csökkenteni. Úgy tűnik, az Európai Unió bizonyos országai már feladták a határok védelmét is, ugyanis most már csak határmenedzsmentről beszélnek. 35 milliárd eurót kívánnak átcsoportosítani a kohéziós és a szociális forrásokból a már Európában tartózkodó migránsok integrálására. Nem tudjuk támogatni azt a javaslatot, amely az európai polgároktól vesz el forrásokat a migránsok számára. Nyíltan mondjuk ki azt is, hogy ez a brüsszeli javaslat pontosan a visegrádi négyek országait érinti a leghátrányosabban, azokat, akik másképpen gondolkodnak a bevándorlásról. Továbbá még egy zárógondolatot engedjenek meg az uniós költségvetéssel kapcsolatban: azt sem tartjuk szerencsésnek, hogy azokat díjazza a javaslat, akik évtizedek óta nem tartják a költségvetési fegyelmet, és nem fenntartható gazdaságpolitikát folytatnak. Igazán érdekes, hogy ezen renitens országokat szinte jutalmazni próbálják, míg hazánkat folyton a pénzügyi források megvonásával fenyegetik, ezzel szemben Brüsszel a pénzügyi válságot követő szűkös esztendőkben is megkövetelte a magyar kormánytól a pénzügyi fegyelmet, amit mi magunk meg is tartottunk. Mondhatnánk azt is, hogy ez a helyzet szerencsés volt, hiszen ebben az ellenszélben sikerült ezeket a gazdasági növekedéseket elérnünk. Ahhoz, hogy visszatérjünk a költségvetéshez, el kell mondanunk, hogy mindig is tartottuk magunkat ahhoz, hogy a munka az emberi élet méltóságának egyik legfontosabb eleme. Ahogy szoktuk mondani: ahol munka van, ott minden van. Ellenzéki képviselőtársaink sokat beszélnek a szegénységről és arról, hogyan lehetne segíteni rajtuk, de közben azt elfelejtik, hogy a szegénység ellen a leghatékonyabb ellenszer a munka és az abból származó kereset. Mindig is lenézően beszéltek a közmunkaprogramról és magáról a munkaalapú társadalomról, összeszerelő üzemnek csúfoltak több százezer ember megélhetését jelentő gyárakat, ahol egyébként több nyelvet beszélő kutatók, mérnökök egyaránt dolgoznak. Ma már a számok világosan mutatják, hogy a munkaalapú társadalomért tett erőfeszítéseink nem voltak hiábavalóak. 2010 óta közel 12 százalékról 3,8 százalékra csökkent a munkanélküliség, gyakorlatilag el tudjuk érni a teljes foglalkoztatottságot. Ki merészelne visszaemlékezni arra az időszakra, és ki gondolna másként arra, hogy néhány évvel ezelőtt a munkanélküliségről beszéltünk, most pedig arról beszélünk, hogy nagyon nehéz és komoly erőfeszítést tesznek a vállalkozások, hogy új munkaerőt tudjanak találni, vagy még inkább átképezni. Ehhez fontos a szakképzés megerősítése, ami a jövő évi költségvetési javaslatban is benne van. A foglalkoztatottak számának az elmúlt időben történő növekedésében nagy szerepe volt a munkát terhelő adók csökkentésének, a munkahelyvédelmi akciótervnek, a kormány célzott foglalkoztatási programjainak, illetve a 2013-ban bekövetkezett növekedési fordulatnak. Fontos kiemelni, hogy a 2014 és 2020 közötti uniós fejlesztési ciklusban az eddiginél több, összesen 12 000 milliárd forintnyi fejlesztés jutott Magyarországnak, amelynek a 60 százalékát közvetlenül gazdaságfejlesztésre, azaz munkahelyteremtésre, kis- és középvállalkozások fejlesztésére, valamint az iparfejlesztésre fordítottuk. Itt azért szeretném megjegyezni, Bánki Erik képviselőtársam elmondta az uniós források megoszlását, de azért nem baj, hogyha minden egyes alkalommal elhangzik ebben a Házban is, hogy az uniós források közel 80-85 százalékát a magyar adófizetők adják össze, tehát amikor az uniós forrásokat Magyarország felhasználja, az nem valami adományként érkezik Magyarországra, hanem az az áfa- és más adóbevételek megosztásán keresztül, egy központi elosztórendszeren keresztül érkezik vissza Magyarországra. Úgyhogy amikor azt gondolják sokan, hogy az Európai Unióból érkező források valóban az Európai Unióból érkeznek hozzánk, akkor jó, hogyha tudják, hogy annak a 80-85 százaléka a magyar adófizetők és a magyar gazdaság teljesítményéből kerül kifizetésre. Valóban, Magyarország nettó kedvezményezettje az uniós forrásoknak, de ez lényegesen kevesebb, mint amiről folyamatosan beszélnek. Az uniós forrásokon túl számos hazai költségvetési forrásból megvalósuló beruházás elindítására is van fedezet. Ezek közül különösen kiemelt a közúti fejlesztések, a nagyvállalati beruházások támogatása, az Irinyi-terv, a turisztikai fejlesztések és szűkebb pátriámban a Pest megyei fejlesztések is. Tudják, az uniós források lehívásánál Budapest és Pest megye nem kaphat annyi forrást, mint az ország többi megyéje, és ebből fakadóan az elmúlt években egy nagyon komoly versenyképességi hátrány alakult ki Budapest és Pest megye vonatkozásában. A kormány ezt felismerte, és az elmúlt években már egy célzott Pest megyei és budapesti kiegészítő forrást különített el, amit külön szeretnék megköszönni a kormánynak. Ennek a kompenzációnak a felhasználása is ugyanolyan módon történik, mint az uniós forrásoké: 60 százaléka gazdaságfejlesztésre fordítódik, ezzel a versenyképességi hátrányok kiküszöbölését szeretnénk elérni. Mindenképpen megemlítésre méltó az is, hogy a tavalyi év végén került meghirdetésre, és a 2018-as és 2019-es költségvetésben folytatódik a budapesti és Pest megyei egészségügyi fejlesztések megvalósítása, amely közel 700 milliárd forinttal rendelkezik, és három budapesti kórház mellett a Pest megyei kórházakat, illetve rendelőintézeteket is felújítja. Mélyen tisztelt Képviselőtársaim! A költségvetésről elég sok mindent fognak majd hallani ellenzéki képviselőtársainktól, bár azt azért szeretném megjegyezni, hogy a bizottsági vitákon mindig el szokták mondani, hogy vitatkozni szeretnének, ez azonban a jelenlétükből nem nagyon látszik. Hogyha vitatkozni szerettek volna, akkor többen jöttek volna el, és hallgatták volna meg a vezérszónoklatokat. [[10.10]] Azt gondolom, ez is mutatja azt a felelőtlen ellenzéki magatartást, amely úgy próbál meg egy költségvetésről véleményt formálni, mintha én szeretném beosztani a szomszédom költségvetését. Azt hiszem, egy dolgot elmondhatunk a 2019. évi költségvetésről: kiszámítható, tervezhető és betartható költségvetése lesz Magyarországnak. Az a tény, hogy az Országgyűlés már az első félévben elfogadja ezt a költségvetést, bár választási év volt, mindenképpen azt mutatja, hogy a kiszámíthatóságot, a tervezhetőséget erősíti, hiszen a gazdasági szereplők előre láthatják majd, hogy mire számíthatnak a következő évben. Úgy vélem, a kormány által beterjesztett 2019. évi központi költségvetés Magyarország gazdasági növekedését, biztonságát és a családok támogatását egyaránt szolgálja, ezért én is, ahogy Bánki Erik képviselőtársam, kérem, hogy módosító javaslataikkal erősítsék ezt a költségvetést, a Házat pedig arra, hogy tárgyalja meg, majd a lehető legkorábbi időben fogadja el azt. Köszönöm a szót, elnök úr. [[Taps a kormánypárti padsorokban.]]"
1,u2014-12-09-7,Fidesz-KDNP,-0.85107421875,2014-12-09,0.17086215317249298,"Köszönöm szépen a szót. Tisztelt Elnök Úr! Tisztelt Képviselőtársam! Mindenekelőtt arra szeretném megkérni - bármilyen nagy és csábító is legyen a késztetés -, hogy ne áldozzák fel hazánk biztonságát, biztonságpolitikáját az aktuálpolitikai csatározások oldalán. Természetesen megértem, ha a Jobbik frakciójának a kérdés felvetésével az a célja, hogy valamiféle hajánál fogva előrángatott ürügyet találjon a kormány kritizálására. Értem ugyan, de engedje meg, hogy emiatt nemtetszésemet fejezzem ki, hiszen Magyarország biztonsága ennél azért sokkal fontosabb kérdés. Ha azonban nem ilyen önös, vagyis pártérdek vezérli a felszólalását, akkor inkább nem is keresem a téma felvetése mögötti motivációt, mert talán súlyos, akár biztonsági kockázatokat is rejtő következtetésekre juthatnék. Ön azt mondja, hogy nem kíván rémhírterjesztő lenni, és kerülni szeretné a pánikkeltést. Képviselő úr, tegye azt! Ne terjesszen rémhíreket, és ne keltsen pánikot, legfőképpen ne mondjon valótlanságokat itt a Ház előtt! Ön azt mondta az imént, hogy hiba iraki misszióban részt venni. Magyarország nem vesz részt iraki misszióban pillanatnyilag, tehát majd még vegye át ezt az anyagrészt a tankönyvben, kedves képviselő úr. Azt köszönöm, hogy a miniszterelnökünkkel egyetértett abban, hogy elsőbbséget élveznek a biztonsági kiadások, mivelhogy háború van a szomszédunkban. Ön azt mondja, hogy nem látja ennek nyomát a költségvetésben; meg kell tanulni olvasni a költségvetést, tisztelt képviselő úr. [[9.20]] Ha rátekint az idei kiadási főösszegre, rátekint a jövő évi kiadási főösszegre, és megnézi a költségvetés más során egyelőre a tartalékban szereplő azon 11 milliárd forintot is, amely a honvédek jövő júliustól esedékes, átlagosan 30 százalékos illetményemelésére kerül felhasználásra, akkor azt fogja látni, tisztelt képviselő úr, hogy több mint 20 milliárd forinttal nő jövőre a költségvetés, ami a kiadási főösszeget illeti. Ez közelíti a 10 százalékos növekményt, kedves képviselőtársam. Ahhoz képest, hogy egy más biztonsági helyzetben 2012-ben a magyar kormány a NATO által is elfogadottan arra vállalt kötelezettséget, hogy a 2016-os költségvetési évtől kezdődően fogja ütemesen, fokozatosan emelni a honvédelmi költségvetést és ezzel megalapozza az igen ambiciózus haderő-fejlesztési céljainkat, akkor azt is látni fogja, hogy a megváltozott körülmények között éppen amiatt, mert most valóban elsőbbséget adunk a biztonsági kiadásoknak, ezt a kötelezettségvállalásunkat előrehoztuk, és más nagyon fontos ügyeket is megelőzve, remélhetőleg nem azok rovására több mint 20 milliárd forinttal növeljük jövőre a költségvetésünket. Ön azt mondja, hogy nincs 8 ezer tartalékosunk, csak mintegy 5300. Amikor 2010-ben hivatalba léptünk, kedves képviselő úr, egy darab tartalékosunk se volt. Azt mondja, hogy kevés a fiatal a tartalékosok között. És mondja, az ön baráti, ismerősi köréből hányan jelentkeztek eddig tartalékos katonai kiképzésre? Hívunk és várunk mindenkit, tehát ne a kormányon kérje számon, hogy mások nem jelentkeznek. Kevésnek találja az illetményemelést. Nos, a kormány arról döntött, hogy a honvédek illetményét a következő esztendőkben a jövő évtől kezdve - amikor 30 százalékot emelünk, és a további négy évben is évi 5 százalékkal felemeljük az illetményt - 50 százalékkal fogja felemelni. Mindezt egy új életpálya keretei között valósítja meg. Ön azt mondja, tisztelt képviselő úr, hogy ez kevés. Hát ez a régi játék, nincs az a szám, aminél az ellenzék ne tudna eggyel nagyobbat mondani. Példátlan a honvédségnél ilyen mértékű béremelésnek a végrehajtása. Engedje meg, hogy nagyon büszkék legyünk arra, hogy ezt végre tudjuk hajtani. Nem javaslom, hogy a honvédség képességeit, harcértékét ilyen nyilvánvalóan alaptalanul járassa le. Kérem, hogy bízzon katonáinkban, bízzon a katonai vezetőkben, akik felelősek az Alaptörvény és a honvédelmi törvény alapján hazánk fegyveres védelméért. Köszönöm szépen a figyelmet. [[Taps a kormánypártok soraiban.]]"
1,u2015-11-19-65,Fidesz-KDNP,-0.88134765625,2015-11-19,0.5376341938972473,"Köszönöm a szót, elnök úr. A törvény szikár szövege, amely a jogalkotásnak felel meg, és annak kell hogy megfeleljen, nem adhatja vissza a fontosságát annak, amit a 2015. évi CIV. törvény elindított, és amit ez a törvény most pontosít. Nem adhatja vissza a fontosságát annak, hogy egyszer szembenézzünk azzal, hogy micsoda életek voltak azok, amelyek 1945-öt és különösen 1949-et követően olyan méltánytalanságokat kellett elszenvedjenek, amelyekre nemhogy nem szolgáltak rá, hanem ellenkezőleg, a hazájukért hoztak áldozatot. Aki nem élt akkor és nem látta szemtől szemben a valóságot, nem tudja elképzelni, hogy mit jelenthetett az a fajta igazságtalanság, hogy tudta, hogy az ő apja, tudta, hogy az ő hozzátartozója valahol ott kínlódott, szenvedett, iszonyatos kínokat állt ki ebben a háborúban, aztán ő egy harmadrangú, ha egyáltalán olyan, állampolgár lett Magyarországon. Ezért minden olyan gesztus, ami ebben az irányban történik, több, mint az a néhány forint, amit majd oda tudunk adni. Ezt a gesztust nemcsak feléjük kell meghozni, de újra és újra hangsúlyozni kell, hogy azért tesszük és azért mondjuk, mert nem akarunk fájdalom és fájdalom között különbséget tenni, mert nem engedhetjük, hogy azok, akik a hazájukért küzdöttek, szenvedtek, megsérültek, meghaltak, nem engedhetjük, hogy azoknak az emléke úgy maradjon meg, hogy meg sem kíséreltünk elégtételt adni. Az elégtételnek legalább abban kell állnia, hogy elismerjük, hogy ők, akik a hazáért küzdöttek, a hazáért szenvedtek, minden olyan elismerést, anyagit és egyéb elismerést megérdemelnek, amelyet egyáltalán ez az ország nyújtani tud. Tisztelt Ház! Emlékszem arra, tisztes, olyan család, amelyik a mi utcánkban ott élt emberemlékezet óta, micsoda nyomorúságba került éppen attól, hogy a háborút követően teljesen méltánytalan üldözésnek volt kitéve. Nem tudunk ennek már elégtételt adni, de meg kell próbálni gesztusokat tenni, olyan gesztusokat tenni vagy annál még többet, elismerést adni, amely annyit jelent, hogy az ő utódaiknak, akár jogosultak most arra, hogy kapjanak valamiféle kárpótlást, akár nem, az elismerést megadjuk. Köszönöm a megtisztelő figyelmet."
1,u2016-09-13-23,Fidesz-KDNP,-0.8857421875,2016-09-13,0.21826757490634918,"Köszönöm a szót, elnök úr. Tisztelt Képviselő Úr! Tisztelt Ház! Ahogy beszédében is elhangzott, a tények erősen ellentmondanak azoknak a baloldali és liberális állításoknak, amelyek szerint nincs kötelező betelepítési kvóta. Ha csak a tavalyi szeptember 22-ei döntésre gondolunk és az annak kapcsán keletkezett perre, talán egy bírósági per kellő bizonyítékot nyújt arra, hogy ez egy létező és valós probléma, és valóban egy kötelezettség miatt indult a per, hiszen enélkül nem lehetne ezt az ideiglenes intézkedést megsemmisíttetni. De a nagyobb probléma az, amit a népszavazás segítségével is próbálunk kezelni, illetve felhívni rá a figyelmet, és kérni mindenki segítségét, hogy akadályozzuk meg az állandó, felső határ nélküli elosztási kvóták kialakulását, amellyel tavalyi adatokat figyelembe véve évente több mint 15 ezer migránst irányítanának ide automatikusan, megspékelve azokkal a családegyesítési elképzelésekkel, amelyek egyre kiterjesztőbben értelmeződnek, és gyakorlatilag azt eredményeznék, hogy többszörösét jelenthetné egy-egy befogadás, mint az adott személy befogadása.Ami szintén a baloldali és a liberális kételyeket illeti, őket az sem győzi meg, amely események Nyugat-Európában történnek, vagy sajnos a tegnapi napon Magyarországon is volt egy olyan kísérlet, ahol egy 12 éves lánnyal szemben próbált egy migráns erőszakot elkövetni. Nem tudom, hogy azok a döntéshozók, akik a szemközti padsorokban ülnek, és ezeket a kormányzati intézkedéseket ellenzik, hasonló esetekben felfogják-e annak jelentőségét, hogy ezeknek az eseteknek az elszaporodása az ő lelkükön szárad. Vajon akkor majd kit fognak hibáztatni? A rendőrséget, a kormányzatot, amikor a helyzet előidézésében markáns szerepük lenne? Éppen a népszavazás negligálása is azt jelenti, hogy vastagon érdekeltek abban, hogy ebben a kérdésben ne tudjon markáns álláspont kialakulni Magyarország részéről, ne tudjuk felhívni Brüsszel figyelmét arra, hogy az itt élő emberek ellenzik idegen kultúrák, ellenséges kultúrák, olyan kultúrák megjelenését, amelyek vitatják az itt élők jogait is adott esetben a kereszt használatához, ahogy például Rétvári képviselőtársam említette az iménti felszólalásában. És hogy ezek nemcsak politikai vitákat jelentenek: a képviselő úr is utalt rá, hogy a Bizottságnak a május 4-ei előterjesztése, javaslata, döntése, amelyet október-november folyamán fognak megvitatni a különböző tanácsi formációk, mind-mind abba az irányba mutatnak, hogy nemcsak hogy a kötelezettséget írják elő, hanem aránytalan és diszkriminatív pénzügyi terheket rónak azokra a tagállamokra, amelyek nem hajlandók ezeket teljesíteni. Gondoljunk arra, a 6500, illetve 10 ezer euróval szemben, amit egy-egy migráns befogadása, vagy éppen ügyének kezelése esetén az Unió pénzügyi teherként elfogad vagy támogatásként nyújt, ezzel szemben évente és személyenként 250 ezer eurónyi büntetéssel sújtaná mindazokat, akik nem hajlandók beállni a sorba. És mindezt miért? Mit nyerhet cserébe az Unió? Mit nyerhet cserébe Európa? Mit nyerhet cserébe Magyarország? Semmilyen észszerű okot nem tudtak megnevezni arra, hogy miért ne tartsuk be az eddigi dublini rendszer szabályait, hogy miért vesszük semmibe a schengeni övezet védelmét; gondoljunk csak Görögország esetére! Az az álszent hivatkozás, hogy Európában demográfiai problémák vannak, hogy a munkaerőpiaci helyzetet így meg lehet oldani, éppen az eltelt évek statisztikai adatai bizonyítják, hogy nem sikerült integrálni ezeket a bejövőket, sőt azokat a másod-, harmadgenerációs tömegeket sem, akik a korábbi bevándorlási hullámokkal érkeztek be. Németországban a tegnapi adat szerint az 50 legnagyobb foglalkoztatónál 60 fő helyezkedett el az elmúlt időszakban, ebből 50-et a német posta foglalkoztat, tehát a német iparnak sincs szüksége ezekre a szakképzetlen vagy éppen nem ebben a termelési kultúrában felnőtt tömegekre.Minderre természetesen az a megoldás, amit miniszterelnök úr a tegnapi beszédében is említett, elismerve azt, hogy a háború és az üldöztetések a humanitárius segítséget igenis kötelezővé teszik, de ott kell segítenünk a helyszínen, és nem idehozni a bajt, mert utána már mi sem tudunk segíteni nemcsak rajtuk, hanem magunkon sem. Köszönöm szépen. [[Taps a kormánypárti padsorokban.]]"
1,u2020-06-03-155,Opposition,0.57421875,2020-06-03,0.0831574946641922,"Köszönöm a szót, elnök úr. Tisztelt Országgyűlés! Az első szó természetesen a köszöneté. Köszönet illet mindenkit, aki a védekezésben részt vett, elsősorban az egészségügyben, a frontvonalban dolgozó orvosokat, ápolókat, a kormány által sajnos nem kellően megbecsült, a szociális ágazatban dolgozó ápolókat és munkatársakat, azokat a szakembereket, akik a kormánynak akár tanácsokat is adtak, és természetesen mindenkit, aki kellően komolyan vette a saját szerepét és itt az egyszerű állampolgárokról, a családokról beszélek, pedagógusokról beszélek, szülőkről beszélek , és nagyjából mindenki közös sikere ebben az országban, hogy közép-európai viszonylatban viszonylag jól sikerült ezt a járványt, az első szakaszát átvészelnünk. [[Dr. Orbán Balázs: Felírjuk!]] Ha megengedik, akkor a következő néhány percben ellentétben az előttem szóló kormánypárti képviselőtársaimmal, akiket lassan egy órája hallgatunk itt, de a törvényjavaslatról még egy kukkot nem hallottunk tőlük mondanék pár mondatot arról, hogy mi is ez a törvényjavaslat, főleg mert még egy picit hatása alatt vagyok itt Nacsa képviselőtársamnak meg Hollik képviselőtársamnak, a KDNP-s vezérszónokok fantasztikus beszédének; szerintem rendkívül összezavarodtak volna képviselőtársaim, hogyha azt a mintegy 157 oldalas törvényjavaslatot legalább egyszer elolvassák, amelynek a vezérszónoklatából legalábbis nem derült ki, hogy ezen az embert próbáló feladaton megpróbáltak volna túljutni. De ugyanez igaz az államtitkár úrra is, akiről nem feltételezem, hogy nem tudja, mi van ebben a törvényjavaslatban, sokkal inkább feltételezem, hogy nem véletlenül nem beszélt az expozéjában különösen sokat a konkrét javaslatról vagy javaslatokról, amelyek előttünk vannak. Volt vádaskodás, volt vagdalkozás, volt hergelés, volt hazudozás, de a törvényjavaslatról túl sokat nem tudtunk meg. Ebben a két törvényjavaslatban két külön törvényként fekszik előttünk, kezdjük először a felhatalmazással a veszélyhelyzet megszüntetéséről szóló javaslatot úgy harangozták be, mint hogy a kormány visszaadja a külön hatalmat, az Országgyűlés pedig megszünteti a vészhelyzetet. Ezzel szemben maga a kormány az, amely a törvényjavaslatot benyújtja az Országgyűlésnek, és a kormány megkéri az Országgyűlést, hogy az kérje meg a kormányt, hogy legyen kedves megszüntetni a veszélyhelyzetet. És tudják, ez azért van, mert ebben a témában önök az első perctől kezdve legyünk nagyvonalúak mellébeszéltek. Nyilván koherensen kell hazudni, ebből nem szabad kitérni, de pontosan tudjuk az első perctől kezdve, hogy a veszélyhelyzetet a kormány hirdeti ki, és a kormány szünteti meg, és ezzel a törvényjavaslattal még egy pluszadalékot tettek hozzá: hogy nem a kormány, hanem személy szerint Orbán Viktor miniszterelnök döntheti majd el, hogy ez mégis mikor fog bekövetkezni. Egy olyan paradoxont látunk tehát, ahol még egyszer mondom a kormány megkéri a parlamentet, hogy kérje meg a kormányt, hogy az majd kérje meg Orbán Viktort, hogy mondja már meg, hogy szerinte mikor kéne ezt a veszélyhelyzetet megszüntetni. Hát, szerintünk a papírt is kár volt pazarolni erre a törvényjavaslatra, de ha ezt a formát találták ennek, nagy örömmel fogjuk megszavazni a veszélyhelyzet megszüntetéséről szóló törvényjavaslatot. Ezen túlmenően nagyon fontos megjegyezni, hogy az is bebizonyosodott, hogy az ellenzék által követelt 90 napos határidő igenis megalapozott volt, tisztelt képviselőtársaim, a kormánypártok részéről hangoztatott határidő-nélküliség melletti érvek pedig teljesen elfogytak és megbuktak. Konkrétan az MSZP szövegszerűen benyújtott önöknek egy módosító javaslatot meg egy önálló törvényjavaslatot is, amelyben június 15-ei határnapot tűzött ki a veszélyhelyzet meghosszabbítására. Képzeljék el, hogy ha ez a javaslat elfogadásra került volna, akkor körülbelül a mai napon nagyjából ugyanazt csinálnánk, mint most, pontosan ugyanígy és pont ekkor kellett volna benyújtania a kormánynak az átmeneti rendeletekről szóló törvényjavaslatot, azt, hogy a veszélyhelyzet idején meghozott döntések közül mit szeretne továbbvinni, és mi az, ami véglegesen megszüntetésre kerül, hiszen ebben a menetrendben, ahogy most tárgyaljuk, nagyjából június 15-ére fog ez a törvényjavaslat a parlament előtt elfogadásra kerülni. Ezért itt is szeretném még egyszer nagyon egyszerűen és nagyon világosan elmondani: nekünk semmilyen bocsánatkérésre nincsen okunk még ha az államtitkár úr jót is kacarászik, 35 százalék plusszal valószínűleg mindenki ezt tenné ebben az országban [[Moraj és közbeszólások a kormánypártok soraiban.]] , erre még kitérek, nyugodjon meg, államtitkár úr , nincs, nincsen semmilyen okunk. Azt mondtuk, ezt gondoltuk, hogy a kormánynak szüksége van rendkívüli felhatalmazásra. Azt mondtuk, mert azt gondoltuk, hogy Európában ezt határidő nélkül egyetlenegy kormánynak sem adjuk meg mi ellenzékből. Azért megnézném a miniszterhelyettes úr arcát, és hogy a Fidesz ellenzékként, mondjuk, a jelenlegi ellenzék által vezetett kormánynak egy hasonló remek javaslatára [[Dr. Varga-Damm Andrea: Soha!]] mit mondott volna. Úgy meghallgatnám egyszer Hollik úr bölcs szavait [[Dr. Orbán Balázs közbeszól.]] , amikor mondjuk, a jelenlegi ellenzék által vezetett kormány kérne vagy kért volna határidő nélkül ilyen felhatalmazást! Mi azt gondoljuk és nekünk lett igazunk , hogy kell a kormánynak az eszköz, de bizony ehhez minden kulturált európai országban kell egy határidő, ez a határidő meg most épp úgy esett, hogy pont most tárgyalnánk azt a törvényjavaslatot is. Én azt gondolom, hogy az lett volna a tisztességes és a bizalmat építő megoldás, azzal együtt, képviselőtársaim, hogy a felhatalmazásnak a tartalma ugyanez lett volna, tehát amiről önök beszélnek, hogy micsoda szükség volt bizonyos intézkedésekhez ezeknek az eszközöknek az igénybevételére [[Dr. Orbán Balázs közbeszól.]] , a rendkívüli felhatalmazásra, az bizony ugyanúgy a kormány kezében lett volna. Ami viszont ennek a javaslatnak a legnehezebb része, az a katasztrófavédelmi törvény kiegészítése, a felhatalmazási törvényben is szereplő, teljesen korlátlan rendeletalkotási jogkör biztosítása a kormány számára. Ez egyébként átírja a jelenlegi veszélyhelyzetet, ez átírja a jelenlegi rendkívüli helyzetre vonatkozó szabályokat. A katasztrófavédelmi törvény eddig pontosan meghatározta, hogy milyen intézkedések bevezetésére van lehetőség veszélyhelyzet idején, most ugyanazt az általános felhatalmazást fogják beletenni, mint ami a Covid-törvényben benne volt. Ez a kitétel az Alaptörvénnyel is konkrétan ellentétes, az Alaptörvény szerint ugyanis a kormány, idézem: „sarkalatos törvényben meghatározott rendkívüli intézkedéseket vezethet be”, a javaslat azonban nem határozza meg a bevezethető rendkívüli intézkedéseket, tehát miközben az Alaptörvény sarkalatos törvényben meghatározott keretek közé szorítaná a veszélyhelyzetben a rendeleti kormányzást, addig a javaslat most éppen ezt a korlátot iktatja ki a katasztrófavédelmi törvényből. Megjegyzendő, hogy mindenki értse: a honvédelmi törvény még a rendkívüli állapot, azaz háború esetén is, a szükségállapot esetén is taxatív felsorolást ad a bevezethető rendkívüli szabályokról és intézkedésekről, tehát ma vagy néhány héten belül, ha ezt a törvény elfogadják, az a helyzet lesz, hogy egy egészségügyi veszélyhelyzet esetén a kormánynak szélesebb jogköre lesz, mint háború esetén, ahol egészen kemény eszközöket kap, de abban a törvényben mégiscsak a-tól zs-ig pontról pontra ott van, hogy mit tehet meg, és mit nem tehet meg. Szintén legalábbis kétséges, hogy megfelelően szabályozott része a törvényjavaslatban, államtitkár úr, a rendezvényekre vonatkozó szabályozás, hiszen a rendezvényekre vonatkozó azon gumiszabály, amely benne van, semmilyen kontrollt és garanciát nem tartalmaz, a rendezvények bizony a hitéleti és akár a gyülekezési törvény hatálya alá eső rendezvények is lehetnek, és ebben elnagyoltan azt mondani, hogy a kormány ezeket korlátozhatja, oszt’ jó napot körülbelül nagyjából így lehet összefoglalni ezt a szabályt , időkorlát és mindenféle korlát nélkül, az szerintünk nincsen rendben; javasoljuk, hogy ezt gondolják végig. [[18.20]] Egészen meghökkentő, hogy a javaslat szerint a Magyar Honvédség fegyverhasználati joggal fog közreműködni innentől kezdve a veszélyhelyzettel és az egészségügyi válsághelyzettel kapcsolatos feladatokban. [[Dr. Orbán Balázs: Ne kezdd…]] A honvédelmi törvény szerint egyébként a katasztrófavédelemmel összefüggő feladatok végrehajtásában a Magyar Honvédség fegyverhasználati jog nélkül vesz részt. Ezért fel kell tennünk a kérdést, hogy mire kell veszélyhelyzetben és az egészségügyi válsághelyzetben fegyver. Nyilván meg lehetne viccesen kérdezni, hogy talán azzal akarnak a vírus ellen harcolni nem fog sikerülni. A cél nyilván az lehet, hogy az elrendelt korlátozásokat akár fegyveres erővel kikényszerítsék, holott egyáltalán nem véletlen, hogy éles határ van a katonaság és a belső rendfenntartó szervek között. A katonaságot csak legvégső esetben szabad a lakossággal szembeni fellépés lehetőségét magában rejtő belső rendfenntartó feladatokra alkalmazni. Márpedig ebben nagyon messzire megy a javaslat, konkrétan előírja, hogy az e feladatra vezényelt katonáknak a rendőrségi törvény szerint kell eljárni. És akkor itt lássuk be, hogy miről is van szó valószínűleg. Valószínűleg arról van szó, képviselőtársaim, amiről évek óta beszélünk, hogy olyan leszerelési hullám van a rendőrségnél, hogy olyan létszámhiány van a rendőrségnél, hogy egyszerűen belátták azt, hogy egy hosszabb ideig, huzamosan fennálló ilyen állapotban nem képes ellátni a feladatát, ezért önök katonákkal akarják ezt a munkát elvégeztetni, ahogy, államtitkár úr, már most is csinálják a határon. Tehát attól, hogy nem beszélünk róla, ne gondolják azt, hogy nem tudjuk, hogy ma már több katona védi a határt, mint rendőr, és ennek nem nagyon van más oka, mint hogy őket találják meg, hogy egyáltalán levigyék oda. És ez nincsen rendben. Azért nincsen rendben, mert a honvédeket nem rendvédelmi és rendészeti feladatokra képzik ki. A honvédeket elsősorban a haza védelmére és az ellenfél kiiktatására képzik ki. A rendvédelem területén pedig némileg cizelláltabb szolgálatra van szükség, és akkor most ennek a részleteibe hadd ne menjek bele, de ők nem azért kapnak kiképzést, és nem arra gyakorlatoznak, hogy állampolgárokkal bíbelődjenek elsősorban, és maradjunk annyiban, hogy nem is ez a dolguk. Szintén elképesztően drámai az a rendelkezés, miszerint felhatalmazást kap a kormány, hogy rendeletben állapítsa meg a honvédség veszélyhelyzettel és egészségügyi válsághelyzettel összefüggő feladatokban történő közreműködésének tartalmát. Ez már megint az „oszt’ jó napot!” szabályok egyike. Tehát azt nem is értjük, azt hogy gondolják, hogy a kormánynak úgy általában felhatalmazást adunk, hogy a honvédség egy ilyen esetben mit csináljon. Nem tudom, hogy időhiány volte vagy tehetséghiány volte, hogy nem tudják leírni még az elmúlt hónapok tapasztalatai alapján sem, hogy milyen típusú feladatban kell a honvédséget egy ilyen esetben használni vagy bevetni, de az, hogy a kormány majd eldönti, hogy mire használja a honvédséget, az teljesen elfogadhatatlan. És tudja, azért elfogadhatatlan leginkább, mert a tapasztalat az, hogy a Covid-törvény felhatalmazását önök arra használták, hogy a 120/2020. kormányrendelettel a honvédség tekintetében egyszerűen kisemmizték a katonákat. Tehát miközben 3 ezer munkahellyel parádéznak hetek óta, hogy majd el lehet menni tartalékos katonának közmunkás helyett, miközben dicsőítik a honvédség munkatársait, amiben egyetértünk, hogy milyen fontos a honvédség, és nemzeti ügy, aközben önök a koronavírus-járvány közepén elvették a pénzüket. Azt hozták kormányrendeletben, hogy a honvédek jogállásáról szóló törvényben lévő mindenféle pluszjuttatást hatályon kívül helyeztek, és ezt az egyet be is tartották. A határon szolgálatot teljesítő katonák 100-200 ezer nettó forinttal vittek haza kevesebbet az elmúlt három hónapban, mint a vírusjárvány előtt. És ez a gumiszabály, amit önök most beletesznek ebbe a törvénybe, lehetőséget fog adni önöknek arra, hogy a következő időszakban is ezt bármikor megtegyék. Ez teljesen felháborító, és nem tudjuk elfogadni. Azt kérjük, hogy ezt vegyék ki a törvényjavaslatból. A szakképzés tekintetében a felnőttképzést érintő módosítások olyan benyomást keltenek, mintha a területet felügyelő ágazati miniszter, Palkovics László olyan helyzetet kívánna teremteni, ami megkönnyíti egyes képző intézményeknek a költségvetési támogatáshoz való hozzáférését. Míg mások vonatkozásában, különösebb indok nélkül, elutasítási lehetőséget teremt meg. A hatályba léptetni kívánt gumiszabály szerint ugyanis költségvetési támogatás nyújtható az olyan képzések megszervezéséhez, melyekhez kiemelt közérdek fűződik, és hosszú távon hozzájárulnak Magyarország gazdasági növekedéséhez. Erre a kitételre hivatkozással bármikor, bármely képzés támogatása vagy elutasítása egy tollvonás eredménye lesz, amiről a miniszter dönti el egy személyben, hogy ez így van vagy nincs. Ilyen szabályrendszert épített be a kormányzat a csökkentett idejű munkavégzést támogató pályázatok elbírálására is. Egyáltalán nem világos tehát, hogy milyen szempontrendszer alapján kerülnek majd kijelölésre a kiemelt közérdekű képzések. Arra szerintem már többen tudnánk fogadást tenni, hogy a tulajdonosi köre ezeknek a cégeknek hol lesz. A bevezetni kívánt új szabályok révén a felnőttképzés piacára most belépő képző intézmények igen nagy könnyítésben részesülhetnek a már piacon lévőkkel szemben. Álnaivan feltehetnénk a kérdést, mégis kire, kikre dolgozták ki ezeket a szabályokat, de már most előre tudjuk pontosan jól. Most térjünk át az egyik legmeredekebb részre, a munkavállalói jogokra: a rabszolgatörvény 2.0-ra, 3.0-ra, kinek hogy tetszik. Hiszen nemcsak a piaci lehetőségeket bővítik az oligarchák számára, legalább ilyen lendületesen bővítik a munkavállalók ledolgozandó munkaidejét is. A munkaidőkeret emelésével a kormányzat a nagy és multinacionális vállalatoknak fog kedvezni. A munkavállalók szemszögéből nézve megállapítható, hogy a kétéves munkaidőkeretben foglalkoztatottak olyan időszak elé néznek, ahol akár hónapokon keresztül egy-egy szabadnapjuk lesz, mivel a mostani kényszerleállások okozta termelési és munkaidő-kieséseket az elszámolás végére ki kell egyenlíteni. Ez fokozott fizikai, pszichés megterhelést jelent majd minden ember számára. Ez a kormányzati lépés szembemegy a családok védelmét hangoztató jelszavakkal, mivel a munkacsúcsok idején szinte alig jut majd idő a családra és a gyermeknevelésre. És engedjék meg, hogy itt most felolvassak egy olyan levelet, ami a maga módján kuriózum. Azért kuriózum, mert mind a hat, azaz az összes szakszervezeti konföderáció, függetlenül attól, hogy több kérdésben sokszor nem értenek egyet, ezt a levelet közösen jegyzik, és ezt a levelet a mai napon nyilvánosságra is hozzák, illetve kérésüknek megfelelően itt a parlamentben is felolvasom. „Tisztelt Képviselő Asszonyok! Tisztelt Képviselő Urak! A kormány 2020. május 26-án T/10748. számon nyújtotta be az Országgyűlésnek a veszélyhelyzet megszűnésével összefüggő átmeneti szabályokról és az egészségügyi készenlétről szóló törvénytervezetet. A törvénytervezet jelenlegi formájában történő elfogadása esetén annak 56. § (4) bekezdése szerint a foglalkoztatáspolitikáért felelős miniszter engedélyezhetné, hogy a munkáltató új munkahelyteremtő beruházás esetén munkaidőkeretet vagy elszámolási időszakot a munka törvénykönyve vonatkozó rendelkezéseiben foglaltakra figyelemmel legfeljebb 24 hónap alapulvételével alkalmazzon, amennyiben a beruházás megvalósítása nemzetgazdasági érdek. A fenti bekezdést súlyosan aggályosnak tartjuk az alábbiak miatt. 1. A törvénytervezet a tripartit szociális párbeszéd mellőzésével került benyújtásra, bármilyen előzetes egyeztetés nélkül. 2. A tervezett szabályozás az Európai Parlament és Tanács 2003/88/EK irányelve tükrében megfelelőségi aggályokat vet fel, tekintettel arra, hogy az irányelv szellemében a referencia-időszak maximuma 12 hónap, és az is csak meghatározott feltételek objektív, műszaki okok vagy a munka megszervezésével kapcsolatos okok fennállása és kollektív szerződés vagy szociális partnerek között kötött megállapodás alapján lehetséges. 3. A tervezet elfogadása esetén jelentősen rontaná a szakszervezetek alkupozícióit, hiszen a hosszabb munkaidőkeretet vagy elszámolási időszakot a foglalkoztatáspolitikáért felelős miniszter egyoldalúan engedélyezné, az nem a szakszervezetek és a munkáltatók megállapodásán alapulna. [[18.30]] Végezetül a tervezet alapján nem kellően világos, hogy a munkahelyteremtő beruházás megvalósítása mikor minősül nemzetgazdasági érdeknek. Mindezen aggályok miatt azzal a kéréssel fordulunk önökhöz mármint országgyűlési képviselőkhöz , hogy a törvénytervezet elfogadását csak abban az esetben támogassák, ha az már a fent említett bekezdést nem tartalmazza.” Tisztelt Államtitkár Úr! Mi ezt a módosító javaslatot talán már a mai napon be is nyújtottuk. Arra kérjük a kormányt és a kormánypárti képviselőtársainkat, hogy támogassák. Egy olyan ügyről beszélünk, még egyszer mondom, amelynek bizonyára néhány multinacionális cég nagyon örülne, de amely kapcsán mindenféle ellentéteiket félretéve az összes magyarországi szakszervezeti konföderáció együtt mondja azt, hogy ne tegyék, és együtt kérik azt, hogy ne tegyék. Ami a szociális ellátásokat illeti, mert erről is szó van a törvényjavaslatban, sem a válsághelyzet alatt, sem ebben a törvényben nem nyúl hozzá a családi juttatásokhoz a kormány, nem emeli a gyedet, a gyest, a gyetet, a családi pótlékot. Azt gondoljuk, hogy ez nagyon rossz döntés, és kicsit kétségessé teszi a családbarát politikát. De ami konkrétan a javaslatot illeti, államtitkár úr, tovább nehezíti a kormány az egyébként sem könnyű helyzetet, amikor egy sor határidőt június 30-ában állapítanak meg ebben a törvényjavaslatban, így a rendszeres felülvizsgálat határidejét, a veszélyhelyzet alatt lejárt, gyermekek után járó ellátások biztosításának határidejét, az egészségügyi állapot vagy fogyatékosság miatt járó ellátások meghosszabbításának, felülvizsgálatának határidejét, a veszélyhelyzet alatt lejáró hivatalos okmányok hatályosságának határidejét. Ezt azért akarom külön szóvá tenni, államtitkár úr, mert ennek az ellenkezőjét ígérték meg, sőt ennek az ellenkezője volt benne a rendeletekben, vagy van benne a mai napig is a rendeletekben. Olyan időszakban kívánnak önök embereket egészségügyi felülvizsgálatra, majd kormányhivatali ügyintézésre 15 nap alatt elküldeni, amikor ez teljesen egyértelműen fizikailag lehetetlen. Ezért erre is módosító javaslatot fogunk benyújtani, és azt kérjük a kormánytól, hogy a józan ész szabályai szerint legalább augusztus 31-éig ezeket a határidőket hosszabbítsák meg. Teszem hozzá: jelenleg a kormány által elfogadott rendeletekben több esetben ennél hosszabb határidőt ígértek önök az embereknek, és nyilvánvalóan erre készülnek ők is, akár a hivatalok és az orvosok is. Ami az MSZP javaslatait illeti, tisztelt államtitkár úr, itt nagyon-nagyon hosszú politizálás zajlott az elmúlt felszólalások alatt, és még egyszer mondom, a törvényjavaslatról nem sokat hallottunk. Hatalmas sikerként tüntetnek fel mindent, de azért nem volt az olyan régen, mi emlékszünk, hogy kezdődött a járvány és a járvány elleni védekezés. A kormány az elején több esetben is befogadónak mutatkozott konkrétan az MSZP javaslataira is, de ezek közül szinte egyik sem volt olyan, amelyiknek bármilyen költségvonzata lett volna. Mindig ámulattal hallgatom öntől is még a miniszterelnöktől is személyesen, hogy tud beszámolni arról, hogy milyen bátran hozták meg és milyen gyorsan például az iskolák bezárásáról szóló döntésüket. Csak tudja, államtitkár úr, én annak a hétnek a hétfőjén itt a parlamentben bocsánat, akkor még ott, a másik ülésteremben napirend előtt kértem azt, hogy az iskolák bezárásával a kormány érdemben foglalkozzon, majd azon a héten, pénteken reggel Orbán Viktor még arról beszélt, hogy ezt miért nem lehet megtenni, és miért kell a pedagógusokat fizetés nélküli szabadságra küldeni. Hiába harsogta a kormánypropaganda mindennap, ennek ellenére nem sikerült időben a védekezés frontvonalában lévő orvosoknak, szociális munkásoknak a megfelelő minőségű védőfelszereléseket eljuttatni. Hetek, sőt szinte hónap, másfél hónap telt el, mire azok a bizonyos fürkészek és cserkészek meg nem tudom, kik elindultak a világ minden tájára, miután már rettenetesen kellemetlen volt, hogy a szomszédos országok ebben is sorra előznek meg minket, és naponta hallhattuk, hogy mind a cseh, mind a szlovák kormány a saját kormánygépüket kihasználva hogyan hozza százezer- vagy milliószámra a védőfelszereléseket. Hiába követeltük az álláskeresési járadék három hónapról kilenc hónapra történő emelését, továbbra sem lépnek semmit. A munkaalapú társadalmat mantrázzák, miközben, államtitkár úr, rendkívüli időkben rendkívüli döntéseket kell hozni. Még ha el is hisszük vagy akár el is fogadjuk, hogy a kormánynak és az államnak lehet szerepe abban, hogy állami programokkal az embereknek új munkahelyet teremtsenek, azt azért önök is tudják, hogy ez a három hónap lassan lejárt azoknak, akik a járvány elején vesztették el a munkájukat, miközben azok, amikről önök beszéltek, sehol nincsenek; nem is lehetnek, épeszű állami programokat néhány hónap alatt nem lehet összeütni. Mi pedig kifejezetten abban hiszünk, hogy az a kilenc hónap például elegendő idő lehet arra, hogy olyan érdemi állami programokat, középítési programokat indítson el az állam maga akár uniós forrásokkal, aminek tényleg van értelme, ami tényleg értéket teremt, és segíti a hazai gazdaság fejlődését, például a magánházak, lakások szigetelésének programja vagy éppen egy bérlakásépítési program. Szintén negatív rekordot döntött a magyar kormány a hazai vállalkozások támogatásában. Államtitkár úr, ma már mint a vízállásjelentést jelentgetik be, hogy hány cégnek sikerült jelentkeznie a munkahelymegtartó programra. Csak tudja, április végére, másfél hónap, majdnem két hónap semmittevés után Magyarországon az álláskeresők száma 330 700-ra nőtt, ami az aktív munkavállaló emberek 7,1 százaléka lett. Ennek semmi más oka nem volt, mint hogy önök nem adtak érdemi segítséget azoknak a cégeknek, akik hezitáltak, hogy megváljanake a munkavállalóiktól, vagy ne. Igen, nem emelték sem a gyedet, sem a gyest, sem a gyetet, sem a családi pótlékot, sem a nyugdíjasoknak nem adtak egyszeri segítséget, pedig igenis ideje és tere lett volna ennek; de van még most is, ezért ezeket továbbra is követeljük. Államtitkár Úr! Tisztelt Ház! Nagyon sokat baloldaliznak mostanában, gondolom, Kövér László kiadta a parancsot, ez most valami új billog lehet. Azt leszámítva, még egyszer mondom, hogy az államtitkár úr expozéjában nem nagyon hallottunk a törvényről részleteket, annál inkább mindenféle politikai vádaskodásokat, ezt még beleszámíthatjuk a szokásos politikai játszmába. De, tudják, a parlamenti hazugságcunamikkal, a fizetett hirdetéseikkel, az óriásplakátjaikkal milliárdokért… Óriásplakátok vannak kinn, miközben még emberek halnak meg nap mint nap, önök meg óriásplakátokon közpénzből hirdetik, hogy milyen vagányak maguk. Ezen túl, tudják, én például baloldaliként nagyon büszkén azért vallom annak magamat, mert nem tűröm az igazságtalanságokat, és nem tűröm, nem veszi be a gyomrom azt, amit önök egyébként a színfalak mögött valójában csinálnak. Hogy amíg a rabszolgatörvény 3.0-ban kétéves időkeretet írnak elő a magyar melósnak, addig most került nyilvánosságra, hogy az Opel 100 milliárd forint nyereséget vitt ki az országból, hogy az Audi 700 milliárdot. Értik a számot?! Most, a válság közepén, most 700 milliárd forint nyereséget visz ki az országból! Mészáros Lőrinc egymaga három cégéből 20 milliárd forint nyereséget vesz ki adózás után szépen a zsebébe rakva. 34-et vesznek el az önkormányzatoktól, hogy vegyék ki a részüket a védekezésből. Aztán Orbán Viktor kedves falusi barátja meg egy személyben kivesz 20 milliárdot és zsebre rakja. Hogyan gondolják, hogy ilyenkor egy baloldali ember nem nyitja ki a száját?! Amikor egyébként a sikeres védekezésről beszélnek, akkor agyonhallgatják, ma már letagadják, hogy kiürítették a kórházakat, és emberek haltak meg emiatt is. Nemcsak azért hozzuk szóba ezeket, hogy a kormányt támadjuk, hanem azért, hogy a rossz döntéseket vizsgálják felül és leginkább soha többet ne hozzák meg. Ehhez képest Kásler Miklós már arra sem emlékszik, hogy volt ilyen az emberek maguktól nem mentek a kórházba, meg ilyen hülyeségeket beszél. Végezetül arról, hogy ki hogyan vette ki a részét. Tudják, mi csak képviselők vagyunk, egyszeri ellenzéki képviselők, a hatalom birtokosai pedig önök. De azt tudom mondani, hogy a Magyar Szocialista Párt baloldali pártként, annak országgyűlési képviselői az első adandó alkalommal a saját leadózott fizetésükből egymillió forintot adtak azért, hogy a védekezésben lévő eszközöket eljuttassuk. Tudja, hova? Én orvosi rendelőbe vittem, én patikába vittem, ahol az orvosoknak és patikusoknak nem volt a kormánytól semmilyen védőeszközük. Önök mit csináltak?! Államtitkár úr, a 35 százalékos fizetésemelésével mit csinált? Németh Szilárd a 35 százalékos államtitkári fizetésemelésével, a két és fél milliós fizetésével mit csinált? Vitt két zsák almát? Hát, legyenek kedvesek, ne oktassanak ki minket! Büszke baloldaliként minden igazságtalanságra továbbra is fel fogjuk hívni a figyelmet. Köszönöm, hogy meghallgattak. [[18.40]]"
1,u2021-11-30-55,Opposition,0.56591796875,2021-11-30,0.9973615407943726,"Köszönöm szépen a csere lehetőségét. Tisztelt Elnök Úr! Államtitkár Úr! Kedves Képviselőtársaim! Néhány gondolatot a tartalmi összefoglalóról. Nyilvánvaló, hogy a felek nyilatkoztak az egymás területén való beruházások ösztönzéséről, nyilván ez a legfontosabb most, és arról is, hogy kedvező üzleti környezetben lehessen mindezt megtenni, és ehhez persze teljes körű biztonságot lehessen biztosítani a másik fél területén megvalósult beruházásoknak. E megállapodás rendelkezései nem befolyásolják a felek szabályozási intézkedések meghozatalához fűződő jogát olyan területeken, mint a közegészségügy, a biztonság, a környezet védelme vagy például a fogyasztóvédelem. Képviselőtársam említette a diszkriminációmentességet, a nemzeti és a legnagyobb kedvezményes elbánás elvét is. Utóbbi alól kivételt képeznek azok a kedvezmények, amiket az egyik szerződő fél a harmadik országnak a vámunióban, a szabadkereskedelmi övezetben, a pénzügyi unióban való részvétele kapcsán ad, és szerintem az is nagyon fontos, hogy vállalják, hogy kártalanítják egymás beruházóját, beruházását ért háború, szükségállapot, felkelés miatti veszteség esetében is. Nyilvánvaló, hogy szó van a kisajátítás tilalmáról is, ami azt jelenti, hogy egymás beruházásait nem államosíthatják, nem sajátíthatják ki, vagy vonhatják hasonló intézkedés alá, és rögzítik a beruházásból származó jövedelmek átutalásának szabadságát, a beruházáshoz kapcsolódó jogátruházás kérdéseit, a beruházással kapcsolatban keletkezett viták rendezésének módját, tájékoztatási kötelezettséget a beruházásokat érintő jogszabályi változásokról, nemzetközi egyezményekről. Nyilvánvaló, hogy meghatározza a szerződő államok beruházói közötti jogviták rendezésének módját is. Néhány tartalmi észrevételt is szeretnék elmondani. Magyarország láthatóan számos keleti országgal kívánja szorosabbra fűzni kapcsolatait. 2020 novemberében a Kirgiz Köztársaság, 2021 februárjában pedig Koszovó kapcsán iktattak törvénybe nagyon hasonló tartalmú megállapodást, ami ugyancsak a beruházások ösztönzéséről és kölcsönös védelméről szóló megállapodást ültette át a hazai jogrendbe. A jelen javaslat célja sem más, mint a két ország közötti gazdasági kapcsolatok fejlesztése, elősegítése, különösen az egymás területén megvalósuló beruházási tevékenység feltételeinek kedvezőbbé, biztonságosabbá tételével a beruházások ösztönzése. Az indítvány alapját képező megállapodás lényege, hogy a két ország beruházói számára biztosítottak legyenek a beruházásaik védelmét jelentő jogi, garanciális elemek, amelyek az egyes állam területén indított vállalkozások biztonságosabb működését szolgálják. A hasonló megállapodások általában nem ellentétesek a hazai gazdaság érdekeivel, így a Magyar Szocialista Párt rendszerint megszavazza ezeket a kezdeményezéseket. Ez a jelenlegi javaslat azért tarthat mégis számot nagyobb érdeklődésre, mert Irán az elmúlt években gyakran került a nemzetközi érdeklődés középpontjába. Az ENSZ Biztonsági Tanácsa 2006 óta több olyan határozatot is elfogadott, amelyben felszólította Iránt a nukleáris fegyverkezési célú urándúsítás felfüggesztésére. Az EU számos gazdasági és pénzügyi szankciót vezetett be Iránnal szemben, többek között korlátozta számos termék kereskedelmét, korlátozásokat alkalmazott a pénzügyi ágazatban és a személyek és szervezetek beutazási korlátozásában is, befagyasztotta a vagyoni eszközeiket. Miután a Nemzetközi Atomenergia Ügynökség által végzett ellenőrzés megerősítette, hogy Irán végrehajtotta a nukleáris vonatkozású intézkedéseket, 2016. január 16-án feloldották a legtöbb uniós és ENSZ-szankciót. Az EU minden nukleáris vonatkozású gazdasági és pénzügyi szankciót feloldott, és a 2016-os hatálybalépés óta mármint az iráni nukleáris megállapodásnak az Unió feloldotta a legtöbb, Iránt érintő gazdasági és pénzügyi szankciót. Az Európai Bizottság ennek értelmében lépéseket tesz, hogy elősegítse az Iránnal folytatott jogszerű kereskedelmet, és támogassa azokat a cégeket, amelyek az uniós szankciókat tiszteletben tartva folytatnának üzleti tevékenységet iráni partnerekkel. Ugyanakkor a pénzmosás elleni akciócsoport évente többszintű listát alkot a pénzmosás és terrorizmus finanszírozása szempontjából kockázatosnak minősített országokról, melynek első kategóriájába 2021-ben mindössze két ország, Észak-Korea és Irán került. Az Egyesült Államok és Irán viszonya szintén továbbra is feszült. Az amerikai kormány 2020 szeptemberében bejelentette, hogy egyoldalúan visszaállított minden szankciót Iránnal szemben. 2021 novemberében pedig Antony Blinken amerikai külügyminiszter már nem zárta ki annak a lehetőségét sem, hogy az Egyesült Államok katonai erőt vet be, hogy megállítsa az iráni atomprogramot. Én mindenféleképpen úgy gondolom, hogy az államtitkár úr kérését teljesítjük, és támogatjuk a javaslatot."
1,u2016-10-11-29,Opposition,0.2724609375,2016-10-11,0.0752008780837059,"Köszönöm a szót. Tisztelt Elnök Úr! Tisztelt Államtitkár Úr! Tisztelt Ház! Kedves Képviselőtársaim! Elöljáróban hadd legyen egy személyes kérésem. Nem tudom, milyen vitamint szed Szűcs Lajos képviselőtársam, de én is kérek belőle. Szemmel látható, hogy ennek a vitaminnak az egész életvitelre óriása hatása van, sőt, még arra is képessé teszi felhasználóját, hogy időnként átruccanjon egy párhuzamos valóságba, remélhetőleg különösebb veszély nélkül, és onnan még vissza lehet jönni. Időnként én is szeretnék átmenni egy-két percre egy párhuzamos valóságba, ezért kérem tisztelettel, hogy azt a vitamint, amit szed, annak a receptjét vagy a gyártóját ossza meg velünk is, időnként nekünk is szükségünk lenne rá. De térjünk vissza ebbe a valóságba, amiben élünk itt Magyarországon, itt a Föld bolygón, és beszéljünk erről a törvényjavaslatról, ami itt a tisztelt Ház asztalán fekszik! Valahányszor a kormány vagy a Fidesz kivételes eljárást kezdeményez, aminek a lényege az, hogy gyakorlatilag 24 óra leforgása alatt átver az Országgyűlésen egy törvényjavaslatot, akkor mindig két kérdés merül fel. Az első kérdés az, hogy történt-e valami katasztrófa a világban, beütött-e a ménkű, bármilyen olyan, nem várt fejlemény bekövetkezett-e, hogy ha a Magyar Országgyűlés nem lép 24 órán belül, akkor összedől a világ. Mert lehetnek olyan helyzetek, árvíz, katasztrófák, urambocsá’ háború, amikor valamilyen szabályozást, amire korábban nem gondoltunk, 24 óra leforgása alatt nemzeti érdekből el kell fogadni. Az első, amire a bizottsági ülésen próbáltunk választ keresni - de hiába, mert választ nem kaptunk rá -, hogy milyen katasztrófa történt a sporttámogatás világában, hogy ennyire sürgősen, kevesebb, mint 24 óra leforgása alatt egy javaslatból, amelyet korábban senki nem ismert a megalkotóin kívül, máris megszavazott törvény lesz a tisztelt Házban. Semmilyen ilyen eseményt nem tudtak kormánypárti képviselőtársaink felidézni, semmi olyan nem történt, ami ezt a sietséget indokolná. Ezért a másik lehetőségre gondolunk. A másik lehetőség, amikor ilyen gyorsan megy keresztül az Országgyűlésen egy törvényjavaslat, az, hogy a benyújtók röstellik, és szeretnék ezt az egész szégyent minél gyorsabban megúszni, minél rövidebb idő alatt túlesni rajta. Mert, tisztelt hölgyeim és uraim, ez a törvényjavaslat valóban szégyenletes. Nem a sport támogatásáról szól, hanem arról, hogy egyébként közérdekből felhasznált közpénzek hogyan veszítsék el közpénzjellegüket, és hogyan váljanak titkossá a jövőben. Nem arról szól, hogy a sporttámogatásnak az adókedvezményekkel űzött módja, gyakorolt módja vajon arányos vagy nem, beváltotta-e a hozzáfűzött reményeket vagy pedig nem; mondjuk, beválthatta volna a hozzáfűzött reményeket, ha valóban teljesítményorientált, egyébként piaci viszonyok között nem nagyon megélő, de az ország szempontjából fontos olimpiai sportágak támogatására ment volna el a legtöbb pénz az elmúlt években. De mint tudjuk, nem ez történt, hanem profitorientált, üzletivállalkozás-szerűen űzött sportágakba, nevezetesen a labdarúgásba áramlott a pénzek jelentős része, és ezen belül sem a legsikeresebb - bár mondjuk, nemzetközi sikerekről itt nem nagyon beszélhetünk, de mondjuk, legalább a hazai, nemzeti bajnokságokban legsikeresebb - egyesületekhez folyt be a legtöbb pénz, hanem kormánypárti politikusok és elsősorban a miniszterelnök kedvenc csapatához. Beszélhetnénk tehát egy ilyen törvény megalkotása során arról, hogy ez a rendszer így, ahogy van, egészséges-e, de a törvényjavaslat még csak nem is erről szól. Ezért nem is akarom megnyitni azt a vitát, hogy egyébként a sporttámogatásnak ez a formája beváltotta-e a hozzáfűzött reményeket. Ez a törvényjavaslat semmi másról nem szól, mint hogy az adókedvezményként egyesületeknek átadott pénzek a jövőben legyenek titkosak. Ez egész egyszerűen elképesztő! Először is szögezzük le, hogy egy olyan pénz, amit nem a költségvetésbe fizetnek be, hanem meghatározott célokra el lehet költeni, az közgazdasági tartalmát tekintve közpénz, mert a költségvetésnek egy átengedett felhasználási módja. Sokkal átláthatóbb lenne egyébként, ha ez befolyna a költségvetésbe, és az Országgyűlésben megvitatnánk, hogy valóban a Felcsútra kellene-e ennek a legnagyobb részét fordítani - ez is egy érdekes vita lenne -, de nem, egy olyan rendszert talált ki korábban a kormány, amit azt mondja, hogy ezt rábízza a gazdálkodókra, támogassák kedvenc klubjukat, sportegyesületüket, s a többi, s a többi. Még egyszer mondom, ez akár be is válthatta volna a hozzáfűzött reményeket. De miért legyen ez titkos adat? Miért legyen ez titkos adat? Olyan nagy probléma kerekedne ebből? Én azért kértem szintén az előbb a vitaminból, mert kormánypárti képviselőtársam, Szűcs képviselő úr azt mondta, hogy vannak, akik nem akarják magukat politikai támadások kereszttüzében találni azért, mert egy kézilabdacsapatot támogatnak. Hát, én igyekszem elolvasni az újságokat, de őszintén szólva, ilyen típusú politikai támadásra egyetlenegyre nem emlékszem az elmúlt években, hogy egy kedves, vidéki kisváros női kézilabdacsapatát támogatta volna egy cég, és ebből politikai botrány kerekedett volna. Szóljanak, ha ilyet olvastak volna az elmúlt években; én egyetlenegy ilyen esetre sem emlékszem. Számos olyan cikket olvastam viszont, ami ezeknek a támogatásoknak az aránytalanságát tárta fel, és felvetette azt a kérdést, hogy valóban Felcsút-e az a község Magyarországon, amelynek a sportja ilyen mértékű támogatásra szorul, valóban a Puskás Akadémia-e az a sportegyesület, amelyet ilyen mértékben, ilyen aránytalan mértékben más labdarúgó-szakosztályokhoz képest támogatni érdemes. S valóban, a közpénz felhasználásának az ellenőrzése nemcsak azért jogos igény, mert szeretnénk tudni, hogy ki keresi a miniszterelnök kegyeit, hanem azért is jogos igény, hogy e mögött meghúzódhat-e esetleg korrupció. Ezt azért hoztam szóba, mert már Rogán Antal helikopterezési szokásaival kapcsolatban is felmerült az a fogalom, hogy barter, hogy úgymond ezért a helikoptertúráért nem kellett fizetni, azt két cég, a feleség és egy másik vállalkozó cége egymás között lebarterezték úgymond. Más kérdés, hogy a könyvelők ilyen könyvelési technikáról nem nagyon tudnak, hogy a barterezést hogy kell elkönyvelni a cég különböző számlái között, de ha már használják ezt a kifejezést, hogy barter, hadd vessem fel annak a lehetőségét, hogy azért ennél nagyobb mértékben is lehet úgymond barter Magyarországon, és igenis elemi érdeke a közvéleménynek, hogy megtudja, hogy az a cég, amely egyébként egy viszonylag sikertelen, nemzetközileg nem jegyzett futballakadémiát támogat Magyarországon, egyébként ennek a pénznek akár a többszörösét bármilyen állami támogatás formájában visszakapja-e a közeljövőben vagy a távoli jövőben. Ezek igenis jogos összefüggések. [[10.20]] Mert ha arról van csak szó, hogy barterezés keretében egyes cégek nagyobbat hasíthatnak olyan pályázatokon, amelyek elvileg mindenkinek nyitva kellene hogy álljanak, de valahogy mindig csak bizonyos cégek nyerik el a megfelelő összegeket, és mindössze azért nyerik el ezt, mert cserébe támogatták a miniszterelnök kedvenc klubját, akkor az bizony már egy olyan típusú barterezés, amely felveti a korrupció lehetőségét is, és ez közügy. Ezért kell nyomon követni ezeknek a pénzeknek a felhasználását, hogy hova irányul, hogy lehessen tudni ezekről a cégekről, hogy egyébként, ha már ilyen mértékű szívességet tesznek Magyarország miniszterelnökének, akkor bármilyen más üzleti siker formájában ezt a szívességet visszakapják-e, és ha igen, akkor hányszorosan. Ez magától értetődő elemi érdek. Néhány évvel ezelőtt ez még nem volt olyan nagy szégyen. Annak idején, amikor Simicska Lajos és Orbán Viktor még jóban voltak, akkor csendben megmosolyogtuk a Közgép reklámjait bizonyos focimeccseken, de teljesen nyíltan felvállalt dolog volt. Most úgy látszik, mára ez a dolog már szégyenné vált. Egyébként bizonyos értelemben akár örülhetnénk is ennek a fejleménynek. Ha valóban a politikai támogatástól való félelem indokolná ezt a törvényjavaslatot, akkor hadd mondjam el azt, hogy amennyiben ciki ma Magyarországon már a miniszterelnök kedvenc klubját támogatni, akkor ennek akár örülhetnénk is, mert valóban ciki. Valóban ciki. Ha a cégvezetők jelentős része kezd erre rádöbbenni, akkor függetlenül attól, hogy ez a törvényjavaslattal való megoldása szégyenletes, az önmagában egy pozitív fejleménye a hazai közéletnek, mert ez valóban ciki. Tételezzük fel, hogy nincs mögötte barter, hanem egyszerűen csak a földijének a kedvét keresi ma Magyarországon tehetős vállalkozó. A mindenkori miniszterelnököknek vigyázniuk kell, hogy a barátok és a környezet között kik azok, akik valóban a köz érdekében támogatják az ő tevékenységét, és kik azok, akik egyszerűen csak talpnyalók. Most úgy néz ki, hogy a törvényjavaslat benyújtása mögött az egyik meghúzódó indok az, hogy a talpnyalók egy része most már szégyelli, hogy ő talpnyaló, és ez neki sok pénzébe kerül. Igaz, hogy a pénzt a továbbiakban is oda akarja adni, ahova ezt illik, ahova eddig megszokta, de már röstelli, és nem akarja vállalni a nyilvánosság előtt. Ez a része akár még örvendetes is lenne. De még egyszer mondom, ez még mindig nem indok arra, hogy ezt a folyamatot titkosítsák. A másik része viszont valóban közérdek. Igenis joga van tudni újságírónak, egyszerű állampolgárnak, bárkinek ebben az országban, hogy azok a cégek, amelyek részt vesznek egyébként sikertelen klubok nagy mennyiségű, nagy összegű támogatásában, ezt hányszorosan kapják vissza állami megrendelések és állami támogatások formájában. Ez közérdek. Tisztelt Ház! A tegnapi bizottsági vitában különböző érvek hangzottak el pró és kontra, hogy miért kell ennek nyilvánosnak maradni - nyilván az ellenzéki képviselők, köztük mi is emellett érveltünk -, és aközött, hogy miért kell titkosítani. Volt olyan érv is, amely például a személyi jövedelemadó analógiáját próbálta segítségül hívni, és azt mondta, hogy ahhoz hasonlóan, ahogy egyébként az titkos, ha valaki a személyi jövedelemadójának az 1 százalékát egyháznak felajánlja, ilyen értelemben teljesen logikus, hogy a hasonló módon működő sporttámogatás is legyen titkos. Csak hát ez a sporttámogatás nem hasonló módon működő támogatás, mint ahogy erre a bizottsági vitában felhívtuk tegnap a figyelmet. Mert amíg a különböző egyházakat támogató magánszemélyeknél indokolt, hogy ez maradjon titokban - mindjárt elmondom, hogy miért -, addig ez egyáltalán nem indokolt a sporttámogatás esetében. Nézzük először a magánszemélyeket! Ma Magyarországon vallásszabadság van, és ez teljesen helyénvaló, hogy így van. A vallásszabadság azonban legalább két dolgot jelent. Nemcsak azt jelenti, hogy mindenki szabadon gyakorolhatja a saját vallását, vagy akár saját döntése alapján lehet vallási szempontból semleges is, közömbös is, de azt is jelenti, hogy egyébként senkit nem lehet kényszeríteni arra, hogy a saját hitét megvallja, mert ez egy érzékeny, személyes adat, amely egyedül a vallásgyakorló személy által hozható nyilvánosságra a saját döntése alapján, és senki más erre nem kényszerítheti őt. Ez így teljesen helyénvaló dolog - de ez egyáltalán nem igaz a sporttámogatásra. Mert mégiscsak lássuk be, tisztelt hölgyeim és uraim, hogy a Felcsútnak szurkolni azért mégsem vallás - ma még. Köszönöm szépen a figyelmüket."
1,u2015-11-19-45,Opposition,-0.97021484375,2015-11-19,0.08717578649520874,"Köszönöm szépen. Tisztelt Ház! Tisztelt Államtitkár Úr! Az a fajta cinikus magatartás, amit Hollik képviselő úr mondott, és ami a szavaiból kitűnt, sajnos jellemzi a kormányt, a honvédelmi politikájukat abszolút, és az elmúlt évek tevékenységét is abszolút visszatükrözi, rendkívüli módon cinikusnak és felháborítónak tartom. Az, amiről beszélünk, nem rugalmasabb munkaszervezés meg feladatszervezés, hanem konkrétan az állomány kizsigerelése. Már így is körülbelül 120 százalékon van pörgetve a honvédség állománya, ezt fokoznák akár 200 százalékig is, tehát erről szól a javaslat. Csak szeretném mondani, hogy azt a hatalmas létszámhiányt, amiről konkrét számokat is elmondtam az előző felszólalásomban, nem pótolhatja az, hogy ilyen szintű túlmunkát, ilyen szintű túlszolgálatot és igénybevételt várnak el attól az állománytól, amely jelenleg a Magyar Honvédség állománya. Itt szeretném jelezni, hogy nemcsak ez a fajta túlterhelés nem pótolja a létszámhiányt, hanem az önkéntes tartalékos rendszernek sem az a feladata, hogy létszámhiányt pótoljon. Az, hogy az önkéntes tartalékos rendszer mint képesség működjön egyébként egy feltöltött létszámú honvédségben, egy teljesen támogatandó cél. Látszik, hogy egyébként ebben abszolút nincsen egyetértés az elmúlt években, tehát maga az önkéntes tartalékos rendszer sem arról szól, hogy létszámhiányt pótoljanak. Ami a határozati javaslatunk lesz, szeretném kérni, hogy majd azt támogassa a Ház, szeretném kérni, hogy támogassa minden párt és minden képviselőcsoport, hiszen ténylegesen komolyan gondoljuk azt, hogy nemzeti ügy a honvédelem, és látszik az, hogy a Magyar Honvédség most már huzamosabb ideig nem tud nagy létszámú erőt rendelkezésre bocsátani anélkül, hogy ez az alapfeladat-ellátást ne veszélyeztetné. Tehát most már halaszthatatlan, hogy a létszámhiánynak ez az óriási mértéke drasztikusan csökkentésre kerüljön, és éppen ezért tartalmazza a határozati javaslatunk azt, hogy milyen módon lehet ezt a létszámhiányt feltölteni. Igenis a kormánynak feladata, hogy megfelelő forrást szánjon arra, hogy feltöltésre kerüljön a létszám, hiszen a jelenlegi hiány mellett már rövid távon sem tudja majd ellátni a Magyar Honvédség a feladatát. Azzal pedig, hogy a szolgálatteljesítésért felelős parancsnok parancsával pótolhatóak azok a jogi rendelkezések, amelyek a szolgálati jogviszonyra vonatkoznak - ezek olyan rendelkezések, amelyeket egyébként kétharmados törvény szabályoz, ez egészen elképesztő -, olyan jogi rendelkezésekről beszélünk, amelyek még háború idején sem függeszthetőek fel, és azok most egyszerűen majd a felettes elöljáró parancsával helyettesíthetőek lesznek. Tehát azért remélem, érzik, hogy mi a probléma ezzel az elképzeléssel.Tehát ez a törvényjavaslat úgy, ahogy van, elfogadhatatlan, mindenféleképpen a létszámhiány feltöltésére kell törekedni. Addig, amíg ilyen óriási a létszámhiány a Magyar Honvédségnél, addig, amíg ilyen minimálisak a források, amelyeket szánnak a honvédség működésére, amíg ilyen óriási eszközhiánnyal küzd a Magyar Honvédség, addig semmilyen alapja, sem erkölcsi, sem más alapja nincs a kormánynak és a Fidesz-frakciónak, hogy védelemről vagy biztonságról beszéljen, hiszen Magyarország biztonságának egyik alappillére a Magyar Honvédség, és azonnali reformokra van szükség, azonnali haderőreformra van szükség ahhoz, hogy Magyarország biztonságát tudják biztosítani. Mielőtt az államtitkár úr, gondolom, a válaszában a költségvetéssel kapcsolatban ki fog térni arra, hogy a 2016. évre látszik költségvetési forrásnövekedés, szeretném jelezni, hogy azt az illetményfejlesztést, ami ennek a növekedésnek körülbelül a 90 százalékát teszi ki, természetesen mi is maximálisan támogattuk, természetes az, hogy az az illetményalap, ami befagyasztásra került, és látszott, hogy milyen mértékben csökken a Magyar Honvédség állományának is a nettó bére - ha így fogalmazunk, hiszen az illetményalap stagnált és befagyasztásra került -, akkor természetesen ez már a minimum volt, hogy a kormány megteszi azt a lépést, hogy emeli az illetményeket. Itt szeretném jelezni, azon túl, hogy ez szükséges lépés volt, és ez volt a minimum, hogy ezt megtette, ahhoz, hogy a honvédség a feladatait el tudja látni, nemcsak erre van szükség, hanem szükség van a megfelelő eszközökre és szükség van a megfelelő forrásokra a működéshez. Tehát szeretném kérni majd az államtitkár urat, ha ezzel érvelne, akkor tegye meg, hogy kitér arra, hogy a jövőben hogyan fogják tudni biztosítani - amellett, hogy feltöltik a létszámot, amellett, hogy végre kivitelezik azokat az eszközbeszerzéseket és azokat a modernizációkat, amelyek elengedhetetlenek, gondolok itt többek között egyébként az egyéni felszerelések modernizációjára, a helikopterbeszerzésre -, még milyen pluszforrásokat fognak biztosítani a Magyar Honvédség napi működéséhez és feladatellátásához. Tehát azt gondolom, amíg ilyen javaslatokkal áll elő a kormány, addig önmaga okoz biztonsági kockázatot Magyarországnak. Köszönöm. [[Heringes Anita tapsol.]]"
1,u2017-05-18-5,Opposition,-0.97314453125,2017-05-18,0.2252037078142166,"Köszönöm a szót. Tisztelt Elnök Úr! Tisztelt Ház! Az előttünk fekvő költségvetésitörvény-javaslat az igazságtalanság és a korrupció költségvetésitörvény-javaslata. Ez a törvényjavaslat igazságtalan elsősorban azért, mert konzerválja azt a tragikus, elviselhetetlenségig fokozódott társadalmi egyenlőtlenséget, amelyet az önök kormányzása nagyított fel Magyarországon. Igazságtalan ez a költségvetés, mert egészen elképesztő jövedelem- és adópolitikára épül, egy olyan politikára, amely a gazdasági vállalkozások terén a legnagyobb vállalkozásoknak, a multinacionális vállalkozásoknak adja a legnagyobb adókedvezményt, és a legkisebb vállalkozások terheit növeli, őket túladóztatja. Igazságtalan ez a költségvetés, mert a munkavállalók esetében a leggazdagabbaknak adja a legtöbb adókedvezményt, és a legkevesebbet keresők adóját emelte meg drasztikusan, a minimálbér esetében 0-ról 16 százalékra, amiből most nagy kegyesen 1 százalékpontot elengedtek. Igazságtalan tehát ez a költségvetés, mert ezt a vagyoni és jövedelemkülönbséget, amelyet önök az elviselhetetlenségig fokoztak Magyarországon, konzerválja. És a korrupciót szolgálja ez a költségvetésük is, mert szinte nincs olyan uniós vagy állami kiadás, nincs olyan közbeszerzés, amelyen ne az önök rokonai, családtagjai, barátai és üzletfelei keresnének. Miközben a költségvetésről tárgyalunk, a lopás zavartalanul folyik. Ha önöknek kedve támad, a lopott pénzből lenyúlnak mindent, ami csak kedves önöknek; lenyúlnak tévéket, lenyúlnak rádiókat, lenyúlják a nyomtatott és írott sajtó egy részét; ami önöknek nem tetszik, azt meg egyenesen megszüntetik; ha kell, akkor lenyúlnak kastélyokat; ha kell, akkor lenyúlják a hozzá tartozó tavakat; ha kell, akkor lenyúlják a fél Balaton-partot; ha kell, akkor lenyúlnak kisvasutakat; ha kell, akkor lenyúlnak bankokat, és még a jó ég tudja, mit. Néhány hét múlva lesz az úszó-világbajnokság, sajnáljuk, hogy nem néhány nap múlva, mert hétről hétre százmilliókkal drágul az a költségvetés, amelyet eredetileg 24 milliárd forintra terveztek, és most már a 140 milliárdot is eléri. Ez zajlik az országban. [[8.20]] Ez az igazságtalanság és a korrupció költségvetése, de mondhatnánk, hogy bár iszonyatos az ár, de valahol esetleg megéri, mert a gazdaság legalább erőre kap, a gazdasági növekedés szárnyalni kezd. És ha felületesen nézzük a számokat, akkor akár még azt is mondhatnánk, hogy iszonyatos áron, a szegénység és a kivándorlás növekedése árán, de önök mégiscsak beindították a gazdasági növekedést. De ez csak akkor van így, ha a számokat felületesen nézzük. Hiszen itt vannak a friss adatok, a magyar gazdaság növekedése kicsivel, de meghaladta a 4 százalékot. Önmagában ez egy örvendetes hír, már csak azért is, mert lehetővé teszi, hogy kifizessük azt a nyugdíjprémiumot, a gazdasági növekedés után járó nyugdíjprémiumot, amiről a döntést egyébként még a szocialista képviselők többsége hozta meg ebben a parlamentben, de az önök gazdaságpolitikája eddig nem tette lehetővé, hogy a gazdasági növekedés eredményeit a nyugdíjasok nyugdíjprémium formájában élvezhessék. Tehát van ennek jó oldala. De ha ugyanakkor megnézzük a nemzetközi összehasonlításokat, akkor azt látjuk, hogy ez a 4,1 százalék újra, mint ahogy az elmúlt években rendre, elmarad a régiós vetélytársak, más országok, régiós országok növekedési ütemétől. Mert a magyar gazdaság itt Közép-Kelet-Európában bizony a sereghajtók közé tartozik, és bármennyire is szépnek tűnik első ránézésre ez a 4,1 százalék, az az igazság, hogy újra, ismét, nem először a román gazdaság a csúcstartó. A magyar gazdaság a régiós vetélytársaihoz képest, Romániához, a balti államokhoz képest, Csehországhoz, Szlovákiához, Lengyelországhoz képest folyamatosan növeli az elmaradottságát, a gazdasági növekedés üteme ugyanis rendre elmarad ezektől az országoktól. Valamikor éllovasok voltunk, most ebben a régióban sereghajtóvá váltunk. Ez az önök gazdaságpolitikájának köszönhető, sajnos. Ráadásul ez a gazdasági növekedés még csak nem is a magyar gazdaság óriási belső erejét mutatja, ez a gazdasági növekedés, amit itthon produkálunk, túlnyomórészt az uniós támogatások erőltetett ütemű lehívásának köszönhető. Ha az uniós támogatásokat kivennénk a gazdaságból, akkor hirtelen egy nagyon szerény, vergődő gazdaság maradna. Ezért is teljesen érthetetlen az önök politikája, amikor folyamatosan ellenségeket keresve az ellenségeket abban az Unióban találta meg, amely a magyar gazdaság növekedési ütemének a legfontosabb forrása. A legfontosabb forrása! De hát ilyenek önök, önöknek mindig kell egy ellenség. Ha van az országban egy kis nyugi, ha van az országban béke, akkor önöknek rögtön teremteni kell egy kis feszkót, rögtön el kell indítani egy háborút, hogy erről beszéljünk és ne arról, hogy közben mennyit lopnak. Most is nekitámadtak Brüsszelnek, egy teljesen ostoba kampánnyal megtetézve az eddigi hibasorozatot. Néhány évvel ezelőtt Orbán Viktor még kedélyeskedve és büszkén sallerről és kiosztott kokikról beszélt az Európai Unió politikusai és általában az Unió kapcsán, hát most Magyarország szaladt bele egy méretes pofonba, köszönhetően Orbán Viktor politikájának. Az a helyzet, tisztelt hölgyeim és uraim, hogy az a politika, az európai értékeknek, a civil szervezeteknek, a szabadságjogoknak, a szólásszabadságnak az a semmibevétele, amit önök itt Magyarországon folytatnak, olyan szinten verte már ki a biztosítékot az Európai Unióban, hogy még a Fidesz-KDNP pártcsaládjának jelentős képviselői is elpártoltak az önök politikájától. Tarthatatlan az a helyzet, amit önök csinálnak, ez már nekik is büdös. Önök tehát egy teljesen rossz politikát folytatnak, megtámadják azt a szervezetet, amely Magyarország gazdasági növekedésének fő forrása, itthon pedig egészen elképesztően próbálnak rátenyerelni minden gazdasági vagyonra, minden jóra, amit csak privatizálni lehet, és közben folyamatosan korlátozzák azoknak a szervezeteknek, annak a sajtónak a tevékenységét, munkáját, amely önöktől ma még Magyarországon független. Igazságot kell tehát tenni. Ezt az egész velejéig rossz politikát meg kell fordítani. Az teljesen világos, napnál világosabb, hogy ezt a korrupciós gépezetet, amelyet önök létrehoztak, meg kell szüntetni. De ezen túlmenően azt a világot, ami Magyarországon azt jelenti, hogy csak a tehetőseknek van emberhez méltó életük, és akik keveset keresnek, azok embertelen körülmények között élnek, nos, ezt a világot meg kell szüntetni. Igenis ahhoz, hogy tudjunk adni azoknak, akik keveset keresnek, tudjunk adni azoknak, akiknek nincs munkából származó jövedelme, hogy tudjuk emelni a családi pótlékot, ahhoz meg kell adóztatni azokat, akik a legtöbbet keresik az országban és gondtalan életet élnek. Igenis több adót kell fizetniük azoknak, akik több mint 1 millió forintot keresnek havonta. Igenis több adót kell fizetniük azoknak, akiknek több mint 100 millió forintos vagyonuk van. Igenis több adót kell fizetniük az eddigieknél azoknak, akiknek több mint 100 hektár földjük van. Tisztelt Ház! Ily módon kell és ily módon fogunk igazságot tenni. Ezt a költségvetést, amely a gazdasági növekedést nem támogatja, a társadalmi igazságtalanságokat felerősíti, az igazságtalanság és a korrupció költségvetését nem támogatjuk. Köszönöm szépen a figyelmüket."
1,u2018-06-27-69,Opposition,-0.97509765625,2018-06-27,0.281491219997406,"Köszönöm szépen. Tisztelt Ház! Kedves Képviselőtársaim! Lehet, hogy meglepetéssel szolgálok: én a 2019-es költségvetésről szeretnék beszélni, nem a nyolc évvel ezelőttiről meg nem a tizenöt évvel ezelőttiről [[Dr. Völner Pál: Azt szégyellitek is!]] , ennek is egy olyan fejezetével, amely a foglalkoztatáspolitikához kapcsolódik. Az sem meglepő, hogy megint egy biankó költségvetést tárgyal itt az Országgyűlés. Tehát gyakorlatilag azt látjuk, hogy a 2018-as évet sem zártuk, és nem ismerjük azokat a legfőbb adatokat, számokat, ami meg tudná alapozni egy 2019-es költségvetést de spongyát rá, ez már így van évek óta. Ezen túlmenően pedig meg kell hogy jegyezzem, és visszatérek a Harangozó Tamás képviselőtársam által elmondottakhoz, hogy minden híradás azzal van tele, hogy bedőlt a forint, beszakadt a forint. Tudomásom szerint 311 forint 33 fillérrel tervezték meg ezt a jövő évi költségvetést, és az Isten a megmondhatója annak, hogy holnap vagy holnapután hol áll meg a forint/euró árfolyam. Azon túlmenően, hogy biankó költségvetéssel van dolgunk, nagyon sok homályos ígéret is van ebben a költségvetésben. Ilyen homályos ígéret például, hogy komolyabb béremelésre tett ígéretet itt Varga Mihály miniszter úr a közszférában dolgozó, hozzávetőlegesen körülbelül 200 ezer embernek, amelynek mértéke 25-30 százalék is lehet. De ugyanígy tudom említeni a nyugdíjasok foglalkoztatásának megkönnyítését, amely szintén csak egy ígéret, azt mondta a miniszter úr itt az expozéjában, hogy egy külön törvényben kívánják majd ezt szabályozni. Kíváncsian várjuk, hogy melyek lesznek ezek az intézkedések. Ezen túlmenően az is látszik, különösen az euróárfolyam, illetve a forintárfolyamnak az euróhoz képest történő ingadozása miatt, illetve most már mélyrepüléséről beszélünk, nem is annyira ingadozásról, olyan költségvetést tartunk a kezünkben, és nagy valószínűséggel a fideszes többség olyan költségvetést fog elfogadni, amelyet hatálybalépése előtt már módosítani kell. Tisztelt Ház! A jövő évi költségvetés áttanulmányozása kapcsán, valamint az egyéb, sajtóban megjelent nyilatkozatok alapján megállapítható, hogy a Magyar Nemzeti Bank és a kormány egyaránt válságra készül. A rendkívüli kormányzati intézkedésekre szolgáló általános tartalék az idei 110 milliárd forintról 165 milliárd forintra emelkedik, az Országvédelmi Alap 60 milliárd forintos összege változatlan marad, a különböző céltartalékokra az idén elkülönített 90 milliárd forint helyett jövőre 136 milliárd forintot irányzott elő a kormány, ez összesen 360 milliárd forint, hogyha jól számolom. A kormányzat a munkanélküliség idejére járó álláskeresési ellátásokra fordítható összegeket is növeli, az idei 55 milliárd forint helyett jövőre már 75 milliárd forintot kíván erre a célra fordítani, és a növekedés mértéke több mint 36 százalékos. Nem tudom, mire számítanak a következő évben. A jövő évi költségvetés azzal számol, hogy a dolgozók táppénzen töltött ideje is nőni fog, mivel az idei 115,8 milliárd forint helyett jövőre 126,1 milliárd forintos kiadással számol, ez pedig közel 9 százalékos növekedés. Tehát változatlanul azt kérdezem, hogy mi a fenére számítanak, hogyha ilyen összegeket és számokat állítanak be a jövő évi költségvetésben. Ezt biztonságnak nem lehet nevezni. A kormányzat a 2019-es évben, ahogy itt többen említették, 4,1 százalékos gazdasági növekedéssel számol. Ez sokak szerint nagyon optimista feltételezés, különösen annak ismeretében, hogy mostanában az Amerikai Egyesült Államok és az Európai Unió között kibontakozó kereskedelmi háború jelentős mértékben érinti az autóiparban részt vevőket. Ahogy én látom, a mai magyar gazdaság szerkezetében a feldolgozóipar és azon belül a gépjárműgyártás kiemelt helyen szerepel, durván a magyar GDP-nek körülbelül az 5 százalékát adja a járműgyártás. A tervezett magyar gazdasági növekedést csökkentheti még a nyersanyagok, különösen a kőolaj árának az emelkedése is, továbbá a forint esetleges hosszú távú gyengélkedése is. Tehát ennek látjuk most a tanújelét a híradások szerint. A napokban jelentette be az Európai Központi Bank az Egyesült Államok jegybankja után, hogy szépen lassan felszámolja az eszközvásárlási programját, ami például a felvett olcsó lakáshitelek vagy fogyasztási hitelek drágulását fogja eredményezni. Ez a folyamat akár még a reálgazdaság teljesítményét is megtorpanásra kényszerítheti. Ezek a gazdasági-kereskedelmi tényezők, amellett, hogy rontják a tervezett gazdasági növekedést, a hazai infláció alakulására is nagyon komoly kihatással lesznek. Jövőre a költségvetési törvényben az ideinél magasabb, 2,7 százalékos inflációval számol a kormányzat. Ha a fentebb említett makrogazdasági folyamatok hosszú távon éreztetik a hatásukat, akkor ez azt jelenti, hogy a most tervezett infláció mértéke még ennél is jobban fog emelkedni. Ez pedig azzal jár együtt, hogy a béreknek és a nyugdíjaknak a valós értéke kevesebbet fog érni, több pénzt fogunk elkölteni azért, hogy megőrizzük vagy megpróbáljuk megőrizni jelenlegi életszínvonalunkat; természetesen itt nem a parlamenti képviselőkről beszélek, hanem a közel tízmillió magyar emberről. Ismerve a még mindig alacsony bérszínvonalat és a nyugdíjakat, félő, hogy sok honfitársunk rosszabbul fog élni jövőre, mint ahogy most él, kevesebbet engedhet meg majd magának a lakosság többsége, és ezért többet is kell majd fizetni nagy valószínűséggel. Tisztelt Ház! Kedves Képviselőtársaim! Egy másik fejezet a szociális hozzájárulási adó a költségvetésben. Bár az adótörvények is foglalkoznak vele, de muszáj itt kitérnem rá egy-két mondat erejéig, annál is inkább, mert hosszan ecsetelte Varga Mihály miniszter úr is a reggeli órákban. A mostani 19,5 százalékról jövőre 17,5 százalékra csökken, amely, nem kell fejszámolónak lenni, 2 százalékos csökkenést jelent, így közel 100 milliárd forinttal több marad a vállalkozásoknál. Azonban semmi nem garantálja, hogy a kkv-szektor ezt a pluszpénzt a dolgozói bérek növelésére fogja fordítani. Apropó: szintén délutáni híradás, hogy a vállalatok, a munkaadói szervezetek tiltakoznak az ellen, hogy elcsúsztatva fogják érvényesíteni ezt a 2 százalékos csökkentést, miközben pedig a kormány minimálbér-emelést vár el a vállalkozói szektortól. Tehát én azt gondolom, hogy a vállalatok joggal kérik azt a kormánytól, hogy ha januártól kérik a minimálbér-emelést, akkor azt a terhet is csökkentsék január 1-jével, és ne elcsúsztatva az év közepétől, amelynek a fedezetéből meg lehetne valósítani legalábbis a minimálbér növekedésének egy jelentős részét. A költségvetés bevételi oldalának növekedése azt is jelenti, hogy az állam a dolgozóktól egyre több pénzt von el. Minél több pénz folyik be az állam kasszájába, annyival kevesebb pénz marad az embereknél, ez nem egy komoly felismerés. De az is látszott az elmúlt nyolc évben, kedves képviselőtársaim, hogy a jóléti és szociális kiadások radikálisan csökkentek, körülbelül 20 százalékkal csökkentek, hiszen 2010-ben még 62 százalék körül voltak a GDP-arányos jóléti kiadások, természetesen az egészségügytől a nyugdíjkiadásokig beleértve, ma már ez csak 55,4 százalék, és az állam a saját maga működésére évről évre többet fordít. Én azt látom az elmúlt nyolc év távlatából bocsánatot kérek, hogy visszautalok erre a nyolc évre, bár az elején azt mondtam, hogy én a jövő évi költségvetésről fogok beszélni -, hogy csak ezen a rovaton körülbelül 1200-1300 milliárd forintot vont ki a kormány az elmúlt években. A biztosítási adóból származó bevétel több mint megduplázódik jövőre, az idei 35 milliárdról 82 milliárd forint közelébe. A jelenleg 27 százalékos általános forgalmi adó mértéke, illetve az egykulcsos, 15 százalékos személyi jövedelemadó sem változik jövőre. Ebben a gondolatsorban kell kitérni arra is például, hogy a vállalkozások által az államnak fizetendő szakképzési hozzájárulás is évről évre dinamikusan nő: míg ez az összeg 2018-ban 74,436 milliárd forint volt, addig 2019-ben már 95,490, pontosabban 95 milliárd. Az állam ezen a jogcímen a vállalkozások zsebéből egyik évről a másikra több mint 21 milliárd forintot vesz ki. Ha a szakképzési hozzájárulás állami elvonását a 2016-os évhez viszonyítjuk, még magasabb, majdnem 56,9 milliárd forinttal csökkent ez az összeg. Négy év alatt a szakképzési hozzájárulás címen tervezett állami bevétel mintegy 67,5 százalékos növekedést mutat. A Pénzügyminisztérium fejezetében lévő céltartalékban szerepel a közszférában foglalkoztatottak bérkompenzációja, a költségvetési szerveknél és a nevelési, oktatási, felsőoktatási, egészségügyi, karitatív, szociális, család-, gyermek- és ifjúságvédelmi, kulturális és sporttevékenységet önmagában vagy intézménye útján ellátó egyházi jogi személyeknél a foglalkoztatottak részére a 2019. évben ezt természetesen jogszabály alapján kell meghatározni idejáró többlet személyi juttatások és az azokhoz kapcsolódó, munkaadókat terhelő járulékok és szociális hozzájárulási adó. [[16.40]] Ez a bérkompenzáció azt jelenti, hogy a közszférában sajnálatos módon még mindig ezrek bére nem éri el a minimálbér összegét. Jól hallották képviselőtársaim, több ezer ember bére ebben a szférában még a minimálbér összegét sem éri el. Ezért az ő keresményüket az állam egészíti ki, hogy ezek a munkajövedelmek elérjék legalább a minimálbér szintjét. Ez szerintem a kormányzat szégyene, hogy a közigazgatásban olyan bérezési rendszereket tartanak fenn évek óta, amelyben ezrek napi 8 órás munkával nem keresik meg a minimálbér összegét. A napokban került a kezembe egy OECD-felmérés a jövedelmeket illetően. Kedves barátaim, az OECD-tagországok közül, ebben a felmérésben az olvasható, csak Mexikóban alacsonyabbak a jövedelmek, a bérek, mint Magyarországon. [[Dr. Vitányi István: Ez 2010-es volt.]] Dehogy 2010-es volt, képviselőtársam, most készült nemrég ez a felmérés. És ha megnézzük legalább a visegrádi 4-ek összehasonlításában, akkor az látszik, jól eldiskurálunk itt egyébként Vitányi képviselő úrral, Szlovákiában 8 százalékkal magasabbak ezek a bérek, Csehországban 12 százalékkal, és Lengyelországban, amely néhány évvel ezelőtt bőven mögöttünk volt, már 17 százalékkal magasabbak a bérek, mint Magyarországon. Az oktatásra jövőre az idei évhez viszonyítva a kormányzat csupán 15 milliárd forinttal kíván többet fordítani. Ez az összeg nagyon kevés, ezt el is fogja vinni az infláció gyakorlatilag, ez annyi, mintha nem kaptak volna szinte egy huncut fillért sem. A Fidesz számára látható módon nem fontosak a fiatalok, nem fontos a tudás. Pedig Magyarország számára fontos, hogy a jövő generációi egyre felkészültebbek, egyre okosabbak és rátermettek legyenek ahhoz, hogy fel tudják venni a versenyt a környező országokkal, és erős, fejlődő tagállama legyen az Európai Uniónak Magyarország. A szakképzés rendszerének irányítása ismét jelentős mértékben átalakul, ezt szinte minden évben átszervezik. A szakképzés irányítási feladatai a tavaszi országgyűlési választások után megalakult új kormányzati struktúra alapján átkerültek az időközben megszűnt Nemzetgazdasági Minisztériumtól az újonnan megalakult Innovációs és Technológiai Minisztériumhoz. Ennek az átalakulásnak a következtében a Nemzeti Szakképzési és Felnőttképzési Hivatal, a szakképzési centrumok, valamint a munkaerőpiaci és képzési feladatok irányítása is átkerült az új minisztériumhoz. Az idei évhez viszonyítva a költségvetésben a szakképzés helyzete sem javul érdemben jövőre. A Nemzeti Szakképzési és Felnőttképzési Hivatal tekintetében létszámcsökkenés, jelentős változások várhatók, a személyi juttatások, illetve a munkaadókat terhelő járulékok és a szociális hozzájárulási adó sorokon az idei 1541,5 millió forinthoz képest jövőre csupán 1263,3 millió forint van betervezve a központi költségvetésbe. Ez 278 millió forinttal kevesebbet mutat. A hivatal mozgástere is csökkenni fog jövőre, mivel a dologi kiadások terén is csökken az általa felhasználható összeg nagysága. Tisztelt Ház! Kedves Képviselőtársaim! Azt hiszem, hogy nem nehéz kikövetkeztetni, hogy az MSZP a 2019. évi költségvetésről szóló úgynevezett biankó törvényjavaslat elfogadását nem fogja támogatni, mivel a 2019. évi büdzsében szereplő állami elvonások mértéke soha nem látott magasságokba ugrik. Már most látható, hogy többször kell majd módosítani ezt a törvényjavaslatot még a hatálybalépése előtt. A közszolgálatban foglalkoztatott munkavállalók számára kilátásba helyezett béremelés az ígéreten túl semmilyen kézzelfogható biztosítékkal nem rendelkezik. További kockázata a jövő évi költségvetésnek a munkaerő-ellátottság kérdése is, vagyis az, hogy azokhoz az ambiciózus beruházási programokhoz, lakásépítési elképzelésekhez, kormányzati vállalásokhoz, kapacitásbővítésekhez lesz-e ember, és tudjuk-e a hatékonyságot javítani; annál is inkább látható, hogy borzasztó nagy a munkaerőhiány ebben az országban, látható, hogy a munkaerőhiány egyre inkább hátráltatja a gazdaság fejlődését, a teljesítmények növekedését. Kedves Képviselőtársaim! A legújabb felmérések azt mutatják, hogy mintegy 800-900 ezer ember hagyta el ezt az országot. A különböző országok statisztikai és munkaerőpiaci adatbázisaiból kikövetkeztethető, hogy az Egyesült Királyságban már több mint 250 ezer magyar dolgozik és él kint, látszik ezekből a statisztikákból, hogy Németországban több mint 210 ezer magyar dolgozik kint. Az is látható, hogy Ausztriában már több mint 80 ezren dolgoznak, Hollandiában 14 ezren, Írországban, Spanyolországban, Olaszországban megközelítőleg 10 ezer ember. Az összes többit nem is sorolom. A szociális szakmában a kollégák most már évek óta panaszkodnak, hogy gyakorlatilag Nyugat-Magyarországon nincs szociális munkás, nincsenek olyan szociális területen dolgozó szakemberek, akik a bentlakásos idősotthonokban, az alapellátásban vagy a napközbeni ellátásban dolgoznának, mert akik közel laknak az osztrák határhoz, azok egyszerűen ingáznak és átmennek Ausztriába reggel, elvégzik a munkájukat háromszoros-négyszeres bérezésért, mint amennyit idehaza kapnának. Gyakorlatilag nincs utánpótlás. Van olyan egyetemi oktatói kar, ahol nem tudtak indítani a szociális területen a jövő évre szakemberképzést. Kérem szépen, szorosan ugyan nem tartozik a költségvetéshez, mégis azt hiszem, hogy ezt el kellett mondanom, mert ha így haladunk tovább, ez az ország ki fog ürülni, nem marad itt senki az égvilágon, aki megalapozná, mondjuk, a következő évre vagy az azt követő évekre a költségvetést. Köszönöm szépen a figyelmüket."
1,u2019-05-28-117,OTHER,0.71630859375,2019-05-28,0.1825416535139084,"Én maximálisan megértettem elnök urat. Köszönöm szépen. Akkor úgy próbálom megfogalmazni, hogy egyrészt saját véleményem, másrészről a Mi Hazánk Mozgalom képviselői csoportjának a véleményét szeretném most megosztani a kedves és tisztelt képviselőtársakkal.Én azt gondolom, elöljáróban nagyon fontos leszögezni, hogy a Mi Hazánk Mozgalom természetesen egyöntetűen támogat minden olyan kezdeményezést, amely egyrészről a csonka országunknak, az anyaországunknak a javát és gyarapodását szolgálja, másrészről a csonka országon kívül rekedt magyarságunkat próbálja meg ápolni és magyarságtudatában megtartani. Én azt gondolom, az is talán egy kicsit szimbolikus jelentőségű volt, hogy pont a mai nap alkalmával az 1. napirendi pont, amelynek a vitájában mindannyian részt vehettünk, az egy olyan nagyon fontos, nagyon fajsúlyos témáról szólt, amelyben sokan kimondták azt, hogy sajnos fogy a magyarság. És ez nemcsak itt a mi csonka országunkra, a magyar államterületre vonatkozik, hanem ki kell mondanunk, hogy sajnos az országhatáron kívül rekedt, országhatárunkon kívülre szakadt magyar tömbökre is vonatkozik. Én még fiatalkoromban, gyermekkoromban úgy tudtam, és természetesen nagyon szerettem ezt a két számadatot, hogy Magyarországon 10 millióan élünk és Magyarországon kívül még 5 millióan élünk, és 15 millió magyarról beszélhetünk akkor, ha magyar nemzetről beszélünk. Ez a szám borzalmas mértékben, tragikus mértékben csökkent, és ez nem kis mértékben köszönhető annak a felfogásnak, amely 1947 és 1989 között uralta Magyarországot, hiszen emlékezhetünk arra, hogy nemcsak a trianoni sorstragédia az, amelyről nap mint nap nekünk meg kell emlékeznünk és ezzel a tudattal együtt kell élnünk, hanem azzal az 1956-tal, ahol szélsőséges ideológiák által vezéreltek öltek halomra magyar embereket és menekítettek el több százezer magyar embert külföldre. [[14.50]] És természetesen meg kell említenünk az elmúlt harminc év elhibázott külpolitikáját is, amely odavezetett, hogy most nem 15 millió nemzettestvérről beszélhetünk, ha a magyarságot említjük. Azt gondolom, hogy maga az is jelképes, hogy sajnos olyan, parlamenti frakcióval rendelkező pártoknak, akiknek itt lenne most a helyük, én csak a hűlt helyét látom, és egy ilyen fontos, a valódi nemzeti összetartozást jelentő napirendi pont kapcsán nem szólalnak fel egyáltalán, sőt nem is az, hogy nem szólalnak fel, hanem nincsenek is itt jelen. Azt hiszem, hogy ez nemcsak jelképes, hanem döbbenetes is. Gréczy képviselő úr felszólalásával kapcsolatban nem akarok történész lenni, viszont nagyon sok olyan dologgal nem értettem egyet, ami mellett most nem mehetek el szó nélkül. Számomra egy rendkívül tragikus megközelítés az, hogy ha valaha valamely nemzet egy háborúba valamilyen oknál fogva belekeveredik, akkor vesztes félként ennek a súlyát, Trianonnak, a magyar golgotának a tragédiáját nap mint nap kénytelen legyen elszenvedni és elviselni. Én tiszteletben tartom minden baloldali politikus hazaszeretetét, amire hivatkozott képviselőtársam is, de engedtessék meg nekünk kimondani azt, hogy még egy ország nincs ma a világon, akivel ilyen szinten elbántak, mint 1920-ban Magyarországgal. Úgyhogy mindannyiunknak kötelessége, hogy ezt a sorstragédiát megpróbáljuk elfeledtetni, és ha lehet, azt visszafordítani. Ezt nem lehet úgy elérni, hogy a kettős állampolgársági törvény ellen való szavazásra buzdítanak politikai pártok, bármiféle önálló politikai haszonszerzés céljából. Azt gondolom, hogy mindannyian üdvözlünk bármiféle ilyen kezdeményezést, amelyet most a kormánypárti képviselők letettek az asztalra, viszont én nem látom annyira rózsásnak és annyira jónak a helyzetet, amiről most itt az előttem felszólalók is beszéltek. A Fidesz-KDNP kormányzó párt immáron harmadik alkalommal kapott kétharmados felhatalmazást a választópolgároktól. A tegnapelőtti nap folyamán az európai parlamenti választáson is döntő többséggel megszerezte a mandátumok nagy részét. Azt hiszem és úgy érzem, hogy az a korrekt, ha tekintve a külföldi levélszavazatokat, a határon túliak szavazati arányát is, hogy milyen mértékben támogatták a kormányzó pártot, minden egyes alkalommal kiállnak minden egyes magyarjog-sérelemmel szemben. Én bevallom az igazat, hogy a bevándorlásellenesség, és az a fajta Soros-ellenesség, amelyet már-már sokszor indokolatlanul is túltol a kormánymédia, mindenféleképpen támogatandó és követendő Magyarország részére és természetesen a Mi Hazánk Mozgalom képviselői részére is, viszont én nagyon örülnék, ha a magyarokat ért sérelmek, a külföldi magyar atrocitások tekintetében is legalább ennyire eltökélt és legalább ennyire bátor lenne a magyar kormány és a magyar kormányzatot képviselő képviselőtársak, hiszen azt gondolom, hogy joggal érezhetem úgy, hogy sajnos Brüsszellel szembe lehet szállni a kormány képviselőinek Soros György miatt, de a határon túli magyarok autonómiájának a kérdését igazából fel sem merik konkrétan vetni, hiszen a jelenlegi néppárti pártcsaládban ez valószínűleg sokak nemtetszését váltaná ki. Viszont említettem, hogy nem érzem annyira rózsásnak a helyzetet. Míg európai szinten és az Európai Unió szintjén nyíltan lehet beszélni az önrendelkezési jogról és önálló új államok kialakulásáról vagy kialakulási kezdeményezéséről, a Kárpát-medencében nemhogy az autonómia kérdését nem lehet felvetni, nem lehet megemlíteni és éppen ezért mondjuk ki az igazat, hogy nincs is elérhető közelségben a magyar autonómia sajnos ezekben a Kárpát-medencei országokban , hanem egyenesen sorozatosan érnek olyan provokatív, agresszív, sokszor szélsőséges vagy akár soviniszta megmozdulások magyarokat, magyar embereket a Kárpát-medencében, amelyekkel kapcsolatban én úgy érzem, hogy nagyon sokszor nem mer határozottan és erőteljesen kiállni a magyar külpolitika. Vegyük sorra néhány példában, hogy mire is szeretnék utalni. Mindenki tudja, hogy a Vajdaságon az elmúlt években, az elmúlt évtizedben milyen magyaratrocitások történtek. Ettől függetlenül ez az ország csatlakozni kíván az Európai Unióhoz, amivel kapcsolatban én azt gondolom, hogy sokkal súlyosabb, sokkal erőteljesebb feltételeket kellene és kellett volna szabni az ő csatlakozásukkal kapcsolatban. Ukrajnáról, Kárpátaljáról, azt gondolom, hogy nem is kell beszélni, hiszen most megemlítették az előttem szólók is jó néhány alkalommal akár a nyelvtörvény kérdését, akár az olyanfajta szélsőséges, erőszakos bűncselekmények elkövetését, mint amilyen a Kárpátaljai Magyar Kulturális Szövetség központja elleni Molotov-koktélos támadás volt. Ez az ország szintén vagy ennek az országnak a szélsőségesei nap mint nap követnek el magyar emberek, kárpátaljai magyar hazafiak ellen különféle cselekményeket, és nem riadnak vissza, mint ahogy előbb említettem, az erőszakos bűntettektől, bűncselekményektől sem. Azt gondolom, hogy a környező európai uniós országokban sem sokkal jobb a helyzet. Itt megemlíthetjük, nyíltan mondjuk ki ezt is, a dunaszerdahelyi focicsapat ellen, és a magyarság nemzettudatát erősítő, az Ismerős Arcok Nélküled című dalának és a magyar himnusznak az eléneklésével kapcsolatos himnusztörvényt, amelyet, azt gondolom, csak nemzetközi felháborodás árán sikerülhet vagy sikerülhetett visszavonni. De sajnos a romániai helyzet sem sokkal jobb, ezt is nyugodtan kijelenthetjük. Én nagyon örülök, hogy Pánczél képviselőtársunk hivatkozott Szőcs Zoltán és Beke István magyar hazafiak tragédiájára, akik évek óta sínylődnek börtönben olyan cselekmény miatt, amit nyíltan nem követtek el, és nem is követhettek volna el. Az ő esetükben sincsen olyan erős kiállás a magyar kormányzat részéről, amely, azt gondolom, elengedhetetlen lenne. De addig, amíg nagyon sokan Magyarországon a liberális körökben, mondjuk, a CEU megszűnéséért aggódtak, nagyon sajnálom, hogy ugyanezek a körök, ugyanezek a személyek a marosvásárhelyi egyetem beolvasztása ellen nem hullattak egy könnycseppet sem, mint ahogy a CEU esetében ezt tették. Azt gondolom, hogy nekünk mindannyiunknak, a Mi Hazánk Mozgalom tagjainak is és minden, a parlamentben lévő politikai képviselőcsoportnak, frakciónak az az egyetlen lehetősége, hogy ezt a határozati javaslatot elfogadja és megszavazza, hiszen sokkal erőteljesebb kiállást kell a jövőre nézve mindannyiunknak kifejtenie, pontosan azért, hogy megmaradhasson a határon túli magyarság is. Szabó Dezső szavaival zárnám a rövid felszólalásomat, azért kell ezt tennünk, hiszen „Minden magyar felelős minden magyarért.” Köszönöm szépen, hogy meghallgattak."
1,u2018-09-18-1,OTHER,0.6259765625,2018-09-18,0.043209757655858994,"Köszönöm szépen. Tisztelt Elnök Úr! Tisztelt Ház! Tisztelt Államtitkár Úr! Szeptember elején a Kossuth téren alternatív tanévnyitót tartott a Cseve Csoport, az a csoport, amelyik a sajátos nevelési igényű gyerekek érdekében, a beilleszkedési, tanulási és magatartási nehézségekkel küzdő gyermekek érdekében küzd, amelyik az ő szüleiket tömöríti, és amelyik azt szeretné, ha ezek a gyerekek megkapnák azokat az ellátásokat, azt a segítséget, azt a fejlesztést, azt az oktatást, ami őket a hatályos jogszabályok és a gyerekek jogai alapján megilleti. Sajnálatos módon, bár meghívták őket, de a minisztérium képviselői nem tudtak részt venni ezen az eseményen, ezért vállaltam azt, hogy ide a Házba is elhozom az ő véleményüket, hogy a hangjuk leszek, hogy elmondom azt, hogy mi az, ami nekik problémát okoz. Hogy a probléma méretét és súlyosságát értsék, tisztelt képviselőtársaim, szeretném elmondani, hogy a statisztikák szerint sajátos nevelési igényűnek számít most már több mint 80 ezer gyerek; ez nagyjából minden huszadik gyereket jelenti a közoktatásban. Minden huszadik gyereknek tehát többlettámogatásra, -segítségre van szüksége. Sajnos azonban a szülők arról számolnak be, hogy ezt a támogatást nagyon sok esetben nem kapják meg ezek a gyerekek. Itt olyan gyerekekről beszélünk, akik valamilyen fogyatékkal, hátránnyal élnek, akik autisták, akik betegek, akiknek valamilyen részképességzavaruk van, és akiknek szüksége lenne arra, hogy egy olyan iskolai környezetben tanulhassanak, amelyik lehetővé teszi az ő fejlődésüket. Nem a jogszabályokkal van baj, ezt szeretném jelezni, tisztelt képviselőtársaim. Abban nagyjából egyetértés van, hogy az ezzel a kérdéssel foglalkozó jogszabályok többé-kevésbé megnyugtatóan rendezik ezt a helyzetet még akkor is, ha persze tökéletes szabályozás sosincs, de nem a jogszabállyal van elsősorban probléma, a gyakorlattal van probléma. Azzal van probléma, hogy bár megkapják a megfelelő diagnózist, tehát a szakértő bizottságok megállapítják, hogy milyen fejlesztésre van szükség, csak éppen ez a valóságban nagyon sok helyen nem érhető el az országban. Beszéltünk arról itt többször a Házban, hogy pedagógushiány van. Az önök először kiszivárgott, majd letagadott jelentése szerint például csak az utazógyógypedagógus-hálózatból 166 pedagógus hiányzik; ez nem véletlen, ez az egyik legnehezebb szakma a pedagógusszakmán belül, aminek sem megfelelő anyagi és erkölcsi megbecsülése, sem pedig megfelelő eszközrendszere, szervezése nincs sajnos. Nem állnak tehát rendelkezésre a gyógypedagógusok sem az iskolákban, sem pedig a megfelelő hálózatban, vagy elég gyógypedagógus nem áll rendelkezésre, hogy pontos legyek, aminek az a következménye, hogy a szülők a fejlesztést, a saját gyerekük számára szükséges fejlesztést az esetek jó részében magánúton kénytelenek igénybe venni, ami persze azt jelenti, hogy nagyon jelentős terhet kénytelenek magukra vállalni, miközben az esetek jó részében pontosan a gyerekük problémája miatt munkát sem tudnak vállalni, és az itt a parlamentben is sokszor emlegetett szánalmasan alacsony ápolási díjért kell végezniük ezt a nagyon fontos feladatot. Hasonlóképpen, bár gyakran kijelölnek befogadó iskolát, a befogadó iskolák jelentős részében nincsenek meg gyakorlatban azok a feltételek, amelyek ahhoz kellenének, hogy éppen az adott gyereknek segítsenek. Ezért aztán a szülők az esetek jó részében kénytelenek kivenni a gyereket az iskolából, magántanulói státuszba mennek, vagy magániskolát kénytelenek keresni, vagy egy távoli állami intézménybe kell elvinniük a gyereküket, hogy megkapja azt a fejlesztést, amire szüksége van. A Cseve Csoport hat konkrét javaslatot fogalmazott meg annak érdekében, hogy hogyan lehetne segíteni ezen a helyzeten. Javasolják például azt, hogy ha az állam nem képes ellátni a feladatait, akkor járuljon hozzá a szülők költségeihez. Javasolják, hogy egyértelmű protokollok legyenek a sajátos nevelési igényű diákok megítélésére, vizsgálatára. Javasolják azt, hogy az állam gondoskodjon a területi ellátásról, akár úgy is, hogy erőforrásokat csoportosít át oda, ahol növekszik a saját nevelési igényű diákoknak a száma. Tisztelt Államtitkár Úr! Az önök lúzer kormánya Brüsszellel vív vesztes háborút fölöslegesen. Én azt javaslom, hogy ne ezzel foglalkozzanak. Foglalkozzanak az ország érdemi problémáival, és inkább arra keressenek megoldást, hogy például hogyan lehet segíteni ezeken a gyerekeken, ezeken a diákokon. És tudom, hogy most el fogja mondani az elmúlt nyolc évet, és következik a kormány eddigi tevékenységének szégyentelen feldicsérése, de egy picit a probléma megoldásáról is beszéljen, azt kérem. Köszönöm szépen, elnök úr. [[Szórványos taps az ellenzék soraiban.]]"
1,u2018-10-16-217,OTHER,0.479248046875,2018-10-16,0.9969013929367065,"Köszönöm a szót, elnök úr. Tisztelt Ház! Tisztelt Képviselőtársaim! A H/2163. számú országgyűlési határozati javaslatot terjesztette a honvédelmi miniszter a Ház elé. Hogy őszinte legyek, én örültem volna annak, hogyha a miniszter úr személyesen képviseli ebben a kérdésben a kormányt, tekintettel arra, hogy egy olyan hosszú távú program, mint a „Zrínyi 2026”, keretében gondolja azt, hogy ez a javaslat szükséges ahhoz, hogy az abban megfogalmazott feladatokat végre tudják hajtani. Azért is örültem volna, ha a miniszter úr személyesen jelenik meg az ülésteremben, mert akkor talán tőle megtudhattuk volna, hogy mi az indoka ennek a létszámbővítésnek, tekintettel arra, hogy a javaslatból ez nem derül ki. A javaslat szerint a tiszti létszám 6600-ra, az altiszti létszám 10 200-ra, a legénység 13 200-ra, a honvéd tiszti, -jelölti létszám 800-ra, a honvéd altiszti létszám 250-re, a kormánytisztviselők és köztisztviselők létszáma pedig 6600-ra változik, ez a legutóbbi csökken. A javaslatban az szerepel, hogy volt egy bizonyos 35/2013. országgyűlési javaslat [[Németh Szilárd István: Határozat!]] amely korábban szabályozta a létszámkereteket. A probléma a következő: ez nem így van. Nagy valószínűséggel a minisztérium azon tisztviselői, akik ezt a javaslatot elkészítették, elfelejtkeztek a 35/2016. országgyűlési javaslat (Németh Szilárd István: Határozat!), amely korábban szabályozta a létszámkereteket. A probléma a következő: ez nem így van. Nagy valószínűséggel a minisztérium azon tisztviselői, akik ezt a javaslatot elkészítették, elfelejtkeztek a 35/2016. (XII. 19.) számú országgyűlési határozatról, amely 31 080 főre emelte a részletes bontású létszámot, és nem a 35/2013. (V. 16.) számú. Ennek azért van nagyon-nagyon fontos jelentősége, mert bár igaz, hogy az országgyűlési határozat mindkét esetben 35-ös számmal kezdődik, de ez pillanatnyilag azért egy nagyon fontos, lényeges körülmény és nagyon boldog vagyok, hogy a Honvédelmi és rendészeti bizottság elnöke jelen van, mert talán az ő tekintélyével el tudjuk érni, hogy ez a javaslat végre feleljen meg a jogszabályoknak és a tényeknek , ugyanis ezen javaslat azt mondja, hogy ez fogja hatályon kívül helyezni a 35/2013-ast. Igen ám, csak a 35/2016-osban nincs olyan hatályon kívül helyező rendelkezés, amely arról szólna, hogy miután ez a 35/2013-as OGY határozat módosítása, ezért a módosítás hatálybalépésével a 35/2016-os hatályát veszti. Ily módon ha ezt az országgyűlési határozatot megszavazza a Ház, akkor egyrészről lesz egy 2018-as OGY határozatunk, és marad egy 35/2016-os OGY határozatunk hatályban. Nagyon fontos az, hogy ebben a házban elég sok jogász és elég sok olyan szakember van, aki azokra a kérdésekre is figyel, hogy jogdogmatikai szempontból alkalmasak legyenek az előterjesztések arra, hogy joghatást tudjanak kiváltani. Szerényen szeretném megjegyezni: nem szeretném effektíve az Orbán-kormányt e kérdésben kritizálni, mert 2010-ben, amikor magam is részese voltam a Hende miniszter úr által vezetett minisztérium tevékenységének, akkor sem Hende miniszter úr, sem néhai Tóth Zoltán József jogi helyettes államtitkár idejéből ilyen silány, indoklás nélküli javaslat biztosan nem került volna ki a Honvédelmi Minisztérium keretéből. Nagyon örülök, és üdvözlöm azt, hogy Kósa Lajos honvédelmi és rendészeti bizottsági elnök itt van, és talán hatást tud kiváltani a Honvédelmi Minisztérium vezetésére a vonatkozásban, hogy igyekezzenek elérni a korábbi Orbán-kormány alatt megszokott szakmai minőséget, és azzal, hogy átadtuk a katonáknak a Honvédelmi Minisztérium vezetését, a politika ne veszítse el az igényességét, és olyan javaslatok jöjjenek a Házba, amelyekkel a Ház képviselői tudnak valamit kezdeni. Ez a javaslat pillanatnyilag erre alkalmatlan. 2018-ban 26 753 fő volt a Honvédelmi Minisztérium állományában, amelyből a honvédség létszáma 20 643 fő. Miután 2016-ban a 35/2016-os országgyűlési határozattal 31 080-ra emelkedett a létszámkeret, gondolhatnánk mi mint ellenzéki képviselők, vagy akár gondolhatná bármely kormánypárti képviselő azt, hogy a honvédelmi miniszter úr azért terjesztette be a javaslatot a tisztelt Házhoz, mert már elértük azt a létszámot, amely eddig is engedélyezett volt, és most már bizony úgy tűnik, hogy az Országgyűlés hozzájárulása kell ahhoz, hogy e létszámkeret növekedjen. Ha megnézzük azt, hogy a jelenleg meglévő költségvetési keret és az a költségvetési forrás, amelyet az Országgyűlés allokált a 2019-es költségvetési évre, azt látjuk, hogy egyetlenegy fő katonával nem lehet többet felvenni, mint ami ma megvan, mert nincs rá költségvetési forrás. [[16.40]] Kósa Lajos bizottsági elnök úr nagyon szépen felvázolta azt, hogy a Gyurcsány-kormány után, annak végén milyen volt a Honvédelmi Minisztérium költségvetési helyzete, csak azt felejtette el elmondani, hogy a második és harmadik Orbán-kormány 2015-re olyan mértékben levitte a Honvédelmi Minisztérium költségvetését, hogy szégyenszemre a GDP 0,76 százalékát tette ki mindez. Még akkor is, ha valóban a GDP mértéke emelkedett, viszont az a különbség, amiről elindult és ahová jutott, nominálisan jelentős mértékben nem eredményezett megfelelő költségvetési forrást. Így a helyzet ma az, hogy ugyan megpróbálja a miniszter úr kezdeményezésére 37 650-re emelni a 2026-ig feltölthető keretet, de miután már 2019-re sem juttat elegendő költségvetési forrást arra, hogy ezt meg lehessen tenni, ily módon tulajdonképpen megkérdezhetjük, hogy ez a javaslat miért is érkezett ebbe a Házba. Nekem van egy olyan érzésem, hogy ez semmi másról nem szól, csak arról, hogy azt lássuk, mintha a Honvédelmi Minisztérium bármifajta olyan tevékenységet végezne, amivel a hon védelmében előrelépés lehet. Államtitkár úr úgy kezdte beszédét, hogy a XVI. századbeli magyar honvédelmi helyzetből és annak elveiből idézett, csak a helyzet a következő. Miniszterelnök úr szavaival élve, a szent dervisek időszakában ugyan valóban a csatákat és a háborúkat a létszám, az egymással szemben álló katonák létszáma határozta meg, ez valóban a szent dervisek időszakában így volt, ma már azonban két darab jó programozó le tud győzni egy egész országot anélkül, hogy bármilyen csata történt volna. Ma a technika dönti el, hogy egyik ország a másikat, egyik haderő a másikat le tudjae győzni. Ma nem a létszámon múlik ez. Ma azon múlik, hogy technikailag egy hadsereg fel vane szerelve, vannake olyan kiegyensúlyozott politikai kapcsolatai, amelyek keretében a környező országok és azok a szövetségek, akikhez kapcsolódik, a segítségére tudnak lenni, vagy netalántán mindenki hirtelen az ellenségünk lesz, és lehet nekünk bármilyen csodás technikánk, vagy senki nem véd meg minket, vagy a támadók része lesz. Ezáltal tehát az emberanyaghoz képest a technika és a tisztességes, kiváló politika sokkal inkább hozzájárul ahhoz, hogy egy ország lakossága biztonságban érezhesse magát. Amikor részleteiben megvizsgáljuk azt, hogy ez a javaslat milyen létszámkereteket határoz meg, akkor érdemes megnéznünk az egyes tételeket. A tisztek számára azt mondja, hogy 6600 fő az, amelyre szeretné ezt a keretet emelni, de ma a honvédség állományában ezer fővel kevesebb a tiszti állomány, mint amit egyébként a keret meghatároz, és amire egyébként akár még költségvetési forrás is lehetne. A 6600 fős létszámra való emelés ezer fővel több, mint az eddigi. A kérdésem az, hogy ezt a 2 ezer főt honnan gondolják akár 2026-ig is megszerezni. Merthogy nézzük meg, hogy ma az oktatási rendszerben, ahonnan tiszteket lehet kapni, egyetemi képzés keretében kell hogy részt vegyenek ezek a leendő tisztjelöltek a felsőoktatás rendszerében. Ebben az évben 230 helyet jelölt ki a tárca az EMMI-vel együttműködve arra, hogy 230 fős tisztiállomány-képzés kezdődhet meg ebben a tanévben. 140-150 fő között lett, akiket fel tudtak venni. Ez azt jelenti, hogy szinte alig a felét tudták kitölteni a rendelkezésre álló helyeknek. Ha minden évben ez lesz a tendencia, akkor akárhogy is nézem, minimum 15 év kellene ahhoz, hogy a tiszti állomány elérhesse azt a létszámot, amelyre vágynak; persze feltételezve azt, hogy a képzés után ezek a tisztek valóban el is kezdik a Magyar Honvédség keretében a tevékenységüket, tekintettel arra, hogy rendkívül magas a képzés ezen az egyetemen, és a polgári életben, különösen a mérnökhallgatókat nagy előszeretettel várják a multicégek és akár a külföldi vállalatok is. Tehát bizony a tisztjelöltek igen nagy száma nem kezdi meg tisztként a tevékenységét. Jelzem még azt szerényen, hogy 280 pont volt a felvételi határ ebben az évben. Ez azt jelenti, hogy csak abból nem lett tisztjelölt, akinek nem jutott eszébe. Az altisztek számát ezer fővel kívánja emelni ez a javaslat. Jelenleg az altiszti állományban 2 ezerrel kevesebben vannak, mint amennyit a mostani keretszám megjelöl. Megkérdezhetnék, hogy honnan lehet az altiszteket pótolni, mert ha ezer fővel itt is emelné a létszámát a javaslat 9270-ről 10 200-ra, és ma 2 ezer hiány van, akkor ez a 3 ezer fő honnan kerül majd elő; mert hogy altiszt legyen valaki, annak is képzésen kell átmenni. Ez a képzés ma kétirányú: az egyik OKJ-s képzés, a másik pedig az altiszti akadémián való képzés. Pillanatnyilag az altiszti állományban az OKJ-s képzés létszáma 45 fő, és az altiszti akadémián ma 200 fő az, aki reménykedhet abban, hogy altisztként hagyja el az iskola padjait. Ezáltal megint megállapíthatjuk azt, hogy ez a durván 3 ezer fős különbség az elkövetkezendő 15-20 évben lehetetlen, hogy feltöltse a létszámot erre a tervezett 10 200-as altiszti számra. És akkor következzék a legénység létszáma. A legénység létszámát, mint látják, 5 ezer fővel bővíteni kívánják, ami bizonyára egy nagyon-nagyon üdvözítő terv, pillanatnyilag azonban ott is 2 ezer fős hiány van, tehát a „Zrínyi 2020-26” programban 7 ezer fővel szeretnék a legénység létszámát növelni. De mi történt az elmúlt években? Megkérdezhetnék, hogy vajon mitől van az, hogy az önkéntes tartalékos létszám valóban már alulról súrolja hét év alatt a 8 ezer főt, és a legénység létszámában képtelenség elérni a jogszabályban meghatározott kereteket. Azon túl egyébként, hogy költségvetési forrás sincs allokálva ezekre a létszámokra, ezen túl a leendő legénység, illetőleg a társadalom motivációs eszközrendszere egészen más az önkéntes tartalékosnál, és egészen más a szerződéses katonánál. Az elmúlt években több okból, illetőleg több forrásból voltak motiváltak az önkéntes tartalékos rendszerbe belépni honfitársaink. Az első és legfontosabb, legnagyobb létszámot az a szolgálati járadékos populáció adta, akiknek személyijövedelemadó-mentes lett a szolgálati járadéka akkor, hogyha az önkéntes tartalékos rendszerbe betagozódtak. Ez önmagában már több ezres létszámot eredményezett. De onnantól kezdve a 8 ezres számig mik voltak és mik azok a motivációs eszközök, amivel ezt a lehetőséget szívesen használták, használják honfitársaink? Egyrészről átesnek a leendő katonák egy olyan hihetetlenül magas szintű, széles körű egészségügyi vizsgálaton, amit ma a polgári rendszerben egyszerűen képtelenek megkapni, minimum fél év kellene hozzá. Az egy hónapos tanfolyam, amelyre mennek, ez idő alatt 130 ezer forint javadalmazást kapnak, munkahelyükről felmentést kapnak, olyan képességeket sajátítanak el az egy hónapos tanfolyam során, amit a polgári életben nagyon sok pénzért tudnának megszerezni, és a rendelkezésre álló társaság, akik közé kerülnek, oly mértékben gazdag emberállományt jelent számukra, ahol olyan szakmai és emberi kapcsolatokra tehetnek szert, amit a mindennapi életükben nem. Így értük el az önkéntes tartalékos populációban ezt a nagyon szép számot. De ez sajnos jelentősen a jövőben nem fog emelkedni, mert körülbelül ennyi az, aki hajlandó Magyarországon ebben a rendszerben részt venni. A szerződéses katonák létszámában és a szerződéses katonák rendszerében, motivációs eszközrendszerében évek óta megtorpanás van, esély nincs arra, hogy valaha ezt a 37 650-es keretszámot el tudják érni, és miután bármennyire is nehezen fogadható el, de egy katona beléptetéséhez nem csak az kell, hogy eljöjjön, ki kell képezni, ruházattal kell felszerelni, fegyverzettel kell felszerelni, el kell helyezni a munkahelyén, bért és járulékot kell utána fizetni. Ehhez a 37 650-es létszámhoz minimum 770 milliárdos költségvetési forrás kell [[Az elnök a csengő kocogtatásával jelzi az időkeret leteltét.]] , amelyet az elkövetkezendő időszakban valószínűleg ez a parlament és ez a kormány nem fog rendelkezésre bocsátani. Köszönöm a figyelmüket. (Taps a Jobbik soraiban. [[16.50]]"
1,u2016-05-23-321,OTHER,-0.984375,2016-05-23,0.9970665574073792,"Köszönöm a szót, elnök úr. Tisztelt Ház! Államtitkár Úr! Bajban vagyok ezzel a javaslattal, hiszen az talán mindenki előtt világos, hogy a Jobbik mennyire elítélte az új földforgalmi törvényt, és mennyire nem értettünk egyet alapvető kérdésekben. Ugyanakkor az előttünk fekvő javaslat két valós problémát próbál meg kezelni, de nézzük meg, hogy hogyan. Azt nagyon sajnálom, hogy az agrárkamaráról itt a magyar Parlament falai között rendre politikai kérdésként kell beszélnünk és úgy kell rá tekintenünk, mert azt azért lássuk be, hogy nem a Jobbik és nem az ellenzék miatt van így. Már csak az is elég abszurd, hogy az agrárkamara elnöke a kormánypárt padsoraiból tudott felszólalni a törvény mellett, és egyáltalán nem Győrffy Balázs személye ellen és pláne nem személyeskedve mondom ezt, de szerintem ez nem normális helyzet, hogy az agrárkamara elnöke a kormánypárti padsorokban foglalhat helyet, hogy aztán majd egy esetleges kormányváltásnál kezdődhessen az egész háború vagy helycsere, vagy nem is tudom, milyen helyzet állna elő ekkor, de semmiképp nem a magyar vidéknek és nem a magyar mezőgazdaságnak válna ez a javára. Az, hogy néhány esetben az agrárkamara jogképessége jó lenne, ha stabilabb lenne és a bíróságok előtt is megállná a helyét, ez vitathatatlan. Győrffy elnök úr is elmondott nekem olyan példákat, amelyek meggyőztek arról, hogy ez bizonyos esetekben hasznos lehet, főleg, ha mondjuk, olyan nem kívánt földvásárlási szándékot próbál meg egy önkormányzat keresztülverni, ami valóban nem szolgálja hosszú távon a helyi érdekeket, pláne nem a magyar vidék helyzetét semmiképp nem javítaná. De attól félek, hogy egy ilyen agrárkamarai bebetonozási lehetőség, amit biztosít majd ez a módosítás, amennyiben átmegy, ez lehetőséget biztosíthat esetleg visszaélésekre is. Én elfogadom azt, hogy nem a magyar mezőgazdaság, vidék, nem a családi gazdálkodók szempontjait nézi minden esetben egy önkormányzat, hiszen egészen más érdekek és szempontok is megjelenhetnek egy önkormányzatnál, és akkor még nem is voltam rosszindulatú, ahol esetleg még feltételezhetnék ennél borúsabb képet is, amikor mondjuk, a külső szereplők érdekeltté teszik a polgármestert vagy egyes testületi képviselőket a döntések meghozatalában. Tehát ezt félretéve is más szempontok is szerepet játszanak egy önkormányzati döntésnél, ez nyilvánvaló, mint mondjuk, egy földbizottsági keretek között meghozott döntésnél. Ugyanakkor a kamara átpolitizáltsága miatt tartom ezt a módosítást mégis veszélyesnek és nehezen elfogadhatónak. Sokkal szerencsésebb lenne, ha tisztán szakmai kérdésként tudnánk erről beszélni. Az ökológiai gazdálkodásról szóló módosítással kapcsolatban azt tudom mondani, hogy én is sok panaszt kaptam, hozzánk, jobbikosokhoz is a választókerületeinkből, ahol tartunk fogadóórákat, e-mailen, telefonon rengeteg bejelentés érkezett, hogy bizony visszaélnek nagyon sokan ezzel a kiemelt státusszal. Nem is értem egyébként, hogy eredendően a jogalkotó miért adott ekkora szabadságjogot. Tehát legalább a területi kitételeket, mondjuk, a 40 kilométert vagy a helyben lakást, valamit figyelembe kellett volna venni, amikor meghatározta az előbérleti és elővásárlási jogokat. És várható volt, hogy sajnos ezzel egyesek vissza fognak élni. Úgyhogy itt sem vagyunk ellene egy szigorításnak, de itt tényleg úgy érzem, hogy túlterjeszkedett a jogszabály, és ennél egy finomabb változat elfogadására teszünk javaslatot. Ha jól tudom, akkor az LMP benyújtott, vagy készül benyújtani egy módosító indítványt, illetve természetesen mi is megtesszük a határidőig a hasonló tartalmú indítványunkat, ahol mondjuk, arra köteleznénk azt, aki vállalja, hogy ökogazdálkodásban fogja ezt a területet megművelni, hogy ezt öt évig írásban vállalja, és az MVH vagy akinek ezt éppen feladatul szabják, ezt ellenőrizze is, illetve valamiféle területi korlát, helyben lakás is jelenjen meg. Azt azonban túlzónak érzem, hogy az új belépőket így gyakorlatilag ellehetetleníti maga a rendszer. Már csak azért is, mert hazánkban az ökogazdálkodás üteme, az ilyen módon kezelt területeknek a mértéke nemhogy növekedne, amit egyébként a hazai és világtrend előrevetítene, hanem éppen hogy visszaszorulóban van. Tehát ha 2010-ben nekem valaki azt mondja, hogy hat év múlva arról kell beszélgetnünk a magyar parlamentben, hogy kevesebb az ilyen módon művelt területeknek az aránya vagy száma, akkor azt hiszem, hogy ezt furcsán néztük volna itt mindannyian, tehát azért valamilyen szempontból segíteni kell a terjedését. Persze, hogy nem az ilyen spekulációs visszaélések miatt, amiket önök is már elmondtak, tehát ennek nyilván gátat kell szabni, de tényleg itt egy picit túlterjeszkedőnek érzem. És ha már a földforgalmi törvény módosításáról beszélünk, azért annak ellenére, hogy valós problémákat is kezel a módosítás, beszélhetnénk itt sokkal súlyosabb problémákról a törvénnyel kapcsolatban. Nagyon sajnálom, hogy csak ezeket a szeleteket nyitotta meg ez a két módosítási szándék. Sokkal jobb lett volna, ha az összes paragrafust újrakezdjük, átbeszéljük. Van már elég idő, elég tapasztalat mögöttünk, hogy levonjuk azokat a következtetéseket, amelyek szükségesek ahhoz, hogy végre egy működőképes földforgalmi törvénye legyen Magyarországnak. Nemcsak ezekben az esetekben vannak tehát vele problémák. Ráadásul ígéret is volt arra, hogy egy átfogó földforgalmi törvénymódosítás kerül a Ház elé ennyi év tapasztalata után. Ezeket sajnos továbbra is hiányoljuk. És ha már itt van államtitkár úr, akkor nagy örömmel venném, ha választ kaphatnánk arra, hogy esetleg az ígért üzemszabályozási törvény, családi gazdaságokról szóló törvény vagy éppen a szövetkezeti törvény, amit félévről félévre folyamatosan számon kérünk, és megígérnek, az mikor kerül a Ház elé. Mégis csak úgy egy csomagban, együtt a földforgalmi törvénnyel lenne értelme változtatni, és lenne értelme beszélgetni a magyar vidék és mezőgazdaság jövőjéről, hiszen ez így egyben képezhetné azt az alapot, amire aztán stabilan lehet építkezni. Tudom, hogy önöknek nagyon kényelmes az a helyzet, ahol nem kell megmondani azt, hogy mit jelent a családi gazdálkodó, mit jelent a kis, meg mit jelent a közepes, mert így kommunikációban, szavakban a továbbiakban is dobálózhatnak azzal, hogy őket segítik, de azt hiszem, az lenne a normális, ha ezt végre tisztáznánk. Főleg így a hatodik év kormányzás után. Tehát összességében ezek voltak a módosítással szemben a legfontosabb kritikáink. Ilyen módon a Jobbik-frakció ebben a formájában nem tudja támogatni az előttünk fekvő javaslatokat. Benyújtjuk hozzá a módosító indítványainkat, és hát annak függvényében még változhat a véleményünk. Köszönöm a szót, elnök úr. [[Taps a Jobbik soraiból.]]"
1,u2021-02-16-47,OTHER,-1.0,2021-02-16,0.22688181698322296,"Tisztelt Ház! A Demokratikus Koalíció nem fogja támogatni ezt a javaslatot, mégpedig három ok miatt nem tudjuk ezt támogatni. Először is azért, mert káros, hibás, hatástalan intézkedésekhez kérnek utólag hozzájárulást. Másodszor azért, mert önök teljesen elvesztették a kapcsolatukat a valósággal, és az elmúlt hónapokban bizonyították, hogy alkalmatlanok arra, hogy a járványügyi helyzetet és a gazdasági válságot kezeljék. Harmadsorban pedig azért, mert önök azt is bizonyították az elmúlt hónapokban, hogy önöket nem az ország érdeke, nem a magyar polgárok érdeke érdekli, hanem kizárólag a saját kicsinyes pártpolitikai szempontjaik, és ebben mi nem leszünk partnerek. Miről beszélek? Először is arról, hogy milyen intézkedésekhez kérnek most utólag hozzájárulást a parlamenttől, mire szeretnék, ha rányomnánk mi, az ellenzék részéről is itt a pecsétet, milyen intézkedésekre. Például arra, hogy a kórházakat kórházparancsnokok vezessék, és ne hozzáértő egészségügyi szakemberek már hogy katonai kórházparancsnokok. Arra, hogy a vakcinaengedélyezés ne az egészségügyi törvény szabályai szerint történjen, hanem a külügyminiszter mérhetetlen hozzáértésről tanúskodó szakvéleménye alapján. Arra, hogy az egészségügyi dolgozók státuszát olyan módon módosítsák, ami jelentős mértékben hátrányos helyzetbe hozza őket, éppen egy járvány idején. Arra, hogy ingyenes parkolás legyen a városokban, jelentős károkat okozva azoknak az embereknek, akik a saját házuk előtt nem tudnak megállni. Arra, hogy büntessék az önkormányzatokat, elvonják a bevételeiket, tönkretegyék és csődbe vigyék őket. Arra, hogy korlátozás nélkül halmozhassák fel tovább az államadósságot, és ne kelljen elszámolniuk azzal, hogy immár közel egy éve, lényegében költségvetés nélkül, alkalmi ötletekkel költik, szórják az ország pénzét sportberuházásokra, határon túli magyaroknak szóló beruházásokra, egyházakra vagy éppen az önöknek kedves vállalkozói csoportok zse-bének kitömésére, mondjuk, Mészáros Lőrinc szállodáinak felújítására, miközben egyébként ott a dolgozókat elbocsátják. Vagy éppen arra, hogy a vadászati világkiállításnak megfelelő szabályai és feltételei legyenek. Önök tehát arra kérnek tőlünk utólag felhatalmazást, amit az elmúlt hónapokban műveltek a járványkezelés mögé bújva, de teljesen más szándékokkal. Arra kérnek felhatalmazást, hogy továbbra is ellenőrzés és korlátozás nélkül költsék az ország pénzét, arra kérnek felhatalmazást, hogy tönkretegyék az önkormányzatokat, arra kérnek felhatalmazást, hogy anélkül, hogy egyébként akár megfelelő tájékoztatást adnának, bármit megtegyenek. [[11.30]] Másodszor miért nem tudjuk támogatni ezt a törvényjavaslatot? Azért, mert önök biankó csekket kérnek ezzel a törvényjavaslattal, hogy bármit megtehessenek a következő hónapokban is, miközben arra sem képesek, hogy szembenézzenek a realitással. Itt ma a parlamentben is hallhattuk számos elemét ennek. Önök azt mondják, hogy milyen sikeres volt a második hullámban a válságkezelés. Önök ezt mondják. Akkor, drága képviselőtársaim, fölhívom a figyelmüket, hogy szeptember óta Magyarországon egymillió emberből 1350 vesztette el az életét koronavírus miatt. Ez az átlag Európában 700, tehát kétszer akkora esélye volt egy magyar polgárnak, hogy életét veszítse a második hullámban a koronavírus miatt, mint Európában általában. Értik, miről beszélek? Kétszer akkora esélye! Önök a második hullám idején elvesztették az ellenőrzést a járvány fölött, és emiatt magyar emberek haltak meg. Önök ennek a folytatásához kérnek most tőlünk felhatalmazást. Önök összevissza beszélnek a vakcinákról. Lehet látni az adatokból, kezd elveszni Magyarországon a bizalom az oltások iránt. És nem azért, mert az ellenzék fölhívja a figyelmet arra, hogy csak biztonságos vakcinát adjanak be, hanem azért, mert önök erőltetnek olyan vakcinákat, amelyek mögött nincsen megbízható ellenőrzés. A miniszterelnök utasította lényegében a magyar gyógyszerészeti hatóságokat, amelyeket egyébként már korábban pártellenőrzés alá vettek, hogy engedélyezzék az orosz vakcinát úgy, hogy egyébként a szakértők egyöntetű véleménye az volt, hogy nincs elég dokumentáció arról, hogy megbízhatóak ezek a vakcinák , majd utána még ezt a formális ellenőrzést is kiiktatták, amikor a kínai vakcinát érdemi vizsgálatok és ellenőrzés nélkül engedélyezték. [[Dr. Völner Pál: Hazudsz!]] Ha ezek ennyire biztonságos és ennyire jó vakcinák, akkor szeretném megkérdezni, hogy miért nem nyújtották be még egyiket sem az európai gyógyszerügyi ügynökséghez. Az orosz vakcina esetében van ilyen szándék, de mint megtudtuk, hivatalos kérelem még nem érkezett, a kínai vakcina esetében pedig ilyen szándék sincsen. [[Nacsa Lőrinc: Tegnap a főnököd mást mondott.]] Hogy van ez? Szeretném megkérdezni, hogy ha ezek ilyen biztonságos, jól ellenőrzött, kísérletben jól ellenőrzött vakcinák, akkor ezeket miért nem nyújtják be az európai gyógyszerügyi ügynökségbe. Miért a magyar kormány által biztosított surranópályákon engedélyezik ezeket Magyarországon? Mi a helyzet a gazdasággal és elsősorban a munkanélküliséggel? Önök, ugye, egyetlen adatról hajlandóak csak beszélni, ez a foglalkoztatás. Csak kifelejtik azt, hogy a foglalkoztatási adatokon belül, ha mélyebbre nézünk, akkor láthatjuk, hogy egyébként ma sokszoros a részmunkaidőben dolgozó vagy akár nulla órával a foglalkoztatási adatokban szereplő ez azt jelenti, hogy állásidőn vannak dolgozók száma. Magyarán szólva, statisztikailag sikerül megoldani azt, hogy a foglalkoztatás szinten maradjon, de aki egyébként valójában egyáltalán szóba áll az emberekkel mert ez nem a magyar kormány , az meghallgathatja a szörnyű történetek sorát arról, hogy mit jelent az, amikor valaki egy korábbi állás helyett ma pizzafutárként dolgozik néhány órában; mit jelent az, amikor egyébként állásidőn van, és minimális pénzt kap; mit jelent az, amikor félállásban vagy még annál is kevesebbel foglalkoztatják csak a korábbi állása helyett. Önök lemondtak azokról, akik a járvány miatt elvesztették az állásukat, és mondhatják meg dicsekedhetnek a 70 százalékos bértámogatással, csak gondoljanak bele, hogy egy vendéglőnek ahol egyébként be kellett zárniuk mit jelent az, hogy a bérköltség 70 százalékát megkapják. És a többit mivel fizessék ki? És miből fizessék ki a bérleti díjat? Miből fizessék ki a rezsit? És egyébként hozzáteszem: miből éljen meg a vállalkozó? Vagy ő nem számít? Magyarán szólva, önök csak kamuintézkedéseket tettek a munkahelyek védelmében, és ezt most egy kamustatisztikával próbálják elleplezni. Nem hajlandóak szembenézni a vlósággal, és nem hajlandóak szembenézni a gazdaság valódi helyzetével sem. Hallottuk ma is meg tegnap is a győzelmi jelentéseket. Nincs annál szánalmasabb, amikor avval dicsekszik akár a miniszterelnök, akár itt képviselő úr, hogy tavaly csak 5 százalékkal zuhant a gazdaság ja, és hát, van ennél rosszabb is. A magyar polgárok nem azt érdemlik, hogy van ennél rosszabb is, azt érdemlik, hogy a gazdaság érdemben szálljon szembe a gazdasági válsággal. De önök erre képtelenek, az önök gazdaságvédelmi akciótervéből csak a gazdaság megmentésére nem jutott. Csak azoknak a köröknek adnak ebből érdemi támogatást azon kívül, hogy kidobálják a pénzt csomó mindenre, ami egyáltalán nem tartozik a gazdasághoz, a gazdaságon belül pedig csak azoknak segítenek, akik egyébként már amúgy is kezdvezményezettjei ennek a rendszernek, mondjuk, a nagy szállodavállalatoknak és messze nem a kicsiknek. Azt kell önöknek elmondanom, hogy lenne néhány nagyon egyszerű intézkedés, ami valóban érdemi támogatást nyújtana. Például az, hogy azok a vállalatok, azok a vállalkozások például a vendéglátásban, de nem csak ott, egészségiparban, kultúrában, hogy még néhány példát mondjak , akik kötelezően be vannak zárva november óta, akik azért nem dolgozhatnak, hogy mindannyiunkat megvédjenek a járvány hatásaitól, ezek a vállalkozások és persze az ott dolgozók automatikusan, minden különösebb bürokratikus szórakozás nélkül kapják meg a korábbi bevételeik 80 százalékát. Vagy éppen azok, akik elvesztették a koronavírus miatt az állásukat, vagy részmunkaidőbe kényszerültek, azok kapják meg a kiesett jövedelmük 80 százalékát. Tudják mennyibe kerülne ez? Nem kevés pénzbe, de elmondom, hogy a tizedébe a tizedébe! annak, amit önök kidobáltak az elmúlt hónapokban az ablakon gazdaságvédelmi akcióterv címén. Ebből meg lehetett volna menteni az összes vállalkozást, ami nehéz helyzetbe kerül, és meg lehetett volna menteni az összes munkavállalót, aki nehéz helyzetbe került. Nem, képviselőtársaim, ehhez a politikához, ahhoz a politikához, amelyik a homokba dugja a fejét a valódi problémák elől, és kizárólag sikerpropagandával foglalkozik, és azt hiszi, hogy itt a parlamentben meg reggel a rádióban elmondott hazugságokkal lehet kezelni a válságot, ehhez a politikához nem adjuk a nevünket, és nem adjuk a támogatásunkat. Végül beszéljünk arról is, hogy hogyan fogják föl önök a járványkezelést és ezt a törvényjavaslatot is. Önök az elmúlt hónapokat is arra használták ki, hogy hideg polgárháborút szítsanak, hogy minden módon nekiessenek az ellenzéknek, hogy minden módon megpróbáljanak felszámolni minden független és autonóm működést. Rá akarják tenni a kezüket az összes egyetemre, átírták az alkotmányt egyoldalú módon, átírták a választási törvényt, hatósági eszközökkel betiltották az egyetlen még létező független szellemű, kormánykritikus rádiót. És ezek után önök képesek azt mondani, hogy ennek semmi köze nincs ehhez?! Önök azt mondják, hogy számítanak az ellenzék együttműködésére, valójában azonban semmibe veszik az egész ellenzéket, és nem az érdekel, hogy velünk hogy bánnak itt a parlamentben, mert ne haragudjanak, de önöktől nem is várunk jobbat, akkor éreznénk rosszul magunkat, ha kedvesek lennének velünk vagy minimum korrektek, de a választóinkat veszik semmibe. Azt a sokaságot veszik semmibe, amelyik ugyanakkora, mint az önök szavazótábora, ezt a sokaságot semmibe veszik, az intézményeit meg akarják semmisíteni, a képviselőiket ki akarják rekeszteni minden döntésből. Ebben nem vagyunk partnerek, képviselőtársaim, ehhez mi nem adjuk a nevünket. Ha önök küzdeni akarnak, akkor mi is küzdeni fogunk, és nem játsszuk el azt, hogy együttműködünk önökkel bármiben. Mi a helyzet ezzel a törvényjavaslattal? Ennél a törvényjavaslatnál most panaszolják, hogy nem adtuk meg a hozzájárulást sem a sürgősséghez, sem a házszabályon-kívüliséghez, mert azt gondoljuk, hogy egyébként egy ilyen súlyú törvényjavaslatot normális körülmények között, normális parlamenti menetben kell vagy kellene tárgyalni. Na de képviselőtársaim, mi akadályozta meg a kormányt abban, hogy ezt a törvényjavaslatot behozza az Országgyűlés elé január végén vagy február elején? Mi akadályozta meg benne? Mi kezdeményeztünk parlamenti ülést a járványhelyzet ügyében, önök el sem jöttek. Ott lett volna a nagyszerű alkalom, hogy javasolják azt, hogy vegyük föl ezt a törvényjavaslatot is. Önök állították elő azt a helyzetet, hogy egyébként sürgősséggel meg házszabályon-kívüliséggel kelljen itt tárgyalni a parlamentben. Tegyük hozzá, látszik az is, hogy hazudtak márciusban is meg most is, amikor azt mondják, hogy az ellenzék veszélyezteti a működést, hiszen annak ellenére a járványügyi intézkedések működnek, hogy egyébként már lejárt az előző felhatalmazási törvény érvényessége február 10-én, ha jól emlékszem, tehát most már közel másfél héttel ezelőtt. [[11.40]] Na de nem ez a lényeg! A lényeg az, hogy önök nem akarnak megegyezni, önök nem akarnak együttműködni, önök ezt a törvényjavaslatot is azért így terjesztették be, hogy konfliktus legyen. És persze azért írták bele ezt ezt képviselőtársaim már elemezték , ezért írták bele azt is, hogy még dicsérje is meg a parlament a kormányt, hogy de jól sikerült a járványügyi védekezés. Ezt is beleírták! [[Nacsa Lőrinc: Nem igaz!]] Önök nem akartak ebben együttműködni, nem akartak kompromisszumot, önök ebben konfliktust akartak. Rendben van, ha konfliktust akarnak, akkor mi ezt vállaljuk. És nem azért, mert valamilyen politikai hasznot keresünk. Önök azt mondják, hogy tekintsünk el a politikai szempontoktól. Azoktól könnyen el tudunk tekinteni. Nem tudunk eltekinteni az ország érdekétől. Nem tudunk eltekinteni attól, hogy itt olyan kormány kér most felhatalmazást, amelyik nem tartja be a politikai együttműködés és a demokrácia játékszabályait, hanem keresztülgázol rajtuk. Egy olyan kormány kér most felhatalmazást, amely az elmúlt három hónapban ahelyett, hogy a járványt kezelte volna, ehelyett politikai érdekeket nézve tönkretette az önkormányzatokat, megpróbált mindent ellenőrzése alá vonni, és vasvillával lapátolta ki a közpénzt a költségvetésből a haverjainak, barátainak és politikai üzletfeleinek. [[Nacsa Lőrinc: Vasvillával lapátolta! Dr. Völner Pál nevet.]] És egy olyan kormány kér most felhatalmazást, amely egyébként nem hajlandó szembenézni a realitással, nem hajlandó szembenézni azzal, hogy milyen helyzetben van a gazdaság, hogy milyen helyzetben vannak az emberek, hogy milyen helyzetben van az egészségügy, hogy milyen súlyos helyzetben van a járványügyi védekezés, és azzal, hogy milyen szörnyű káosz van az oltás, a vakcina területén. Ehhez nem adunk támogatást, ehhez nem adunk felhatalmazást. Számon fogjuk kérni önökön az elvesztegetett életeket, a tönkretett emberi sorsokat, számon fogjuk kérni önökön [[Az elnök a csengő megkocogtatásával jelzi az időkeret leteltét.]] az ellopott közpénzmilliárdokat. Köszönöm szépen. [[Nacsa Lőrinc: Free Zeneiskola!]]"
1,u2020-06-10-15,OTHER,-1.0,2020-06-10,0.19926446676254272,"Tisztelt Elnök Úr! Tisztelt Ház! Az egyszeri ellenzéki képviselő ilyenkor visszasírja a 2010 és 2014 közötti időszakot, amikor egy költségvetési vita nem a politikai bunkósbot vagy a homokozóban használt sárga lapát lóbálásából állt, hanem bizony szakmai érvek csatáztak egymással, és frakciók kiemelése nélkül elmondhatom, hogy minden politikai közösség legjelesebbjei alapvetően az érvelésre helyezték azt a hangsúlyt, amely talán teljesen elveszett az utóbbi években. [[10.30]] El kell hogy mondjuk, hogy nem fogadható el a termelési jelentések azon sorozata, amit itt a vita legeleje óta hallhatunk, és nem fogadható el a teljes álvalóságok felvázolása sem. Sajnos oda jutottunk, hogy a magyar politikai törzsi háborúk sodrában tulajdonképpen mindenki a saját véleménybuborékjában kommunikál a saját követőinek, és ezen véleménybuborékokból már a kimozdulás szándéka sem figyelhető meg. Így fordulhat elő, hogy kormánypárti képviselőtársaim, államtitkárok, miniszterek között bár kétségtelenül ülnek kiváló szakemberek és jó szándékú derék hazafiak, a végeredmény, amit letesznek az asztalra, mégis a valóság megmásításáról szól, és mégis egy álvalóságba való menekülésnek a leképeződése. Miről beszélünk? Magyarország elmúlt harminc éve az elveszített lehetőségek tengere, áradata. Az elmúlt harminc év során kormányzati színezettől függetlenül alapvető, rendszerszintű változást tulajdonképpen senkinek nem sikerült elérni. El kell hogy mondjuk, ha a legalapvetőbb, leginkább fundamentális viszonyainkat nézzük, akkor a 2010 óta zajló kormányzás eredményei nemhogy nem példásak, hanem az elégséges és az elégtelen között ingáznak. Nézzünk néhány területet, ahol szerintem az elégséges sem feltétlenül szavazható meg. Egy demográfiai tél közepén vagyunk, és bár retorikailag maximálisan támogatom a kormányzat családpolitikára irányuló elképzeléseit és kedvezményrendszerét, mégiscsak azt látom, hogy a népességfogyás mértéke tovább erősödött, mind az élveszületések száma tekintetében nem sikerült elmozdulást elérni, mind a termékenységi mutató tekintetében is befagyott Magyarország az utóbbi két-három évben, a halálozási számainkat pedig mindenki ismeri. Lesújtó nemzetközi statisztikákkal találkozhatunk. Eközben a kormányzat megtűr egy olyan lakhatási, otthonteremtési kataklizmát, amely túlzás nélkül fiatalok tízezreit űzi külföldre, és a mai expozék során erről és a magyar fiataloknak úgy en bloc küldött üzenetekről egész egyszerűen egyetlen árva szót sem hallottunk. Harmadsorban a közteherviselést Magyarország Kormánya bár erős nemzeti retorikával él, mégis egy gyarmati alattvalói szinten sem valósítja meg. Hiszen azt láthatjuk, hogy a járványügyi védekezés csomagja tekintetében a pártok támogatásának felét elvonja. Állunk elébe. Az önkormányzatokat megsarcolja. Nem mondom, hogy állunk elébe, vállalhatatlan sarc mindez. De azt látjuk, hogy a multicégekkel már nagyon-nagyon simogató módon bánik, miközben száz- és ezermilliárdos kedvezményeket biztosít számukra az egyik oldalon, és szó szerint összeszerelő üzemmé tette Magyarországot, a másik oldalon a közteherviselés alá egy néhány tízmilliárdos látszattétellel próbálja bevonni őket. Ami viszont már-már a gusztustalanság kategóriáját meríti ki, az a bankokkal kapcsolatos szolgai magatartása ennek a kormánynak. Nem elég, hogy aláír egy EBRD-paktumot, amelyben vállalja, hogy a szent tehénként kezelt bankrendszer számára egyforintnyi sérelmet sem okoz a kifosztott károsultak helyzetének rendezése érdekében, de kivet rájuk egy látszólagos különadót, amit azok öt év alatt leírhatnak az adójukból, és még a Magyar Nemzeti Bankon keresztül megsegítik őket. Hát, ennyire gyarmati hozzáállású kormánya a bankrendszert illetően nem biztos, hogy volt Magyarországnak! S azt látjuk, hogy megszületett a hazugsággyár. A köztévé, a különböző fideszes kötődésű médiumok százával veszítik el a sajtópereket velünk szemben, velem szemben is tucatnyi alkalommal, és el kell hogy mondjuk azt, hogy ezen hazugsággyár működését önök mégis kipótolják közpénzből. Ez is a költségvetési tervezés része, kedves képviselőtársaim. Amikor önök állami hátterű kedvezményeket osztogatnak, ezen kedvezmények egy része visszacsorog egy hazugsággyár finanszírozására. Azt láthatjuk tehát, hogy nettó bolsevik módszerek jelentek meg a sajtóviszonyok tekintetében, akár a királyi tévére gondolunk, akár ezen médiahálózatra. A gazdaságpolitika pedig vegytisztán neoliberális. S talán ez a legnagyobb baj. Az alapvető gazdaságpolitikai tévedése az Orbán-kormányoknak az, hogy a felső középosztálytól fölfelé kedveznek, és szinte kizárólag oda kedveznek, s úgy gondolják, hogy ezek az áldások majd lecsorognak minden társadalmi csoporthoz. Gyászos hírt kell közölnöm önökkel: ez a modell a világon még sehol nem járt sikerrel. Magyarországon sem. Nézzük meg a CSOK kedvezményrendszerét! Én támogatom a CSOK kedvezményrendszerét. Viszont azt látom, hogy aki új építésű lakóparki lakást vásárol, azt maximális összeggel, milliókkal vagy akár tízmillióval támogatja ez a kormányzat. Viszont azon fiatal számára, aki albérletben tengődik, és saját lakást akar szerezni, önök nem üzennek semmit. Nem is értik a problémát. Egy Airbnb, egy közösségi típusú megoldások általi albérletpiaci válság nem jutott el az önök tudatáig, nem tudják kezelni, nem értik a probléma lényegét. Önök megtűrik egy állítólagosan családbarát országban, hogy a magyar fiatalok több mint fele a bevétele több mint 40 százalékát pusztán és kizárólag a lakhatására kell hogy költse, és csodálkoznak, hogy nem születnek meg sokszor a vágyott gyermekek. Kezeljék ezt a problémát! Értsék meg! Kezdjenek el beszélni az érintettekkel! A lakóparki új építésű lakásokra tízmilliót adni, ha belefér a költségvetésnek, lehet. Én azt mondanám, hogy inkább az albérletpiaci helyzettel kellene valamit kezdeni, inkább azzal kéne valamit kezdeni, hogy önök megszüntették a lakáscélú előtakarékosság állami támogatását. És mit tettek a helyére? Képviselőtársaim, most kell gombot nyomni: Rogán Antal lakáslottóját próbálták a helyére tenni. Egészen elképesztő, hogy nem tudtak a fiataloknak egy értelmes üzenetet hozni! Éppen ezért minden politikai minősítésből visszavonulva egy kicsit, a magyar jövendő érdekében a Jobbik több szakmai csomagot állított össze, és ezeket lerakja egyrészt költségvetési módosító javaslatok formájában, másrészt nem nyugszik addig, amíg a kormányzat nem reagál ezekre érdemben. Összeraktunk egy, a magyar munkavállalók érdekeit védő csomagot, mert azt látjuk, hogy a járványügyi védekezés közben az ő érdekeik valahogy háttérbe szorultak. Amikor ki kellett volna pótolni a kieső munkabérek álláspontom szerint 80 százalékát, azok esetében is, akik már elveszítették a munkahelyüket, másfél hónapnyi várakozás, tötymörgés után a kormány benyújtott egy csomagot másfél hónap után, még egyszer mondom, Európában az utolsók között tettek le egy csomagot , amely az összes kieső bér mintegy 10-20 százalékát képes kipótolni a szakmai becslések szerint. Vitatkozzunk arról, hogy ez a 10-20 százalék 8 százalék vagy 25, nyitott vagyok erre a vitára de rendszerszintű megoldásokat akarok, mert azok nincsenek. A kieső bérek kipótlása mellett a munkanélküliségi ellátást meg kell duplázni, három hónapról kilenc hónapra emelni. Úgy gondolom, hogy egy válsághelyzetben ez a beteg számára a lélegeztetőgép biztosítása, hogy aztán önerőből képes legyen talpra állni. Elutasítom a segélyalapú társadalompolitikát, támogatom azt, hogy a munkához való hozzáférést és a munkával kapcsolatos adózási tételeket tegye könnyebbé és csökkentse bármely mindenkori magyar kormány, de azt látom, hogy nem lehet százezreket hagyni elpusztulni az út szélén. A kettőnek tehát egyszerre is lehet érvényesülnie. A minimálbér tekintetében nagyon komoly változást okozott az, hogy ez 2010 előtt lényegében nem volt adóköteles, most pedig az. El kell gondolkodni azon, hogy ha nem is kizárólag szociális transzferekkel, de milyen módon könnyíthető meg a minimálbér környékén kereső honfitársaink helyzete, hiszen az említett lakhatási kataklizma és más, a banki károsultak helyzetének rendezetlensége és egyéb társadalmi problémák olyan helyzetet idéztek elő, hogy komplett társadalmi csoportok kerülnek kívül a kormányzat figyelmi körén. A kafetériaelemek visszaépítése egy hasonló javaslatcsomagja a Jobbiknak. S azt is el szeretném mondani, hogy beterjesztjük azt a közteherviselési csomagot, amely mind a bankokat, mind a multicégeket arányos befizetésre kötelezi mind a járványügyi védekezés tekintetében, mind pedig a jövőre nézve, mert az nem járja, hogy azok a mikro-, kis- és közepes méretű vállalkozások vigyék hátukon az országot, biztosítsák továbbra is szerencsére a munkahelyek kétharmadát, amelyek a legkisebb támogatási volumenre számíthatnak. Nem árulok el titkot azzal sem, hogy egy jövővédelmi csomagot is le kell hogy rakjon a Jobbik az asztalra, hiszen az önök költségvetése a magyar fiatalok, a magyar jövendő számára semmit nem üzen. Az említett lakhatási kataklizma feloldására állami hátterű bérlakásprogramot javaslunk, a „Mi várunk” programot, amely egy osztrák típusú szociális pontrendszerrel kiegészítve, segítene itthon tartani azon nemzetstratégiai ágazatokban dolgozó honfitársainkat is, akik nélkül a demográfiai fordulat sem képzelhető el soha. A felsőoktatásba való bejutás támogatása abszolút elégtelen az elmúlt tíz év tekintetében. Ha azt látja valaki, hogy nemcsak demográfiai okokból, de több mint 20 százalékkal zuhan a felvételizők száma, el kell hogy gondolkodjon, ez az elgondolkodás pedig ebben a költségvetésben szó szerint nem jelenik meg semmilyen formában. Nyilvánvaló az is, hogy ha magyar fiatalokat akarunk segíteni, akkor át kell gondolnunk lengyel mintára azt, hogy 29 éves vagy ennél fiatalabb dolgozó honfitársaink ne fizessenek személyi jövedelemadót Magyarországon. El kell érnünk azt, hogy a fiatalok kivándorlását mindenféle motivátorral, mindenféle modern gazdaságpolitikai eszközzel lassítsuk, és kényszerből ne kelljen senkinek távoznia. [[10.40]] Nyilván nem lehet egy röghöz kötő parancsuralmi rendszert bevezetni, de motivátorok és tényezők sokaságát bele lehet tenni ebbe a rendszerbe: olyan bérlakásprogramot, ahol a magyar fiatal, ha igénybe veszi ezt a szolgáltatást, hat-nyolc év után bekerülési költségen megvásárolhatja az ingatlanát; olyan adórendszert, ahol szja-mentességet élvez a 29 év alatti; olyan kafetéria-rendszert, amely képes a fiatalok mobilitási célját és egyébként itthon maradását is támogatni egy időben; olyan támogatási rendszert, amely okoseszközökkel szereli fel végre az oktatást; olyan támogatási rendszert, amely alkalmas a kieső bérek pótlására, legyen szó magyar fiatal által üzemeltetett mikrovállalkozásról vagy olyan középkorú, vagy idősebb honfitársunkról, aki kiesett az önök látókörén, és egyszerűen nem vesznek róla tudomást, hogy az út szélén van. Nyilvánvaló módon közteherviselés nélkül a magyar gazdaság gyarmati státuszának felszámolása lehetetlen. Elvárjuk tehát önöktől, hogy mind a multicégek, mind a bankrendszer tekintetében valósítsák meg végre a közteherviselést. Értem én a hangos nemzeti retorikát, és látom, hogy az önök szemében, tisztelet a kivételnek, de ez nagyon sokszor egy politikai termék, hiszen önök nem álltak a nemzeti oldalon 2010 magasságában, nem is használtak ilyen érvrendszert, retorikát sem. Nem akarok visszamenni harminc évvel ezelőttig, amikor még kivonultak egy Trianon-megemlékezésről, mert hiszem azt, hogy meghaladhatóak még azok az árulások is, amelyeket önök elkövettek [[Balla György közbeszól.]] de el kell hogy mondjuk… Lehet bekiabálni, lehet beleböfögni egy vitába [[Közbeszólások a kormánypártok soraiból.]] , viszont értelmes érvek mentén is lehet vitatkozni, és eljuthatunk végre oda, hogy legalább egy nemzetstratégiai minimumot elérjünk, képviselőtársam. Támogassák felső kalap nélkül azt a lombikbébiprogramot, amely nagyon sok magyar pár számára könnyebbséget hozhat, és a demográfiai fordulat felé vezet! Képviselőtársaim, teljesen mindegy, hogy mi most mennyire haragszunk egymásra, történelmi távlatból nem ez számít, madártávlatból nézve a nemzetstratégia számít. Emelkedjen felül a gyűlöletén, képviselőtársam! Érje el, hogy ha konkrét szakmai javaslatokat kap, legalább el tudjon gondolkodni azokon, és ennek függvényében jussunk végre egy közös nemzeti minimumra! Köszönöm a figyelmet. [[Taps a Jobbik soraiban.]]"
2,u2018-05-10-3,Fidesz-KDNP,0.92333984375,2018-05-10,0.9975997805595398,"Tisztelt Köztársasági Elnök Úr! Tisztelt Házelnök Úr! Képviselőtársaim! Első szavam a köszöneté. Köszönöm mindenkinek, aki részt vett az országgyűlési választáson, bármely jelöltre szavazott is. Külön köszönöm azoknak a részvételét, akik bennünket - a polgári, nemzeti és keresztény erőket - választottak. A köszöneten túl hálás is vagyok azoknak, akik engem személy szerint támogattak. Tudom, hogy nekik sajátos felelősséggel tartozom. A feléjük fennálló különleges kötelességemet teljesíteni fogom és összhangba hozom azzal a másik kötelességemmel, hogy az egész országot, a teljes hazát, a nemzet minden polgárát szolgálnom kell. Kormányom a kétharmados alkotmányos többség alapján áll, de mindig a háromharmadot szolgálja majd. Tisztelt Ház! A köztársasági elnök felkérését elfogadtam. Negyedik alkalommal tehettem le önök előtt a miniszterelnöki eskümet, a nyolcadik parlamenti ciklusomat kezdem meg, 28 éve szolgálom parlamenti képviselőként a hazámat. Kérem, kérem a képviselőtársaimat, miniszterelnökként is tekintsenek rám úgy, mint aki egy önök közül. Továbbra is az a meggyőződésem, hogy a haza nem lehet ellenzékben, mert magasan a pártok felett áll, és szolgálata nem függhet attól, hogy éppen ellenzékiek vagy kormánypártiak vagyunk. A vitát, a küzdelmet a politika természetes részének tekintem. Talán ez nem is baj. Ha beverünk egy szöget a falba és nincs ellentartás, akkor mit is akaszthatnánk arra a szögre? Annyira már kiismertem az emberi természetet, hogy tudom, hiába is vágyakozunk, hogy szelíden győzhessünk, mint a szél, hiába szeretnénk mindannyian jámbor, a tények belátásán nyugvó békés megegyezéseket, ez a politika világában aligha adódik a számunkra, vagy ha mégiscsak, ritkán és kegyelmi pillanatokban. Azt azért ígérhetem és ígérem is, azon leszek, minél többször érezzük úgy ebben a Házban, hogy angyal szállt át felettünk. Arra is ígéretet teszek ellenfeleimnek, hogy ott és akkor, amikor a pártharc nem kerülhető el, a lovagiasság szabályai szerint fogok vívni. A kormánypárti képviselőknek pedig arra teszek ígéretet, hogy a vitákban senkinek sem maradunk adósai. Ha támadnak bennünket, biztosak lehettek abban, hogy olyan lesz a fogadjisten, amilyen az adjonisten. Tisztelt Ház! Tisztelt Képviselőtársaim! Idéztem már itt önök előtt, hogy a politika veszélyesebb, mint a háború, mert a háborúban csak egyszer ölik meg az embert. Ez ugyan ijesztően hangzik, de valójában igen optimista gondolat, mert azzal kecsegtet, hogy aki politikával foglalkozik, az gyakrabban is feltámadhat. [[Derültség a kormánypárti padsorokban.]] [[Derültség a kormánypárti padsorokban.]] Magam is 16 évet töltöttem ellenzékben és 12 évet kormányon. Megtanultam, a győzelem sohasem végleges, a vereség pedig sohasem végzetes, csak az számít, készen állsz-e a küzdelem folytatására. Ha Isten engedi és élünk, ennek a ciklusnak a végére elérjük, elérem a kormányzati és ellenzéki évek közötti egyensúlyt, és akkor még mindig csak döntetlenre állunk majd. (Derültség a kormánypárti padsorokban.) [[14.50]] Tegyük rögtön világossá - ez most alkalmas hely és idő -: sportemberek vagyunk, nem érjük be a döntetlennel. [[Hosszan tartó taps a kormánypártok soraiban.]] Tisztelt Ház! Derűlátón, bizakodóan és tettre készen állok most önök előtt. Az elvégzett munka kellő önbizalmat adhat mindannyiunknak. Ha magunk mögé pillantunk, azt mondhatjuk: a hibajegyzékkel együtt is azt kívánjuk Magyarországnak, soha rosszabb nyolc éve ne legyen. Ezt a választópolgárok is így gondolhatják, ez húzódhat meg a prózai és matematikai tény mögött, hogy a Fidesz-KDNP szövetségére többen szavaztak, mint az itt ülő összes többi pártra együttvéve. S ezzel a mozdulattal, kedves barátaim, húzzunk is egy éles határvonalat! Húzzuk meg azt a választóvonalat, amelyet a magyar politika olyan ritkán talál meg, s mert nem találja, rendre átesik a ló egyik, majd másik oldalára, a lehangoló magyar pánpesszimizmusból a bugyuta kincstári optimizmusba és vissza. Húzzunk hát éles választóvonalat az önbizalom és az önelégültség közé! Tegyük világossá, hogy a múltból nem lehet megélni, és idézzük ide István királyunk intelmét, hogy „semmi sem emel fel, csakis az alázat, semmi sem taszít le, csakis a gőg és a gyűlölség”. És valljuk meg, hogy a sikerek mögött mindig ott rejtőzik a Jóisten kegyelme. Ezért nem szónoki fordulat, nemcsak hagyomány, de mély meggyőződésünk is, hogy soli Deo gloria, vagyis egyedül Istené a dicsőség. [[Hosszan tartó taps a kormánypártok soraiban.]] Tisztelt Ház! Tisztelt Képviselőtársaim! S ha így felkészítettük magunkat, és irányba állítottuk gondolatunkat, mondjuk ki bátran, hogy a következő négy évben nagy dolgokra fogunk vállalkozni. Tudjuk, hogy a veteményes nem maradhat gyomlálatlanul, rendszeresen kapálni kell. Ezért a napi munkát üzemszerűen, a maga tempójában és rutinjával el is fogjuk végezni. De ennél azért jóval többre vágyunk. Igazi nagy fába, sőt fákba akarjuk vágni a fejszénket. Tudjuk azt is, hogy bizonyos nézőpontból egy veréb lehet jobb, mint egy túzok, de mi most igazi nagyvadakra akarunk menni. Tisztelt Ház! Amikor Magyarország jövőjéről beszélek, biztosat csak a következő négy évre mondhatok, hiszen felhatalmazásom is csak addig terjed. De önök azt is jól tudják, hogy sohasem négy évben gondolkodom. Az ellenzék gyakran kritizál is ezért. A kormánypárti barátaim is többször figyelmeztettek, legyek óvatos a nagy távlatokkal, mert aki nem néz a lába elé, könnyen orra bukik. Volt, hogy valóban így jártunk, van tehát ebben igazság is. Mégis meggyőződésem, hogy most van lehetőségünk nagy dolgokba belefogni. Régen álltak olyan jól a csillagok hazánk felett, mint éppen most. A magyar ügy ma nyert ügy. Minden együtt van, amit a nagy tervek megkövetelnek: van tapasztalat, és vannak komoly csatákban kipróbált bajtársak. Van bátorság, nemzetközi tekintély, emelkedő pályára állított ország, komoly tervek, tetterő és önbizalom. Magyarországba és a magyar polgárokba nem csak egyszerűen visszatért az életerő. A magyar történelemből, ha ritkán is, de jól ismert dolog történik most velünk: alkotóerők törnek felszínre. A magyarok már nemcsak abban hisznek, hogy ha jól végzik a dolgukat, a holnap nem lesz rosszabb a mánál - bár a világnak ebben a szegletében ez sem kevés -, hanem abban is hisznek, hogy a holnap jobb lehet. Sőt, a választási eredmények azt mutatják, úgy vélik, nemcsak jobb lehet, hanem jobb is lesz. Azt akarják, hogy az előttünk álló jövő lehetőségeihez méltó kormányunk legyen, vagyis azt várják tőlünk, hogy nőjünk föl a feladathoz, és a kormányban legyen legalább annyi optimizmus, tettvágy és alkotóerő, mint a választópolgárokban. Bármerre járunk az országban, mindenhol a munka, az iparkodás, az építés jeleit látjuk: toronydaruk, építőmunkások, megművelt földek. Mindenkinek van valami terve: épít, bővít, igazít és csinosít valamit. Úgy érzem, hogy most, amikor nagy célokat tűzünk ki magunk elé, egy húron pendülünk, azonos hullámhosszon vagyunk az emberekkel. Ez bátorít és feljogosít, hogy terveinket ne négy-, hanem tízéves kitekintéssel készítsük el, sőt inkább tizenkét éves időtávban kell most gondolkodnunk. Ráadásul a felelős kormányzás is ezt követeli meg, hiszen az Európai Unió következő költségvetése, illetve annak végrehajtása valójában 2030-ig tart majd. Tisztelt Ház! A politikában az idő a legfontosabb. Egy ország kormányzásához jártasság kell, és magabiztosság. Kell még terepismeret, nemzetközi látóhatár, távlatos kitekintés, s ha ez még párosul az újító bátorságával, és megkapjuk hozzá az éleslátás kegyelmét, már nyert ügyünk van. Az igazat megvallva, én mindig is egységes korszaknak láttam a 2010 és 2030 közötti húsz évet. Felfogásom szerint a demokrácia, a szabad választások, a politikai váltógazdálkodás lehetősége nem áll ellentétben és végképp nem zárja ki a távlatos gondolkodást és a hosszú távú tervezést. Ha így lenne, akkor a demokráciában élők behozhatatlan versenyelőnyt adnának a nem demokráciában élő népeknek. De a józan ész is erre terel bennünket. Aki már épített házat, tudja, nem érdemes úgy kiásni az alapokat, hogy nincs a kezünkben a kész ház tervrajza. Tisztelt Ház! Tudom, hogy sokan majd hihetetlennek tartják, én azonban elérhetőnek, hogy Magyarország 2030-ra az Európai Unió első öt olyan országa közé tartozzon, ahol a legjobb élni, lakni és dolgozni. Hasonlóképpen azt is lehetségesnek tartom, hogy hazánk az új típusú versenyképességi rangsorokban, amelyek nem a mennyiséget, hanem a minőséget mérik, az öt legjobb európai uniós állam között legyen. Közismert, vannak nálunk méretesebb, népesebb és vagyonosabb országok is, de aligha van szebb, biztonságosabb, ősibb és védettebb, mint a mi Kárpát-medencénk és benne Magyarország. [[Taps a kormánypártok soraiban.]] Akinek jó szeme van a történelemhez, megláthatja benne az esélyt. A tamáskodóknak csak azt mondhatom: háromszori kétharmaddal a hátunk mögött nekünk a lehetetlenre kell vállalkoznunk, mert a lehetségeset más is meg tudja csinálni. Ezért vállalkozunk arra, hogy megállítjuk a népesedési hanyatlást, sőt elérjük, hogy Magyarország ismét emelkedő pályára lépjen. Gyorsforgalmi utak fogják összekötni Budapestet a megyei jogú városainkkal, autópályáink elfutnak az országhatárokig, és a gyorsforgalmi utakra 30 perc alatt az ország bármely pontjáról el lehet majd jutni. Az új napelemparkok, valamint Paks II. a tiszta és fenntartható energiatermelés élvonalába emelik majd Magyarországot. A világexport 80 százalékát jelenleg 600 multinacionális cég adja, ezért nekünk magas hozzáadott értékű és magasabb bért fizető befektetéseket kell hoznunk Magyarországra, és ebben a kategóriában a világ tíz legjobb országa közé akarunk kerülni, mindezt úgy, hogy a hazai tulajdonú vállalatok részesedését a magyar exportból 50 százalékkal növelni fogjuk. [[15.00]] A népbetegségeket radikálisan visszaszorítjuk, és ennek érdekében nem riadunk vissza az egészségügy észszerűsítésétől és erős ösztönzők bevezetésétől sem. Felépítjük végre az új magyar honvédséget is. Szomszédaink folyamatosan fegyverkeznek, de általában is igaz, hogy az a nemzet, amely nem tudja garantálni saját védelmét, az felelőtlen és történelmi távlatokban hibát követ el. Különösen is számítok a fiatal és tehetséges katonatisztjeinkre. A lélekben és kultúrában történelmi sorsközösséget alkotó Közép-Európát gazdaságilag is megépítjük, fővárosainkat és nagyvárosainkat közúton, vasúton és levegőben is összekapcsoljuk. Lengyelország meghatározó szerepét pártfogoljuk, és velük összefogva megvetjük egy nagy közép-európai gazdasági térség alapjait. [[Taps a kormánypártok padsoraiból.]] Tisztelt Ház! A nagy és lelkesítő célok között ott találjuk Budapestet is, amelynek vissza akarjuk adni régi nagyságát és fényét, és amelyre fontos szerep vár a nemzetegyesítésben. Ez a város a budapestiek otthona és a nemzet fővárosa is. A magyarok számára Budapest az örök város, amely minden magyaré, bármely pontján éljen is a világnak; a város, amely vár rá. Magyarország, a magyar nyelv és kultúra meggyőződésem szerint egy hatalmas mágnes erejével rendelkezik, amely idevonzza azokat a magyarokat, akiket a szél kisodort a Kárpát-medencéből. A New Yorkban élő befutott, gazdag és irigyelt Molnár Ferencet egyszer arról kérdezték, miért olyan levert. Azt válaszolta: Minden rosszakaróm és ellenségem ott van, Budapesten. Az ottani irigyeimre vágyom, az itteniek nem érdekelnek. [[Derültség.]] Tisztelt Ház! Sohasem rejtettem véka alá a véleményemet, hogy a 2008-as nyugati válság, amely Görögország mellett kis híján bennünket is maga alá temetett, valójában korszakhatár volt. A mélyben már hosszú ideje formálódó új világrend ekkor bukkant felszínre. Ekkor vált világossá, hogy nem egyszerűen új és szokatlan jelenségekkel, hanem saját belső logikával, saját erővonalakkal rendelkező új korszakba is lépett a világ. Már 2010 előtt is azt tekintettem a rám váró feladatnak, hogy felhívjam erre a figyelmet és megértessem: új korszakba léptünk, és ez mindenkitől változást követel. Azt tekintettem küldetésemnek, hogy meggyőzzem a magyarokat, hogy nem elég jobban csinálni ugyanazt, amit tegnap csináltunk. Új dolgokra kell vállalkoznunk. És ez igaz volt mindenkire, egész Magyarországra, beleértve a kormányzatot is, mindannyiunknak meg kellett újulnunk. Végül is sikerült meggyőzni a magyarokat, hogy ez nemcsak elkerülhetetlen, hanem képesek is vagyunk rá; együtt és egyenként, külön-külön is. Ezért a 2010-es válságkezelés célja nem az volt, hogy visszatérjünk a válság előtti jobb időkhöz, hanem hogy új alapokat is vessünk, új dolgokat is bevezessünk: új adórendszer, új monetáris politika, új alkotmány, új törvénykönyvek, új családtámogatás, új munkamorál. Tisztelt Képviselőtársaim! Ha egy nép, ahogy mi tettük, új utakra lép, nem spórolhatja meg a szellemi természetű vitákat. A régi világrend szellemi hívei, anyagi haszonélvezői, valamint a kényelmesek, a léhák és a restek ilyenkor egy táborba sorakozva támadják az újítókat. S minél sikeresebbek vagyunk mi, annál dühödtebbek a kritikusaink. Ezeket a szellemi természetű vitákat nem lehetett és a jövőben sem lehet elkerülni. Akkor sem, ha van, aki ezt inkább ballasztnak, a gyakorlatias politikai sikerek elfogadtatását nehezítő akadálynak látja. Tisztelt Ház, titokban nem lehet megújítani egy egész nemzetet. Fölfogásom szerint az eddigi sikerekhez hozzájárult, hogy nyíltan kimondtuk: a liberális demokrácia korszaka véget ért. [[Taps a kormánypártok padsoraiból.]] Alkalmatlan lett arra, hogy megvédje az ember méltóságát, alkalmatlan arra, hogy megadja a szabadságot, nem tudja garantálni többé a fizikai biztonságot, és már nem tudja fenntartani a keresztény kultúrát sem. Vannak Európában, akik még bütykölnek rajta, mert azt hiszik, megjavíthatják. Nem értik, hogy nem a szerkezet romlott el, hanem a világ változott meg. A mi válaszunk, a magyarok válasza a megváltozott világra az, hogy a zátonyra futott liberális demokrácia helyett inkább felépítettük a XXI. századi kereszténydemokráciát, amely garantálja az ember méltóságát, szabadságát és biztonságát, megvédi a férfi és a nő egyenjogúságát, a hagyományos családmodellt, féken tartja az antiszemitizmust, megvédi a keresztény kultúránkat, és esélyt ad nemzetünk fennmaradására és gyarapodására. Mi kereszténydemokraták vagyunk, és kereszténydemokráciát akarunk. Tisztelt Ház! Fától az erdőt… Ha benne élsz egy világban, a mindennapok sodrásában nem várható el, hogy felismerd: éppen egy új világrend születésének idejében élsz, amikor új értékrendszerek, új szereplők, új együttműködések formálódnak. Erre a célra tartanak az országok írástudókat, köztük politikusokat is. Így a kormánynak az is kötelessége, hogy felhívja a figyelmet arra, hogy új technológiák, új gazdaságszervezési elvek, új fogyasztási minták, új gazdasági csataterek, új generációk és új dinamikák jelentek meg. A kormánynak ma is az a dolga, hogy felkészítse Magyarországot, felkészítse a magyar nemzet tagjait az új technológiai korszakra. Az új korszakban mindenkinek dolgoznia kell, és ma 800 ezerrel többen is dolgozunk, mint nyolc éve. Az új korszakban a magas államadósság életveszélyes. Az államadóssági rátánk 17 százalékponttal alacsonyabb, mint az euróövezet átlagáé, miközben a bért, amiért 2010-ben 12 hónapot dolgoztunk, most 8 hónap alatt hazavisszük. Az új korszakban a nemzeti vállalkozásokat piaci alapon kiszolgáló kritikus infrastruktúra döntő tényező lesz, ezért a bankrendszert, az energia- és a médiaszektort hazai kézbe vettük. Az új korszakban a tudás valóban hatalom lesz, ezért megtettük az első, de csak az első lépéseket, hogy olyan fiatalokat neveljünk, akik a jég hátán is megélnek. Láthatják, a felkészülés nekilendült, de még hosszú út vár ránk. Tisztelt Elnök Úr! Tisztelt Ház! Szép dolog az újítás, a bizakodás és a nagy tervek, de emellett azt is észben kell tartanunk, hogy mi egy több mint ezeréves ország vagyunk. Egy ilyen ősi ország politikájában vannak örök dolgok; ilyen a nemzet mérete, helye és szelleme. Ezt a kormányra lépő miniszterelnöknek, a leendő kormánytagoknak, sőt általában a parlamenti képviselőknek is illendő tudniuk. Ha el akarjuk dönteni, hogy mit is akarhatnak a magyarok a világban, tisztában kell lenni a méretünkkel. A méretünk az elmúlt 1100 év alatt folyamatosan változott, de sohasem tartoztunk a világ nagy létszámú nemzetei közé. A helyzet ma úgy áll, hogy a magyarok a világ össznépességének 0,2 százalékát adják. [[15.10]] Ebből egyenesen következik, hogy a magyarok fenn- és megmaradása nem automatikus. A nagy létszámú és széles rokonságú népek számára elképzelhetetlen egy olyan világ, amelyben ők nincsenek, ahol az ő fajtájuk egyszerűen nem létezik. A magyar politikának azonban abból kell kiindulnia, hogy el lehet tűnni, szét lehet szóródni, el lehet fogyni és a világot el lehet gondolni a Homo sapiens magyar válfaja nélkül is; voltak, akik már el is gondolták. Hálát adunk a Jóistennek, hogy ma mi állunk itt és nem ők. [[Szórványos taps a kormánypártok soraiban.]] Ezért a magyar politikának feladata, hogy ebből a nézőpontból is folyamatosan vizsgálja, ami Magyarországgal és Magyarország körül történik. A megmaradás életerő kérdése, ezért a magyar államnak és a mindenkori magyar kormánynak stabilnak, erősnek és akcióképesnek kell lennie. Ez minden mást megelőz, minden mást felülír. Tisztelt Ház! Egyedi fajta vagyunk. Van egy nyelv, amit csak mi beszélünk, van a világ, amit magyar nyelven és kultúrán keresztül csak mi látunk, és csak mi ábrázolunk úgy, ahogy. Nélkülünk az emberi civilizáció egy nyelvvel, egy világértelmezéssel és egy világábrázolással bizonyosan szegényebb lenne. Ez a tény tartást kell adjon a mindenkori kormánynak. A kormány annak tudatában jelenjen meg és képviselje Magyarországot a külvilágban, hogy mögöttünk már komoly teljesítmény áll, amivel hozzájárultunk a tudományban, a kultúrában, a sportban és a művészetekben az emberiség összteljesítményéhez. Egy olyan ország önbizalmával és méltóságával kell élnünk, amely tudja, hogy a magyarok többet adtak a világnak, mint amit kaptak tőle. Teljesítményünk feljogosít bennünket a történelmünk folytatására. Ezt a jogalapot, a magyarság világ-hozzájárulását a kormánynak folyamatosan gyarapítania kell. Tisztelt Képviselőtársaim! A Kárpát-medence területén több államalakulat is osztozik. E történelmi tény mellett is számunkra a Kárpát-medence organikus természeti, kulturális és soknyelvű egység. Szeretném meggyőzni a szomszédainkat, hogy összefogva Európa legbiztonságosabb, leggyorsabban fejlődő, egységes gazdasági, kereskedelmi és közlekedési területévé tudnánk építeni a Kárpát-medencét. [[Taps a kormánypártok soraiban.]] Az elmúlt években számos bizonyságát adtuk, hogy a magyaroktól nem kell félni, s jól jár, aki együttműködik velünk. Tisztelt Ház! A magyarság az emberi szív módjára hol összehúzódzkodik, hol kitágul, de lényegileg 1100 éve ott él, ahol nagy államalapítóink kijelölték a helyét. Szállásterületünk sajátos elhelyezkedése miatt Magyarország geopolitikai, vagyis földrajzi alapú megközelítéseket kell előnyben részesítsen az ideologikus gondolkodással szemben. Magyarország tagja és elkötelezett tagja is marad a nyugati szövetségi rendszernek, de ez nem változtatja meg a magyar államiság és a magyar politika földrajzi meghatározottságát. Nyugatra a germán vaskancellárok földje, keletre a szláv katonanépek világa és le délre muszlim embertömegek találhatóak. Berlin-Moszkva-Sztambul: ebben a térben él Magyarország, ezzel és így kell számolnunk a jövőben is, ezért a magyar politika nem szimpatizálhat a demokráciaexport-elméletekkel, nem társulhat azokhoz, akik más népeket kioktatnak, és akik a német, az orosz, a török népet és annak vezetőit sértegetik. Ezt nemcsak az elemi jóérzés diktálja így, de az érdekeink is. Nekünk ezt a viszonyrendszert kell értelmesen leképeznünk a magyar politikában. Tisztelt Elnök Úr! Tisztelt Ház! A nemzet szellemének irodalma könyvtárnyi. Kormányom azt az iskolát követi, amely szerint mi, magyarok soha nem akartunk szolganép lenni. „Kik szabadon éltek-haltak, / Szolgaföldben nem nyughatnak. / A magyarok istenére / Esküszünk, / Esküszünk, hogy rabok tovább / Nem leszünk!” Ezt az esküt minden magyar gyermek leteszi. Kormányom felfogása szerint a szabadsághoz nem elegendő a három nagy hadsereget, a németet, az oroszt és a törököt kívül tartani a Kárpát-medencén, hanem olyan viszonyokat is ki kell alakítanunk, hogy az országunkon belül is szabadon rendelkezhessünk magunkkal, ne csak közösen, de egyen-egyenként is, vagyis kormányom a szabad magyarok és a szuverén magyar állam kormánya lesz. [[Taps a kormánypártok soraiban.]] Elkötelezettségemet a szabadság mellett nemcsak a diktatúra és a szovjet megszállás elleni küzdelemből származtatom, hanem gazdasági megfontolásokból is. Ahhoz a nemzedékhez tartozom, amely még emlékszik, hogy a kommunista államépítési kísérletet az ítélte halálra, hogy figyelmen kívül hagyta, sőt szembefordult az emberi természet egyik alapvető törvényével. A kommunizmus tiltotta, hogy az ember önállóan, saját kezdeményezéssel, saját erejéből, vagyis egyénként javítson a helyzetén. Ezért éreztük a kommunizmusnak nemcsak elnyomónak, hanem természetellenesnek is. A jövőben is erre a tapasztalatra kívánom építeni a politikánkat. Az a célom, hogy a lehető legnagyobb szabadságot biztosítsuk az embereknek, hogy saját elképzelésük szerint juthassanak előre. Arra nem vállalkozhatunk, hogy bárkinek is megoldjuk az életét, de olyan körülményeket akarunk és tudunk is teremteni, hogy maguk oldják meg azt, és saját maguk boldogulhassanak. Tisztelt Ház! És szólnom kell az Európai Unióban elfoglalt helyünkről is. Mi erős Európát, békét és kölcsönösen előnyös megállapodásokat szeretnénk. Szükségünk van az Unióra, és az Uniónak is szüksége van ránk, ezért készen állunk, hogy alakítóként vegyünk részt azokban a változtatásokban, amelyeket az Unió, ha akar, sem kerülhet el. Minden erőnkkel azt fogjuk képviselni, hogy az Uniónak a szabad nemzetek szövetségeként kell működnie, és fel kell adnia az európai egyesült államokra vonatkozó hagymázos rémálmait. Az Európai Uniónak vissza kell térnie a realitások talajára. Első lépésként a migrációról, a népvándorlásról és a bevándorlásról való gondolkodást kellene megváltoztatnia. Ma Brüsszelben azt gondolják, hogy igazságtalan dolog, ha az ember nem ott születik, ahol élni szeretne. Azt gondolják, helyes, ha az emberek jogot kapnak arra, hogy oda költözzenek, ahol élni szeretnének. Brüsszelben ma fizetett aktivisták, bürokraták és politikusok ezrei dolgoznak azért, hogy a migrációt alapvető emberi joggá minősítsék. Ezért akarják elvenni tőlünk a jogot, hogy magunk dönthessünk, kit fogadunk be és kit nem. [[15.20]] Tisztelt Képviselőtársaim! Meggyőződésem, hogy a migráció végül elvezet a nemzetek és az államok felbomlásához. A nemzeti nyelvek elgyengülnek, a határok elmosódnak, a nemzeti kultúrák feloldódnak, és csak egyetlen nyílt társadalom marad, és végül az európai társadalmak egységesülése úgy előrehalad, hogy létrejöhet az egyetlen és egységes európai kormány. Ez a sors vár azokra, akik nem védekeznek a migráció ellen. Ha nem is holnap, de az általunk még belátható jövőben erre megy ki a játék, ez az igazi mesterterv. Nem árulok zsákbamacskát, világossá teszem itt önök előtt, hogy kormányom ennek a tervnek, az idevezető folyamatoknak és a közbenső lépéseknek is ellenzője, a magyar szabadság nevében fellépő elszánt ellenfele lesz. [[Taps a kormánypártok soraiban.]] A multikulturalizmus volt az első lépcsőfok, a szólásszabadságot korlátozó politikai korrektség volt a második; ma itt áll Európa. A harmadik lépcsőfok a kötelező betelepítési kvóta lenne. Annak érdekében, hogy az az Európa, amelyet szeretünk és amelyért készen állunk komoly áldozatokra is, ne lépjen fel az önfelszámolás következő lépcsőfokára, ki kell és ki is fogunk állni az európai politika pástjára, ellenezni fogjuk a kötelező kvótát, kiállunk a keresztény kultúráért, és harcolni fogunk a határok megvédéséért. Tisztelt Képviselőtársaim! Végezetül, néhány perce tettem le negyedszer a miniszterelnöki eskümet. Még sohasem tisztáztuk ebben a Házban, hogy mi is volna végső soron ez az eskü, a törvény itt nem igazít el bennünket, magunknak kell hát rendet vágnunk. Az eskü ígéret, fogadalom és felajánlás. Úgy hiszem, hogy a legfőbb hatalom a lelkiismeretünkön keresztül büntet meg bennünket, ha megszegjük az eskünket. Ezért most, hogy eskümet letettem, a nemzet minden egyes tagjának, mind a 15 millió magyarnak, külön-külön és együttesen is, a saját lelkiismeretemre hivatkozva megerősítem, hogy minden cselekvésemben nemzetünknek és országunknak, a magyar embereknek, a magyar érdekeknek és a keresztény értékeknek a szolgálata fog vezérelni. Isten engem úgy segéljen! [[Hosszan tartó, nagy taps a kormánypártok soraiban és a páholyokban.]]"
2,u2018-11-12-35,Fidesz-KDNP,0.853515625,2018-11-12,0.2807769477367401,"Köszönöm a szót, igen tisztelt elnök úr. Tisztelt Szószóló Asszony! Tisztelt Országgyűlés! Magyarországnak Lengyelország ezer éve állandó barátja. Ezer esztendeje közös úton járunk, összeköt bennünket a szabad élet vágya és a független államiság iránti remény. Összeköt a keresztény és európai kultúra és az, hogy esetleges vitáink vagy félreértéseink ellenére mindig számíthattunk egymásra. Számíthattunk egymásra, amikor beszorulva Kelet, Nyugat és Dél birodalmai között harcoltunk a szabadságunkért, kultúránk, anyanyelvünk és életmódunk megőrzéséért, nemzeti közösségeink megmaradásáért. Nemcsak sorsunk közös, közös hőseink vannak a sok évszázados szabadságküzdelmekben. Lengyelország száz esztendeje nyerte vissza független államiságát. Ha született igazságos döntés az egyébként számtalan államnak tragikus következményekkel járó, Franciaországban meghozott békék létrehozatalakor, akkor a lengyel államiság visszaállítása az volt 123 esztendő után. Örömteli, de rendkívül nehéz idők vártak ezután is a lengyelekre, meg kellett küzdeniük kivívott függetlenségükért, miközben egy új államot kellett alapítaniuk a három birodalomtól visszakapott hazájukban. Magyarország számára 1918 novembere nehéz hónapokat és éveket hozott, amelyek a trianoni tragédiához vezettek. Arra azonban büszkék vagyunk, hogy ezekben a rendkívül nehéz időkben is tudtunk támogatást nyújtani a lengyel hazafiaknak, akik akkor szabadságukért küzdöttek. A sorsdöntő ütközetnél, a visztulai csoda idején a magyar lőszerszállítmány is hozzájárult ahhoz, hogy megmaradhatott a szabadságát frissen visszanyert Lengyelország függetlensége. Megmaradt a lengyel szabadság, és a lengyel hadsereg meg tudta akadályozni, hogy a bolsevikok 20 évvel korábban foglalják el Közép-Európát és talán egész Európát is. A második világháború vége, függetlenül attól, hogy a világháború alatt ki mikor, milyen formában, melyik oldalon állt, ki mikor szállta meg az országot, mindkét nép számára újabb elnyomatást hozott. A kommunista diktatúra alatt mindkét nép rendkívül sokat szenvedett, a bajban is barátok maradtunk azonban. Hosszasan sorolhatnánk a példákat, miként leltek oltalomra nálunk a honi hadsereg katonái, miként lett 1956-ban a poznańi tüntetésekből magyar forradalom, mit jelentett 1956 Lengyelországban, és mit jelentett a szolidaritás Magyarországon, mit jelentett a gdański hajógyár, és mit jelentett II. János Pál pápa személye és a közösen megélt rendszerváltozás élménye. Tisztelt Országgyűlés! A lengyel-magyar barátság éppen ezért egyáltalán nemcsak a múlt, hanem a jelen realitása és a jövőbe vezető út is. A két ország közötti történelmi kapcsolat minden korábbinál jobb megértést tesz lehetővé, és alapja a visegrádi négyek közös együttműködésének az Európai Unióban és Európa egészében. Ha napjainkban is szabadon akarunk élni, ha meg akarjuk őrizni kultúránkat és nyelvünket, életmódunkat és nemzeti közösségünket, akkor továbbra is barátokként kell együtt dolgoznunk. Kövér László házelnök úr utalt rá a Piłsudski-szobor avatásakor a XII. kerületben, hogy sorsközösségben vagyunk, sorsközösségben vagyunk a lengyelekkel egy olyan Európában, amely mind a sorsot, mind pedig a közösséget megtagadja, illetve vita tárgyává teszi. Ezért a 100. születésnapon, a lengyel államiság 100. éves centenáriumán Isten éltesse Lengyelországot, Isten éltesse minden kedves barátunkat Lengyelországból!"
2,u2018-12-11-33,Fidesz-KDNP,0.82568359375,2018-12-11,0.145287424325943,"Köszönöm szépen a szót. Tisztelt Elnök Úr! Tisztelt Képviselőtársaim! Megkülönböztetett tisztelettel köszöntöm a lengyel kisebbségi szószóló asszonyt. Számomra megtisztelő és hálás, egyben mindnyájunk számára fontos, és bízom benne, egyetértésre találó jogszabálytervezetet szeretnék önöknek most bemutatni.A Lengyelország függetlenségének helyreállításáról szóló törvénytervezetünk, bizodalommal mondhatom, minden közép-európai nép számára példának és fontos üzenetnek tekinthető. 1918-nak a jelentősége más a lengyel és a magyar nép számára. Magyarország tragédiája ebben az évben csúcsosodott ki, és hazánkat egyre mélyebbre taszították ellenséges hatalmak és árulók ezeréves területünk jelentős részének elvesztése útján, miközben Lengyelország visszanyerte területeit és független állammá vált. Látszólag ellentétes folyamatok zajlottak, de valójában ez a centenárium a maga ellentéteivel is egy jellegzetesen közép-európai helyzetet jelenít meg. Népeink nagyon hasonló létkérdésekkel küzdöttek történelmük során. Visszatérő dilemmánk, hogy kinek a segítségével űzzük ki hazánkból a megszállókat, idegen hatalmakat, azok lakájait, ügynökeit. Ez az őrlődés nálunk is és a lengyel társadalomban is végsőkig megosztott táborokat hozott létre. De végső soron a belső vitáktól sem mindig mentes, nemzeti függetlenedésre törő kísérletek mindig a szabadságról, az emberi méltóságról és egy nép önrendelkezéséhez való jogáról és a haza megtartásáról szóltak. A lengyel függetlenség hamarabb szembesült a szovjet-orosz megszállás fenyegetésével, mint Magyarország, és két évvel a létrejötte után kellett Piłsudski vezetésével 1920-ig tartó háborúval visszaverni a megszálló, a kommunizmust egész Európában terjeszteni szándékozó szovjet-orosz hadsereget. Ezzel egész Közép-Európa számára mintegy húsz évvel visszavetette a szovjet típusú kommunista fenyegetést, amiért valójában minden európainak hálásnak kellene lennie. Ehhez azonban hozzátartozik az is, hogy a lengyel hazafiaknak hazájuk védelméhez részben magyar lőszer nyújtott segítséget. A történelmi törekvéseink ugyanis nemcsak hasonlítottak a másik országban zajló folyamatokra, hanem mindig össze is fonódtak egymással. Ennek annyi megrázó, hősies jelenetét lehetne fölsorolni, hogy az napokig, hetekig tartana. A két nép spirituális összetartozása mindig is erősebb volt bármely politikai egyezménynél. A történelmi baráti viszonyunk olyan helyzetekben is egymás mellé állított bennünket, olyankor is egymásnak nyújtottunk baráti jobbot, amikor a szövevényes európai politikai viszonyok egymással szembenálló szövetségi rendszerekbe soroltak bennünket. Pusztán említés szintjén szeretnék néhány konkrét eseményt megidézni, miután a törvény egyik célja az is, hogy megismerjük egymás történelmét és kultúráját. Az 1848-49-es forradalom és szabadságharc idején négyezer lengyel katona vett részt a függetlenségi küzdelmünkben. A második világháború elején Magyarország, annak miniszterelnöke, Teleki Pál miniszterelnök megtagadta Hitler parancsát, határait lezárta a német szállítmányok előtt, illetve nem engedte, hogy a német csapatok Magyarországon keresztül vonuljanak Lengyelország ellen, viszont megnyitotta a határt a lengyel menekültek előtt. S ha azt állítják egyes ’56-os forradalmárok, hogy lengyel vér folyik az ereikben, az azért nem költői túlzás, mert a lengyelek adták a legtöbb vért 1956-ban a magyaroknak. Történelmünk legfontosabb eseményei ezek, amikor a nagyhatalmaknak akik régiónkat védőövezetnek vagy éppen felvonulási területnek tekintették, az itt élő népeket jó esetben alkalmi útitársnak, rosszabb esetben ágyútölteléknek ugyan kiszolgáltatottan, mégis velük dacolva az emberségre, hitünkre és szívünkre hallgattunk, megőriztük méltóságunkat, és nem tettük meg az elvárt ellenséges lépéseket egymással szemben. Ekkor és ettől vált sikeressé a lengyel-magyar szövetség. Ebből az egymás iránti kölcsönös szeretetből, tiszteletből és bajtársiasságból tud ma is kinőni egy közép-európai erő. Az, hogy a független Lengyelország ma létezik, egy hosszú történelmi folyamat következménye, amely a lengyelek kitartásának, rengeteg áldozatnak és nem túlzás ezt mondani isteni csodának is köszönhető, és büszkék vagyunk arra, hogy ebben egy kis részünk nekünk, magyaroknak is lehetett. Azonban az, hogy nemcsak egymással párhuzamosan küzdöttünk a függetlenségünkért, hanem egymás történelmében kölcsönösen egymást segítő módon részt is vettünk, az a nemzetközi jogi, illetve politikai fogalmak szerint nem is pontosan leírható, magasabb erkölcsi szintre emelte kapcsolatainkat, egymás iránti elkötelezettségünket és nehéz közös sorsunkat. A törvény célja tehát egyrészt ennek a történelmi szövetségnek a deklarálása, másrészt ennek a továbberősítése. Van egy oktatásra vonatkozó paragrafusa is a javaslatnak, amely lehetővé teszi, hogy megismertessék a magyar diákokkal az összefonódott történelmünket és kultúránkat. De van ennek a törvénynek egy erős, mai közép-európai vonatkozása is. Voltaképpen a szuverenitáshoz való jogunkról és arról is szól, hogy ebben mi kölcsönösen támogatjuk egymást. Közép-Európa a világ egyik legkomplexebb, legsokrétűbb, legsokszínűbb, a különböző kultúrák egymás mellett élésének mással össze nem hasonlítható régiója, de egyben az egyik legküzdelmesebb szelete is a világnak. Úgy is fogalmazhatnánk, hogy Közép-Európa mindig is küldetéses térség volt a történelmében, és ezt a küldetést mindenkor újra kell fogalmaznunk. Meg kell találnunk azt a mának és a jövőnek szóló közös célt és feladatot, amely erősebbé tesz bennünket, ezáltal a megmaradás biztonságát hozza el mindnyájunknak, valamint hazát építő jövőképet, és így reményt sugároz a környezetünkre, megelégedést és a szülőföldön élés boldogságát hozza el az itt élő népeknek. A történelmi tényeken túl tehát a közös jövőnkről szól ez a törvény, amelyben erős nemzetek erős Európáját tudjuk építeni, amelynek Közép-Európa az egyik erős régiója. A lengyel-magyar múlt erejéből, az egymásért való kiállás erkölcsi parancsából, a közös keresztény gyökereinkből tovább kell építkeznünk konkrét célokat megvalósítva, olyanokat például, mint a Varsó-Budapest gyorsvasútvonal megépítése, amely ténylegesen összeköti és fejleszti ezt a térséget. [[9.20]] A fejlesztésekhez hozzátartozik a tiszteletadás, az emlékezés ünnepe is, de nemzedékünk feladata, hogy a két nép történelmi barátságát a térség felvirágoztatásában, összekovácsolásában, megerősítésében és újraépítésében kamatoztassuk. Kérem ezért önöket, hogy a lengyel-magyar barátságra és közös közép-európai sorsunkra, jövőnkre való tekintettel szavazzák meg ezt az előterjesztett törvényjavaslatunkat. Nem nagyon van példa más népek között az évszázados közös barátságról szóló mondások és versek létére, ezért engedjék meg, hogy hangozzanak el a mindenki által jól ismert szavak itt, a magyar parlamentben is, amelyek kifejezik a lengyel és a magyar nép mély lelki összetartozását, szívünk együtt dobbanását, és amely így szól: „Polak, Węgier, dwa bratanki / I do szabli, i do szklanki / Oba zuchy, oba żwawi / Niech im Pan Bóg błogosławi.” „Lengyel-magyar két jó barát / Együtt harcol s issza borát / Vitéz s bátor mindkettője / Áldás szálljon mindkettőre.” Köszönöm a szíves figyelmüket. [[Taps a kormánypártok soraiból.]]"
2,u2021-06-07-27,Fidesz-KDNP,-0.77392578125,2021-06-07,0.9931350946426392,"Köszönöm szépen, elnök úr. Tisztelt Ház! Ami nem öl meg, az megerősít, tartja a közmondás. Márpedig nekünk nincs mit szépítenünk rajta, Magyarországra és a magyar nemzetre 101 esztendővel ezelőtt a versailles-i Nagy-Trianon-kastélyban a halálos ítéletet mondták ki. A békediktátumhoz hasonló büntetést országra és nemzetre történelmi emlékezet óta még sosem róttak ki. De Magyarország képes volt túllépni a felfoghatatlan mértékű veszteségeken, és a mitológiai főnixmadár módjára saját hamvaiból újjáéledni. Ezzel párhuzamosan az elszakított nemzetrészek is élni akarásukról és képességükről tettek tanúbizonyságot, megszervezték magukat, és alkalmazkodtak a megváltozott viszonyokhoz. A második világháború újabb mérhetetlen veszteségeket okozott, és következtek az internacionalista kommunizmus évtizedei. Miközben az utódállamokban az állam működésének minden szintjét átszőtte a soviniszta ideológia, addig a kádári Magyarországon súlyos büntetés járt a Székely himnusz baráti körben való elénekléséért is. Az anyaországban legkevesebb két olyan generáció is felnőtt, akik legfeljebb családi körben hallhattak arról, hogy Magyarország egy olyan ország, amely önmagával határos, mert a határ másik oldalán is mindenhol magyarok élnek. Ez volt az a viszonyítási pont, ahonnan újjá kellett építeni a nemzeti összetartozás érzését. Tisztelt Képviselőtársaim! Június 4-én Csíksomlyón a székely hadosztály emlékművénél emlékeztünk a nemzeti tragédiára. A csíki huszárok megidézték a székely hadosztály emlékét is. Akkor, a nagy háború után a reménytelennek tűnő helyzetben néhány ezer székely magyar fegyverrel küzdött a magyar hazáért. Ma minden fiatalnak ismernie kéne ezt a történetet, mert erőt lehet meríteni a dicsőséges harcokból és a belső, kommunista ellenséggel is küzdő hadosztály példájából. Nincs veszett ügy, csak a magyar haza becsülete van, és ezért küzdeni kell, üzeni nekünk a székely hadosztály példája úgy, ahogy a harcosok együtt, egy emberként énekelték a harci indulóban: „Bajtárs, ha még tán csak öt perc az élet, mindegy, de győznünk muszáj!” Tisztelt Ház! Az elmúlt 30 éves menetelés során a megtett útnak voltak lélekemelő csúcspontjai és kiábrándító mélypontjai. A mából visszatekintve látjuk igazán, hogy a maga idején micsoda jelentősége is volt Antall József néhai miniszterelnök azon kijelentésének, hogy ő lélekben 15 millió magyar miniszterelnöke. Újabb csúcspontok voltak a státusztörvény, a kettős állampolgárságról szóló törvény, a határon túli család- és gazdaságfejlesztési támogatások rendszerének bevezetése. Azonban azt sem felejthetjük el, hogy lélekromboló mélypontok is voltak, amelyek lassan gyógyuló sebeket ejtettek a nemzet testén. Ilyen volt a Magyar Állandó Értekezlet megszüntetése és mindennek a minden kétséget kizáró negatív megkoronázása, a 2004. december 5-ei gyurcsányi nemzetárulás. Ez utóbbi egy olyan mélypontja volt a magyar politikának, amit megbocsátani még ma sem lehet. Talán azért sem, mert az a személy, aki ezt az ősbűnt, az anyaországi magyar külhoni magyar elleni hergelését koordinálta, sosem kért ezért bocsánatot. Az általa vezetett baloldal, Vadai Ágnesestül, Dobrev Klárástul pedig a mai napig ugyanazt a gyakorlatot folytatja, szórják a mételyt, és a külhoniak ellen hergelnek, és Gyurcsány emberei, a teljes baloldal követik az őszödi nemzetárulót. Szabó Timea a maszkokat sajnálta a külhoni magyaroktól. A jobbikos képviselőtársaink, akik korábban június 4-én a trianoni tragédiára emlékeztek, ma, a nemzeti gyász napján már újdonsült vezérük, Gyurcsány Ferenc születésnapját ünnepelik. Tisztelt Képviselőtársaim! Minden korábbi buktató és ármánykodás ellenére 2010 után Magyarország elmúlt több mint tíz éve egy történelmi léptékkel mérve is sikeres időszak volt. Az ország nemzetközi tekintélye folyamatosan erősödik, sikerült rendezni közös dolgainkat néhány szomszéd országgal. Ma több mint egymillió új magyar állampolgár van, és a magyar nemzet egységesebb, mint az elmúlt száz esztendőben bármikor. Az elmúlt egy évben ugyan elzárt egymástól a vírus, de ma azt remélhetjük, hogy közösen leküzdöttük a láthatatlan ellenséget, az oltás megvéd a vírustól, és pünkösdkor Csíksomlyó ismét meggyújtotta a remény lángját a Kárpát-medencében. Tisztelt Képviselőtársaim! Azok az erők, akik a magyarországi baloldalt alkotják, igazából annak a globális érdekcsoportnak a helyi gátlástalan kiszolgálói, akik egy nemzetek és helyi sajátosságok nélküli, hagyományaitól, keresztény értékeitől megfosztott, migráció által megbontott egységű Európában gondolkodnak. Az általuk álmodott új világban már abban sem lehetünk biztosak, hogy a fiú az fiú, a lány pedig lány. Azt is látni kell, hogy hívják a miniszterelnök-jelöltjüket bárkinek, alkossák bármilyen pártok a baloldali összefogást, annak karmestere és meghatározó alakja Gyurcsány Ferenc lesz, akinek a hatalom megszerzése érdekében semmi sem drága. Ha kell, hazudik reggel, éjjel meg este, és ha kell, éket ver külhoni és anyaországi magyar közé. Egy ilyen helyzetben minden, nemzetét és hazáját szerető magyar embernek az a dolga [[Az elnök csenget.]] , hogy a nemzetére támadó baloldal hatalomba való visszakerülését ne engedje, jövőre éljen majd szavazati jogával: szavazzon a nemzet felemelkedésére. A tét hatalmas, de nekünk áll a zászló, és a hosszú küzdelem…"
2,u2020-06-03-25,Fidesz-KDNP,-0.8173828125,2020-06-03,0.4055294692516327,"Köszönöm szépen, elnök úr. Tisztelt Képviselőtársaim! Tisztelt Ház! A XX. századi magyar történelem legtragikusabb eseményét és az ezeréves Magyarország megszűnését együtt jelenti Trianon. A gyalázatos, igazságtalan békediktátumot száz éve, 1920. június 4-én kényszerítették a világháborúban győztes hatalmak Magyarországra. Bár a győztesek kimondták a halálos ítéletünket, felálltunk, és ma, száz évvel a csonkítás után Magyarország még mindig megvan, és soha nem volt olyan erős, mint ma. Tisztelt Ház! Trianon a szívünkben él, a szívemben él. Azért is szólok most, mert az én személyes sorsom is összekapcsolódik Magyarország szétdarabolásával, mert Marosvásárhelyen, Erdélyben magyarnak, de román állampolgárnak születettem. Sokan vannak itt a tisztelt Házban, akiknek felmenői az elcsatolt területeken születtek, de tudomásom szerint a képviselők közül egyedül én születtem odaát. Nem gondoltam volna negyven évvel ezelőtt az 1557-ben alapított Bolyai Farkas Gimnázium tanulójaként, hogy magyar állampolgárként a magyar Országgyűlésben leszek képviselő. A Jóisten megadta ezt a lehetőséget nekem, de az elmúlt tíz év megadta a lehetőséget a határon túli nemzettársainknak is, hogy magyar állampolgárok legyenek, és azt, hogy ma egy egységes magyar nemzet tagjai lehetnek. Az elmúlt száz évben mi, magyarok sok mindent megéltünk. A részleges revízió után háború és 45 év kommunista sötétség következett. 45 évig itt, Magyarországon is úgy tanították, hogy a haza és a magyar nemzet véget ér Ártándnál vagy Tompánál, a hivatalos történetírás elhallgatta, hogy három és fél millió magyar él határon túl a Kárpát-medencében. A 10 millió magyarban gondolkodó kommunista világot Antall József a 15 millió magyarra vonatkozó kijelentésével lezárta. Emlékszem a miniszterelnök úr kijelentésére, együtt sírtunk a családdal és sok százezer magyarral a világban: végre mi is fontosak vagyunk, nemcsak mi akarjuk a magyar hazát, Magyarország is akar minket. Pedig úgy éltünk évtizedeken keresztül, milliók a határ másik oldalán, hogy természetesnek vettük, hogy magyarok vagyunk, magyar idő szerinti szilveszterkor mindig könnyes szemmel énekeltük a Himnuszt, és mintha végső csatába mentünk volna, imádkozva szurkoltunk Magyarországnak a román-magyar labdarúgó-mérkőzések előtt. Tisztelt Ház! A traumát teljesen nem lehet feldolgozni, de bizonyos mértékben muszáj, hiszen az élet már 1920. június 5-én is ment tovább az élet parancsa ilyen. Másrészt viszont a kommunista elhallgatás miatt keveset beszéltünk az elmúlt száz évben a magyarság igazságtalan, kollektív megbüntetéséről és rengeteg magyar ember személyes tragédiájáról. Sokakat megöltek, százezrek menekültek, éltek vagonokban, számtalan sérelem érte a magyarokat, rengeteg ember életét nyomorították meg. Az elcsatolt területeken ma is nap mint nap szembejön velünk Trianon, akár úgy, hogy nem vehetik fel a magyarok a magyar állampolgárságot, nem beszélhetnek az anyanyelvükön, bezárják az iskoláikat, vagy éppen az államelnök uszít nemzettársaink ellen. Tisztelt Ház! A rendszerváltás után, az egymásra találás harminc éve alatt nagy utat jártunk be. A lélekben 15 millió magyart képviselő Antall-kormányt követő Horn-kormány, még ha eltérő hangsúlyokkal is, de magyar nemzetben gondolkodott. Ez a politika az első Fidesz-kormánnyal új fokozatba kapcsolt, látványosan emelkedett a támogatások mértéke, közjogi értelemben is új szakasz következett a státusztörvénnyel. Ezt állította le a Gyurcsány-kormány, és megásta saját sírját is 2004. december 5-én. 2010 után a második Orbán-kormány egy új paradigmát hirdetett, amelynek fundamentuma az alaptörvényi felelősség, az erre épülő kettős állampolgársági törvény és a június 4-ét a nemzeti összetartozás napjává nyilvánító törvény. Elfelejteni sosem tudjuk Trianont, viszont szembe kell néznünk a realitásokkal. Úgy birkóztunk meg a traumával, hogy közben nem pusztultunk bele, sőt az elmúlt években megerősödtünk. [[10.10]] Soha nem voltunk olyan helyzetben, mint ma. Ma egy erős Magyarország vág neki a következő száz évnek, egy olyan helyzetben, amikor ismét egymásra találtak a magyarok a Kárpát-medencében, és egy szélsőséges párt kivételével ma már a magyar társadalom érti és érzi Trianont, rádöbbent az igazságtalanságra, és nem csodálkozik, ha egy szabadkai, kassai, lendvai, eszéki, csíkszeredai, beregszászi magyar magyarul beszél. Ugyanakkor véget ért a száz év magány: ma vannak szövetségeseink, vannak sikereink. Szerbiával soha nem voltak olyan jók a kapcsolatok, mint ma. Szlovákiával a V4 keretén belül nagyon sok kérdésben egyetértünk, bár vannak még megoldandó ügyek. A szerb példa is bizonyítja, hogy nem a magyarokon múlik az, hogy ma nincs jó viszonyunk Ukrajnával vagy Romániával. Tisztelt Ház! Ami igazságtalan volt akkor, az ma is az. Soha nem felejtünk! Gyermekeinkkel meg kell ismertetni a múltat, büszke magyarnak kell nevelni őket. Túléltük az elmúlt száz évet, és ma mi vagyunk a Kárpát-medence legnagyobb nemzete. Dolgozni kell a jogi, kulturális és gazdasági alapok további fejlesztéséért a nemzet további építése érdekében. Határon innen és túl készen állunk a következő száz évre. Magyarország mindenekelőtt, a Jóisten mindannyiunk fölött! Köszönöm szépen."
2,u2016-04-04-37,Fidesz-KDNP,-0.89111328125,2016-04-04,0.9945238828659058,"Köszönöm a szót, elnök úr. Tisztelt Államtitkár Úr! Tisztelt Ház! A Magyar Szocialista Párt már nem akar vagy nem szívesen akar visszaemlékezni a gyászos emlékű, 2004. december 5-i napra, amikor is Gyurcsány Ferenc vezényletével nyíltan megtagadták a határ túloldalán élő magyar testvéreinket. Számunkra, akik a kirekesztés ellen és a magyar testvéreink mellett álltunk és állunk ki, kitörölhetetlen, szomorú emlék ez a nap. Nincs még egy olyan párt, amely ilyen látványosan tagadta volna meg nemzettársait. Szabolcs-Szatmár-Bereg megye képviselőjeként, egy olyan választókerület képviselőjeként, melynek keleti szomszédja Kárpátalja, ezen eseménysort követően különösen nehéz volt a Kárpátalján élő rokonaink, barátaink rosszalló pillantásaival, megjegyzéseivel szembesülnünk. Orbán Viktor harmadik kormánya a határon túli magyarok boldogulásának elősegítését tartja az egyik legfontosabb feladatának. Mi nem felejtjük el, hogy az MSZP elnöki tisztségére bejelentkező Szanyi Tibor 2010-ben a kettős állampolgárságról szóló törvényjavaslat szavazása során ismét megtagadta a határ túloldalán rekedt magyarokat. Mi, akik a határ közvetlen szomszédságában élünk, nem felejtjük el, hogy a szocialisták mennyire megnehezítették a határon átjutás feltételeit, hogyan várakoztak órákon át azok, akik rokonlátogatásra igyekeztek Kárpátaljára. Napjainkban viszont hatalmas segítség, hogy a Nemzeti Adó- és Vámhivatal vezetője ez év februárjában visszavonta az alkalmi jelleg ellenőrzésére vonatkozó korábbi utasítást; nem kell most már kitölteni, ahogy mi, határ mellett élők neveztük, a kis fehér papírt. Hasonlóképpen az alkalmi jelleg ellenőrzésének megszüntetésével könnyebbé vált a határátkelés kifejezetten turisztikai vagy rokonlátogatási céllal utazók számára. A Fidesz fontosnak tartja, hogy a kormány segítsen a legnehezebb helyzetben élő nemzettársainkon, ez különösen igaz a háború sújtotta Ukrajnára és Kárpátaljára. [[Az elnök a csengő megkocogtatásával jelzi az idő leteltét.]] A fentiek fényében mit tervez a kormány a kárpátaljai magyarok megsegítésére? Milyen módon és milyen eszközökkel tervezi megkönnyíteni a Kárpátalján élő nemzettársaink életét? Köszönöm szépen. [[Taps a Fidesz soraiból.]]"
2,u2014-11-17-279,Opposition,0.51171875,2014-11-17,0.4003090262413025,"Köszönöm a szót, elnök úr. Tisztelt Képviselőtársaim! Ma ünnepeljük a Duna két partján fekvő Pest, Buda és Óbuda egyesítését. Így jött létre a mai Budapest 1873-ban. Ezzel a jeles eseménnyel egy egész nemzet fővárosa jött létre. Városunk sok mindent látott már. A budai részt felégették a tatárok, majd később a törökök foglalták el a területet. Budapest megélt háborúkat és megélt forradalmakat. Az egyesült város évszázadok óta terepe a jogok érvényesülése igényének. Budapest lakosai csakúgy, mint más nagyvárosokban kötelezettségeik teljesítése mellett mindig kivívták az ezt ellentételező jogaikat is, bárhogy is próbálták elnyomni őket. Orbán Viktor évekkel ezelőtt még Budapest-minisztériumot vizionált. Mára erre nincs is szükség, hiszen enélkül is megpróbálja a miniszterelnök a saját illúzióit a városra erőltetni, a főpolgármesteren keresztül. Tisztelt Képviselőtársaim! Erős Budapest nélkül nincs erős Magyarország. Ezt a Fidesz is egyébként nagyon jól tudja. Az elmúlt évek intézkedései viszont azt mutatják, hogy Orbán Viktor nem akar erős Magyarországot. Ő mondta, emlékszünk, hogy ne azt figyeljük, amit mond, hanem azt, amit tesz. Rendben, akkor nézzük ezt! Ne is figyeljünk arra, amit mond, mert egyébként több mint négy éve folyamatosan hazudik, ezt tudjuk. Figyeljünk a tetteire! Miket is tesz? Folyamatosan gyengíti az országot, gyengíti Budapestet. Budapest főpolgármestere, Tarlós István pedig hű szolgaként közreműködik ebben a rombolásban. Az önkormányzati választások előtt elfogadták a mára jól ismert Budapest-törvényt, amelyben átszabták a választás feltételeit, a saját illúzióiknak alárendelten formálták a fővárosi képviselő-testületet és közgyűlést is. Most a törvény módosításával létrehozták a főpolgármesteri vétót, megvágják a kistelepülési polgármesterek fizetését, megszüntetik a frakciókat, és jelentősen felemelik a főpolgármester fizetését. Budapest utcái sok mindent láttak már. Ma is, más városok mellett, a budapesti utcákon igyekeznek emberek ezrei felhívni a kormány figyelmét arra, hogy nagyon rossz irányba viszik az országot, rossz irányba viszik Budapestet. A kormány az ország szívét, Budapestet próbálja kézi vezérlésre kapcsolni. A választásokra nem hivatkozhat többé a Fidesz! Budapest szíve ugyanis újra megdobban. Erre emlékezzünk ma, és ez az esemény történik ma is. A történelem is megmutatta, hogy Budapest szavára figyel az ország, és figyelnie kell immár a kormánynak is. Budapest ma ismét megszólalt. És ezt még az illúzióiban fürdő Orbán Viktor sem hagyhatja figyelmen kívül. A fideszes képviselők pedig ? látjuk, hogy egyébként üres a Ház ? nem azon vannak, hogy kordában tartsák a valóságtól már réges-régen elrugaszkodott főnöküket, hanem inkább menekülnek a nép hangja elől. Azt gondolom, nem tehetik ezt meg sokáig, nem tudnak elfutni a nép hangja elől. Köszönöm szépen."
2,u2015-03-16-229,Opposition,0.42236328125,2015-03-16,0.997069239616394,"Köszönöm a szót, elnök úr. Valóban, 1676. március 27-én Borsi várában született meg II. Rákóczi Ferenc, és ennek az évfordulóját kívánják az előterjesztők egy emléknapot állítva gyakorlatilag megünnepelni. Magam egyébként alapvetően örülök annak, ha olyan előterjesztések kerülnek a Ház elé, amelyek közös történelmi múltunkra, közös emlékeinkre megfelelő méltósággal kívánnak emlékezni, és ez szerintem egy ilyen javaslat. Az MSZP ezt támogatja, én magam is támogatom. Ha már viszont ez szóba került, akkor engedjenek meg néhány gondolatot! Bár az én választókörzetem egy kétezer éves múltra mindenképpen visszatekint - Óbuda, Békásmegyer -, de most megnyugtatok mindenkit, hogy én nem fogok erre a kétezer évre utalni, mert lehet, hogy akkor valóban kicsit elmenne az idő mástól is. De ha az ember történelemmel foglalkozik, magam is történész vagyok, akkor ismerjük a múltat, és nem féljük használni. Mindenképpen azonban fontos arról beszélnünk, hogy van egy olyan iránya is ennek a javaslatnak, ami szerintem talán a mindennapokban is nagyon hasznos lenne, ha érvényesülne: az, hogy az iskolákban milyen Rákóczi-kép érvényesül, vagy egyáltalán érvényesül-e Rákóczi-kép. Azt lehet mondani, hogy a kerettantervi szabályozások megváltozása óta, mondjuk, a modern kori magyar történelemben vagy a modern kori magyar oktatás történetében soha ennyire keveset nem tanultak a gyerekek Rákóczi Ferencről, mint amennyi most a tankönyvekben szerepel. Például, amit Dunai Mónika képviselőtársam mondott, a szécsényi országgyűlés, az a kerettantervi követelmények között egyébként sem évszámban, sem pedig fogalomként nem szerepel a mai napig sem, sem a gimnáziumi, sem a szakközépiskolai kerettantervi követelmények között, és a szakiskolairól nem is beszélve, ahol a történelem tantárgyat most már társadalmi ismeretnek nevezik. Nagyon sok mindent elmond erről a vitáról, hogy a Nemzeti összetartozás bizottságának ülésén egy kicsit elébe mentünk az előterjesztés vitájának, és jobbikos képviselőtársam a szakiskolai közismereti tankönyvet - merthogy nincsenek külön tantárgyi tankönyvek - emelte föl, és lehetett idézgetni belőle, hogy mennyire foglalkozik akár a történelemmel, akár konkrétan Rákóczi Ferenccel is ez a tankönyv. Mindenkinek a fantáziájára bízom, hogy a 260 vagy 280 oldalas közismereti tankönyv - ami, még egyszer mondom, tehát nem a tantárgyi tankönyv, amiről beszélünk, hanem az összes tantárgy benne van - milyen mélységben tárgyalhatja ezt a témát. De azt kell mondjam, hogy amikor én magam 2002-ben elkezdtem tanítani, akkor lényegesen jelentősebb információk voltak a Rákóczi-szabadságharcról az akkori történelemkönyvben, ami megdöbbentő módon, egyébként érdekes módon az volt, amiből én magam tanultam a történelmet még annak idején, a Walter Mária-féle történelemtankönyv, mint amikor befejeztem a tanítást néhány évvel ezelőtt, akkor mennyiben volt szó Rákóczi Ferencről és tevékenységéről. Azt lehet mondani, hogy körülbelül felére csökkent az információanyag, ami ezekben a tankönyvekben szerepel. Értem, hogy meg kell változtatni, a modern kor igényeihez kell igazítani a történelemtankönyvet is, ezzel semmi probléma nincsen, hiszen ezt minden oktatási kormányzat egyébként csinálja, azonban az mindenképpen érdekes, hogy ha jelentősen csökkentünk egy információs anyagot - például a Rákóczi-szabadságharc konkrétumai jelentősen áldozatul estek ennek a fajta ollónak -, akkor bizony felelősségünk az, hogy a jövő generációja ezekről a dolgokról mennyit fog tudni. Ezért én is igazodom ahhoz, amit képviselő asszony mondott, hogy ne csak szavakkal, hanem tettekkel is tegyünk ezért a célért. Tehát például nézzük azt meg, hogy a mai magyar történelemoktatásban hogy fordulhat elő az, hogy sosem tanultak ennyire keveset Rákóczi Ferencről és a szabadságharcról a gyerekek, mint most. Miért van az, hogy a kerettanterveket és a tankönyveket így kellett megváltoztatni? Érdemes lenne azt is végigpörgetni, hogy az elmúlt néhány évben hányszor fordult elő az, hogy a Rákóczi-szabadságharc egyes aspektusai, fogalmai, évszámai a középszintű vagy az emelt szintű érettségi tételek között kérdésként szerepeltek. Tehát miközben persze ide tudunk hozni egy ilyen javaslatot, és ezt persze én magam jó szívvel tudom is támogatni, aközben azért korábban gyakorló történelemtanárként azt láttam, hogy messze a valóság nem ez volt, amiről itt önök beszéltek. A valóság az volt, hogy az elmúlt időszakban ez a szabadságharcunk egy kicsit elsikkadt, pedig lehetne kreatív eszközökkel is élni. Én emlékszem arra, amikor 2010 előtt, már sajnos meg nem mondom, hogy mikor, az akkori oktatási minisztérium egy játékot, egy számítógépes játékot készíttetett, először a ’48-49-es forradalom és szabadságharcról, majd azt követően a Rákóczi-szabadságharcról is; zárójelben megjegyzem, egyébként az amerikai függetlenségi háborúról is. Ennek a számítógépes játéknak jelentős nóvuma volt, hogy nem lehetett úgy játszani, hogy az ember rákattintva az egyes hadvezérekre, ne kapott volna nagyon-nagyon mély ismereteket arról, hogy a szabadságharc hadvezérei kik is voltak, mi is köthető a nevükhöz. De hogy még ennél is jobban szolgálja egy játék a gyerekek tanulását, gyakorlatilag egy történelmi adattár, egy tárgymutató is rendelkezésre állt azoknak, akiknek egyébként érdeklődésük is volt, hogy ezzel foglalkozzanak. Nem gondolom, hogy most feltétlenül le kell másolni ezt a múltat, azonban jól mutatja ez a példa is, hogy milyen kezdeményezések lehetnek azok, amelyekkel akár ezt a célt is, amelyet az előterjesztők kitűztek, el lehet érni. Igazából azt hiszem, hogy ezek az emléknapok akkor érnek valamit, és ezt nagyon helyesen mondta a képviselő asszony, ha ezt meg tudjuk tölteni tartalommal; ha valóban van szándéka a kormányzatnak, hogy tartalommal töltse meg; ha valóban van szándéka a kormányzatnak arra, hogy olyan közös emlékezetpolitikába illessze be Rákóczi Ferenc és szabadságharcának a történeti értékelését is, amelyet a nemzet közössége tud vallani. Ez akkor tud sikeres lenni, ha nem a napi politikai párharcok céltábjául tesszük ezt az emléknapot, de talán sokan kritikaként megfogalmazták már azt, hogy ilyenkor adott esetben akár hasznos lenne a többi frakcióból is felkérni olyan embereket, akik lehetséges, hogy vállalják ezt a fajta közös emlékezetpolitikát. Mert jobban szolgálná ennek az előterjesztésnek és más emlékezetpolitikai előterjesztésnek a sikerét is az, ha előfordulhatna ebben a Házban az a rendszerváltás óta egyébként ritkán látott pillanat, hogy valamennyi frakció közösen nemcsak támogat, hanem akár ki is dolgoz egy javaslatot. Nem gondolom, hogy ez a pont most eljött, hiszen látszik, hogy nem. Ez már a második emlékezetpolitikai előterjesztés, amelyet én magam egyébként támogattam itt a Házban, illetve a Magyar Szocialista Párt támogatott, annak ellenére, hogy ott is elmondtuk már, és most is elmondtuk kritikaként, hogy szeretnénk, ha azok az emlékezetpolitikai momentumok, amelyeket valóban mindenki tud vallani ebben a Házban, ebben a demokráciában, ebben az országban, az közös előterjesztésként kerüljön ide. Ez most sincs így, de ennek ellenére megint csak tudjuk támogatni ezt, annak reményében, hogy ez a helyzet meg fog változni. Nagyon fontosnak tartjuk azt, hogy ezek a nemzeti minimumok, azok a nemzeti történeti minimumok, amelyeket a magyarság közössége egységesen vall, ebben a Házban is egységesen tudjanak megjelenni. Mi ennek semmiképpen nem kívánunk kerékkötői lenni, de egyúttal ezen az úton is kifejezem a Magyar Szocialista Párt abbéli igényét, hogy szeretnénk azt, ha az előterjesztések, emlékezetpolitikai tárgyú előterjesztések legalább törekednének arra előterjesztői szinten, hogy a Ház összességét, a magyarság közösségét egészében is megszólítsák és egészében is tudják képviselni. Persze természetesen, ha valamely frakció nemet mond egy ilyen igénynek, az egy üzenet az előterjesztők felé is, hogy nem kíván részt venni ebben a közös emlékezetpolitikában, nyilván ilyenkor meg kellene mondani azt, hogy mi az oka elutasításnak. Azonban sajnos az a helyzet, hogy a megkeresésig sem jutottak el feltétlenül. [[18.20]] Azt gondolom, hogy nagyon jó lenne, hogyha ez a határozati javaslat meg tudna valósulni. Nagyon jó lenne, hogyha az általam a közoktatásban szerzett tapasztalatok, mondjuk, megváltoznának. Nagyon jó lenne, hogyha az előterjesztők szándéka nem merülne ki abban, hogy kipipálják a feladatot, és tennének képviselőtársaim is azért, hogy a mindennapokban is Rákóczi-emlékév legyen, a mindennapokban is programok legyenek, iskolai ünnepélyek legyenek, és az, hogy nem a „futottak még” rovatban, nem zárójeles információként vagy adott esetben még akként se gondolhassunk a Rákóczi-szabadságharcra, ha a történelemkönyvet lapozgatjuk. Köszönöm, hogy meghallgattak."
2,u2018-02-20-140,Opposition,0.10498046875,2018-02-20,0.38591787219047546,"Tisztelt Elnök Úr! Képviselő Asszonyok és Képviselő Urak! Mélyen tisztelt Vendégeink! Nem egyszerűen egy 450 évvel ezelőtti eseményre emlékszünk és azt ünnepeljük, hanem egy gondolkodásmódra, amely gondolkodásmód ráadásul Erdélyben, Tordán 1568 első napjaiban, január 3-13. között nem önmagában álló egy olyan kísérlet volt, amely aztán valamilyen módon hamvába holt vagy éppenséggel elporladt, esetleg eltaposták, hanem olyan dologról beszélünk, tisztelt képviselői a Magyar Országgyűlésnek, amely egy sikeres megoldás volt. Oly ritkán tudunk a magyar történelemből kiemelni olyan eseményeket, olyan mentalitást, olyan gondolkodásmódot, amely egyébként nem önmagában, nemcsak abban az évben, évtizedben, hanem évszázados és valóban a korszakot tekintve is hosszú távon érvényes és sikeres megoldás. Azt kell mondjam önöknek, hogy nagyszerű dolog arra gondolni, hogy azok az elődök, akik ezt a döntést ott Tordán meghozták, olyan döntést hoztak, amiből az újjáalakuló, formálódó modern Európa meghatározó gondolkodói nemcsak merítettek, hanem építettek. Amikor majd két évtized elmúltával Justus Lipsius Németalföldön először fogalmazza meg a szuverenitás tartalmát mi kell egy államnak ahhoz, hogy egyébként valóban önálló, szuverén, mások által tisztelt legyen , akkor visszanyúl ahhoz a döntéshez, amelyet egy erdélyi kisváros templomában hoztak. [[15.50]] Amikor háromnegyed évszázad múlva a mind a mai napig a nemzetközi jog atyjaként tisztelt Hugo Grotius a De jure belli ac pacis című művében a háború és béke jogáról; megjegyzem, mindenütt a világban, ahol színvonalas jogi oktatás folyik, ez alapmű , ebben a Párizsban kiadott kötetében épít és használja mindazt a gondolkodást, mindazt a tartalmat, amelyet erdélyi karok és rendek 1568-an megfogalmaztak. Ezért helyesnek tartom, és én magam és a frakciónk is csatlakozik ahhoz a közösséghez, amely hallja és meghallotta az Erdélyi Unitárius Egyház kérését és javaslatát, hogy a Magyar Országgyűlés különböző frakciói, egymással különböző módokon vitatkozó képviselők, mindannyian magyarok és európaiak ezt az eseményt, sőt ezt a gondolkodásmódot, sőt ezt a hosszú távon is érvényes sikeres megoldást, a vallási tolerancia tordai országgyűlésen törvénybe iktatott valóságát együtt és közösen megvalljuk 450 év távlatából. Nyolcvan év kellett Európának, tisztelt képviselő asszonyok és képviselő urak, éppen nyolcvan esztendő, amikor egy nagy, ahogy annak idején mondták, az első világpusztító háborút lezáró béke 1648-ban, a vesztfáliai béke két német városban, Münsterben és Osnabrückben megköttetett. Az a béke, amely sok minden más mellett kétségkívül a modern Európa egyik alappillére volt. Lipsius, Grotius és mások, nemcsak elméleti gondolkodók, hanem a gyakorlatban korábban egymással vitatkozó, sőt harcoló ellenfelek belátása a tordai országgyűlés 1568-as végzését elődjének, szellemi elöljárójának tartotta. Ők úgy hívták, hogy pax optima rerum, egyszerűen azt mondhatnánk, a legmegfelelőbb béke, igazából a dolgok legjobb elrendezése. Mi most egy választási kampányt kezdtünk, tisztelt kormánypárti és tisztelt ellenzéki képviselők. Lássuk be, hogy vallási türelem és általában türelem azok között kell hogy létrejöjjön, akik egyébként különböző módon gondolkodnak, mert akik azonos módon gondolkodnak, azok, bár nem ritka az sem, hogy ott vitatkoznak, mégiscsak megállapodásra tudnak jutni. Az a gondolkodásmód, amelyet Torda meghonosított a magyar és európai történelemben, biztos vagyok benne, hogy egyébként minket, mindannyiunkat, különböző módon gondolkodó, különböző frakciókban ülő magyarokat és európaiakat összeköt. Ezért csatlakozom és javaslom én is, hogy együtt szavazzuk meg ezt a helyes törvényjavaslatot. Köszönöm szépen."
2,u2022-05-17-51,Opposition,-0.38818359375,2022-05-17,0.11191900074481964,"Tisztelt Elnök Úr! Képviselő Asszonyok és Képviselő Urak! Négyévente sajátos vita az, amit ilyenkor lefolytatunk. A ciklus elején a minisztériumok felsorolásáról szóló jogszabály, ugyanakkor a mindannyiunk birtokában lévő tudás szerint a magyar alkotmányos berendezkedés azt írja elő, hogy nem a kormánynak van miniszterelnöke, hanem a miniszterelnöknek van kormánya, következésképpen az, amit a megválasztott miniszterelnök a parlament elé tár, nagy valószínűséggel az akaratát tükrözi, azt a fajta elgondolását, hogy ő így vezeti az országot. Nem túlságosan merész feltételezés, hogy a mögötte lévő többségi frakciók ezt támogatni fogják, akkor mire való ez a vita, pedig négyévente beszélünk erről. Nem gondolom, hogy ez a vita arról szól, hogy akár a többségi frakciók, de különösképpen a miniszterelnök érvek vagy gondolatok hatására megváltoztatná azt az álláspontját, amin az elmúlt hetekben a hírek szerint dolgozott. Magyarul: most mi, ellenzékiek… én biztosan nem, nem azért mondom el a véleményemet, mert abban a hitben vagyok, hogy az igazam hatására változik az előterjesztés, hanem azért, mert képviselek választókat, képviselünk több százezer, igen, több millió magyart, akiknek érdemes tudni, hogy hogyan gondolkodunk, mi a hozzáállásunk kormányhoz, szerkezethez, ebben az értelemben tegnap elhangzott miniszterelnöki beszédhez képest hogyan gondolkodunk, hogyan gondolkodom az országunk jövőjéről, közeljövőjéről, és arról a viszonyrendszerről, amiben élünk. [[11.40]] Azt helyes gondolatnak tartom, hogy egy kormányt egy adott időszakra az azt befolyásoló meghatározó hullámok, meghatározó körülmények figyelembevételével kell alkalmazni. Ebben az értelemben nem helyes dolog mereven konzervatívnak lenni egy konzervatív ember számára sem, és nem helyes csak innovációról beszélni akkor, amikor egyébként több területen megújításra, megújulásra van szükség. Vannak olyan dolgok, amikkel butaság nem egyetérteni. Olyan időszak után vagyunk, és olyan időszakot nem zártunk még le, amely kétségkívül mindannyiunkat, már hogy nemcsak pártok politikusait, országgyűlési képviselőket, hanem minden embert Magyarországon, a kontinensünkön biztos és a világ döntő többségében megviselt, és butaság ezt nem figyelembe venni. Ostobaság úgy beszélni, úgy gondolkodni, mintha mi egy zárt közegben élnénk, és nem lennénk kitéve hatásoknak, miközben embereket képviselünk, magyarokat, és egyébként e tekintetben közösen kell gondolkodni azon képviselőtársainkkal, akik nem ebben a parlamentben vannak, de hasonlóképpen elszenvedik ők is meg a népük is mindazt, amin túl vagyunk. És ezt a politikai döntéseknél figyelembe kell venni. Évszázada nem látott a világ olyan járványt, amit, remélem, zárófázisában élünk meg. Egy gazdasági válság kibontakozóban, egy háború meg dúl ez együttesen nem egyszerűen politikusi teher. Nem mondom, hogy a politikusnak nem nagy kihívás, de butaság azt gondolni, hogy ez a politikust terheli a legjobban. Ez sokkal jobban a hétköznapi embert, egy családfőt, a feleséget, a nagyszülőt és talán az erről még tudatosan nem gondolkozó gyermeket, akinek a pszi-chéjét, a lelkét befolyásolja mindaz, amiben élünk. Ez tehát kétségkívül egy olyan hatásegyüttes, amit figyelembe kell venni kormányalakításnál és -szerkezetnél. Ez rendben van. Van egy másik, tudniillik, hogy politikai értelemben, katonai értelemben mi tagjai vagyunk két jelentős nemzetközi szervezetnek. Én büszke vagyok arra, hogy a hazám az Európai Unió tagja, büszke magyar és büszke európai vagyok. Én szeretek magyar lenni, és szeretek európai lenni, és a gondolkodásom, mindaz, amit a múltról tudok, és amit remélek a jövőben, összeköti a hazámat Európával. Azt gondolom, hogy a mi országunknak és ennek a nemzetnek akkor volt a legjobb, hogyha a politika képes volt megteremteni ezt a fajta „és” közösséget. És tagjai vagyunk a NATO-nak, ami meg biztonságérzetet ad. Nem mondom, hogy óriási boldogság egy olyan korszakban élni, amikor az ember alapvető biztonságérzetét egy katonai szervezet kell hogy adja, de ha már ez van, akkor legalább lássuk, ami előny. Viszont van olyasmi, amivel vitatkoznom kell, úgy a tegnapi miniszterelnöki beszéddel, mint az önök felfogásában, előterjesztésében tükröződöttekkel. Tényleg olyan rossz hely ez az Európa, tisztelt képviselők? Tényleg úgy gondolják, hogy ez a Nyugat-Európa szervezetileg, társadalomszerkezetét tekintve, a hétköznapi életeikben és moralitását, különösképpen moralitását tekintve ennyire az alján van? Úgy gondolják valóban, hogy Firenze vagy Lyon, Manchester vagy Granada, Düsseldorf vagy Graz mély válságban szenved? [[Nacsa Lőrinc: Politika!]] Nagyon kérem, hogy… Persze, lehet földszinti politikai szintű vitát nyújtani, de ha már úgyis ennyien vagyunk csak a teremben, akkor próbáljuk már egy kicsit emelni a lécet, és beszéljünk arról valóban, hogy akkor ez egy politikai öndefiníció ahhoz, hogy mi legyen a kiindulás, mi legyen az alap az argumentációhoz, ahhoz, hogy meg tudjam érvelni ennek a kormánynak a szerkezetét, és nem az foglalkoztat, hogy mi a nyugat-európai valóság, hanem én magam olyan pozícióba helyezem, hogy abból föl tudom építeni és meg tudom magyarázni mindazt, amiről itt tárgyalunk. Nagyon nem ajánlom, hogyha hajlandóak ezt a fogalmazást elfogadni, az európai innovációs képességet lebecsülni. Ne temessék! Olvasgassanak még Spenglert, és akkor látják, hogy miben van igaza, és miben tévedett. [[Dr. Orbán Balázs: Pont a fausti szellem…]] De kétségkívül egy korban nagyon merész dolog íveket fölvázolni, ezért én ebben a vitában csupán arra merészelek érveket hozni, hogy mi az a nyugatos Magyarország, amiben én vagy mi hiszünk. Sohasem volt a mi hazánk Île-de-France, még csak Ruhrgebiet sem. Nem az a nyugatos Magyarország elképzelése, hogy a Kárpát-medencét olyanná tegyük, mint Párizs környéke vagy akár mint Lombardia. Ez egy óriási tévedés! A nyugatos Magyarország képe a társadalomfilozófiában és az én meggyőződésem szerint a helyes politikában a mi lehetőségeink és lehetőségeink határainak kijelölése, tudniillik, amelyen belül teljes szabadsággal tudunk élni, de ahol ennek a nemzetnek a képessége, tehetsége maximálisan lehetőséget nyer. És ezt nem látom az elmúlt ezer év történetében és a jelenben sem más körülmények között megvalósíthatónak, csak akkor, hogyha a mi országunk és ez a nemzet szervezetileg és mentalitását tekintve is a nyugat-európai részhez tartozzon. Azért nem mondok egy szervezetnevet, mert ezeknek különböző nevük volt különböző időszakokban most Európai Uniónak nevezzük. Nagyon komoly tévút lehet, nagyon komoly tévút, hogyha ezt a Nyugat-Európát, akár a mostanit, félreismerve úgy gondolják, hogy máshova kötik ennek az országnak a szekerét. Javaslom, hogy erről vitatkozzunk. Nem azért, mert nincs alternatíva, hanem ennél rosszabbat mondok mert van, mert lehet választani. Ha úgy gondolják, hogy a morálisan nagyon alacsonyan levő, organizációját tekintve válsággal küzdő, gazdasági értelemben a legtöbb problémával küzdő Nyugat-Európa helyett mégis egy más orientációt választanak, az ennek a nemzetnek tragédia, soha még csak részleteiből egyetlenegyet sem fogok elfogadni, az egészet pedig a leghatározottabban visszautasítom. Azért politizálok, hogy ez az ország nyugatos Magyarország legyen, nem azért, mert nem lehetne más. Amikor erőszakot alkalmaztak sok ilyet tudunk mondani egymásnak, nyilván nem csak a XX. században , akkor egy más orientáció jött létre, legyen az keleti vagy déli. Amikor hagytak bennünket legalábbis a minimális szabadságunkkal élni, akkor a törekvés ennek a nyugatos Magyarországnak a megteremtése volt. Javaslom, ne térjenek le arról az útról, amit ez a fajta tradíció, szerintem a legnemesebb magyar tradíció, amely képes volt haza és haladás gondolatát összekapcsolni, kijelölt egy modern magyar politika számára. Értelmetlen azt mondani, hogy a modern magyar politika a mai. A modern magyar politika az, amely a saját korában képes fölismerni azt, hogy ennek az országnak, régiónak és nemzetnek mi az érdeke. A nyugatos Magyarország az érdeke. Ehhez képest tudom, bár ennek a törvénynek ez a tárgya másodlagos kérdés, hogy mi milyen minisztériumba szerveződik. Az a kérdés, hogy felismerjüke az érdeket, és ehhez képest a miniszterelnök helyes döntést hoze, nem az, hogy az én felszólalásom ezt módosítja, de tudniuk kell arról, hogy embereket képviselve hogyan gondolkodom. Kétségkívül van néhány jó dolog, és semmi kedvem viccelődni, ne is így fogják föl. Jó dolog, hogy megszüntetik az EMMI-t. Az az igazság, hogy önök is már régen rájöttek. Én koncepcionális ellenfele voltam 2010 óta, végig úgy gondoltam, hogy ez a konstrukció maga a probléma, és nem tud a probléma megoldása lenni. E tekintetben harmadlagos, hogy ki vezette, mert maga a szerkezet volt rossz, ehhez képest miniszterek teljesíthettek jobban vagy gyengébben. Ennek a szemüvegén át megítélni a dolgot tévedés, hamis kép. Szerintem már 2018-ban rájöttek, hogy ez nem megy, csak nem ismerték be; nem más nevet adtak, de egy sereg területet kiszerveztek. [[11.50]] Milyen emberierőforrás-minisztérium az, ahova nem tartozik oda a felsőoktatás, mondják már meg nekem?! De ez a döntés helyes, hogy itt legalább most beismerték. Helyesnek tartom, hogy a kormánystruktúrában van több tárca nélküli miniszteri pozíció. Helyesnek tartom, mert nagyobb rugalmasságot ad. Akinek volt módja szolgálni ezt az országot, úgy, hogy apparátust is irányított, tudja, hogy ott van egy nehézségi erő, vannak olyan területek, ahol a tárca nélküli miniszter gyorsabban és könnyebben tud lépni. Miközben nagyon nem szeretném, ha az egész kormány tárca nélküli miniszterekből állna, de azt elismerem, hogy helyes döntés néhány területet így rábízni. Az elhangzott, és fölösleges erre még több időt és szót vesztegetni, hogy nagyon sok gazdasági tárgyú minisztériumuk lesz. Oldják meg! Szerintem problémát okoznak maguknak, de ezt a problémát más nem tudja megoldani. Tudniillik arra gondolok, hogy hogyan fogják koordinálni a különböző gazdasági tárcák között a működést. Ilyenkor sohasem a miniszterek közötti koordináció a legnehezebb, azt egy miniszterelnöknek kutya kötelessége megoldani. Majd amikor az apparátusok meg területek összecsapnak, ott már nehezebb feladat lesz, és mivel valóban sok részre tagolják a gazdaság területét, ezért ott látok problémát a koordinációban. Kérem, engedjék meg, hogy ne most fejtsem ki részletesen, mert többre becsülöm, és több időre van szükségem az oktatás területének kormányszerkezeten belüli bemutatására. A lényeg az, hogy van abban szakmai elképzelés egyébként, hogy az oktatás ügye egy tárcához kerüljön, miközben számos példát tudok mondani Európában és nem Európában, ahol nem így van. Én azt gondolom, hogy a közoktatás problémáit önök nem tudják megoldani; e tekintetben majdhogynem érdektelen, hogy melyik tárcánál van. Énszerintem nem is tárcához tették, hanem Pintér miniszter úrhoz tették, mert azt akarják, hogy amit eldöntöttek, az biztosan meglegyen, és nem a belügyhöz tették, hanem a belügyminiszterhez, aki Pintér Sándor. A későbbi hozzászólásomban a kormányszerkezet innovatív kérdéseiről és a kultúra ügyéről, az emberi erőforrások kérdéséről fogok beszélni, ezt majd a frakciókeret terhére szóló felszólalásomban szeretném elmondani. A lényeg, hogy a kormányszerkezetben a miniszterelnök jogát ahhoz, hogy olyan kormányt alakítson, amilyet akar, nem vitatjuk, azt pedig, amit elmondtam, és majd a későbbiekben elmondok, a korrekció igényével és egy jobb kormányszerkezetre való törekvés szándékával mondtam el. Köszönöm szépen, elnök úr."
2,u2015-11-02-351,Opposition,-0.6748046875,2015-11-02,0.09909138083457947,"Köszönöm szépen, elnök úr. A közszolgáltatás és a közszolgálati média alapfeladata lenne az emberek pártatlan tudósítása. Azt gondolom, hogy képviselőtársam elmondta előttem, hogy ez Magyarországon 2014 után megszűnt, de akkor én párhuzamot vonnék két intézmény között: a Nemzeti Média- és Hírközlési Hatóság és maga a KLIK párhuzamát mutatnám be néhány gondolatban. Mind a kettő egy gigaszervezet, úgy lehet mondani, az állam által fenntartott, az adózók által fenntartott gigaszervezet, és lényegében mindkettő, hiába pumpál bele az állam évente több százmilliárd forintot, amiről itt beszélünk, vagy több tízmilliárd forintot, de együttesen több százmilliárd forintról beszélünk, minden évben több tízmilliárd forint adósságot halmoz fel, ugyanígy a KLIK is meg az NMHH is. Előttem elmondta Gúr képviselő úr, hogy most már nemcsak a pártatlanság szűnt meg a közmédiában, hanem lényegében a hírhamisítással is nap mint nap találkozunk, főleg ellenzékben levő képviselők nyilatkozatain, sajtótájékoztatóin tapasztaljuk ezt. Még egyet mondanék. Mindent megtett amúgy a kormány annak érdekében, hogy arculatváltás történjen a közmédiában. Főleg, amikor az Orbán-Simicska háború kitört, láttuk az átrendeződéseket, de lényegében semmi nem változott, tovább folyik az emberek álhírekkel való ellátása [[Az elnök a csengő megkocogtatásával jelzi az időkeret leteltét.]] nap mint nap a közmédia által. Köszönöm szépen."
2,u2016-09-19-189,Opposition,-0.939453125,2016-09-19,0.09652433544397354,"Köszönöm szépen a szót. Tisztelt Ház! Hölgyeim és Uraim! Magyarország utóbbi időben egyik legsúlyosabb politikai botránya, hogy egy állami intézményben, a Magyar Televízió Kunigunda utcai székházában titkos lehallgató- és képrögzítő berendezéseket helyeztek el. Azóta Vas Imre üzemeltetési igazgató, aki most már egyik gyanúsítottja ennek az ügynek, azt mondta, amikor a rendőrök először megkérdezték, hogy ezeknek az eszközöknek az elhelyezése magasabb célokat szolgált.Ez azt mutatja, hogy nyilvánvalóan Vas Imre nem magától fölkelt egy reggelen, és elhelyezett ilyen berendezéseket a székházban, hanem valamilyen megrendelésre tette azt. Azt is tudjuk, hogy Vas Várhegyi Attila bizalmi embere volt, az ő kérésére került oda a Televízióba. Annak a Várhegyi Attilának, aki egyébként szolnoki polgármesterként elítélt bűnözővé vált, és most is irodája van az MTVA Kunigunda utcai székházában úgy, hogy semmilyen jogviszonya nincs az MTVA-val. Ehhez képest úgy tudni, hogy ő a póráz az MTVA nyakán, és azt is tudjuk Várhegyi Attiláról, hogy a miniszterelnök bizalmasa. Nos, elhelyezték ezt a hang- és képrögzítő berendezést egy tárgyalóban, ahol nemcsak az MTVA dolgozói, hanem politikusok, diplomaták, szakértők és mindenki megfordulhatott. Ezért aztán kérdezem államtitkár urakat, hogy kinek az utasítására történt ezeknek a berendezéseknek az elhelyezése. Igaz-e, hogy a megfigyelés politikai céllal történt? Igaz-e, hogy a Fideszen belüli politikai háború részét látjuk? Miért nem hallgatják meg és vonják be Várhegyi Attilát ebbe az ügybe, aki, világosan látszik, politikai felügyeletet lát el az MTVA-nál? Megsemmisülhet-e ugyanúgy ez a felvétel, mint a Kubatov Gábornak írt Portik-levél, vagy Rogán Antal ügyében az ingatlanokat tartalmazó cédé? Kérem, válaszoljanak erre. Köszönöm szépen."
2,u2022-05-17-9,OTHER,1.0,2022-05-17,0.19682693481445312,"Köszönöm a szót. Tisztelt Elnök Úr! Tisztelt Országgyűlés! Tisztelt Ház! Először is engedjék meg, hogy hálámat és köszönetemet fejezzem ki, hogy a Mi Hazánk Mozgalom itt lehet, és én magam is itt lehetek az ország legszebb házában, a magyar Parlamentben. Bízom abban és a reményemet fejezem ki, hogy a szükséges és építő jellegű vitákon felül minden képviselőtársam az Országgyűlésben magamat is ideértve azon dolgozik, hogy egy békés, szebb és boldogabb jövője lehessen Magyarországnak és a magyar embereknek. Úgy gondolom, hogy ennél nemesebb, egyszerűbb és komolyabb célt nem is lehetne megfogalmazni e nemes falak között. Ennek egyik alapja, sőt az egyik legfontosabb alapja a biztonság. Ideértem az életünk és a megélhetésünk biztonságát. Ideértem a családok és a gyermekek biztonságát, az otthon biztonságát, a munkahelyek, a vállalkozások biztonságát, de ide kell érteni a vagyon és az emberi értékek biztonságát, sőt az emberi jogok biztonságát is, de az ügyek és az ügyintézések biztonságát is. Tehát lehetne a végtelenségig folytatni. Biztos vagyok abban, hogy ha a biztonságérzetünket egy pici dolog is megingatja vagy meggyengíti, akkor az a jelenünket és a jövőnket bizonytalanítja el. Csak egypár példa: a Mi Hazánk Mozgalom az egyetlen párt, amely folyamatosan beszélt és beszél arról, hogy a globalista világhatalmi érdekek által kialakult változások, illetve gazdasági következmények egy új világrendet vetítenek elő, s nyilván ennek nemcsak a küszöbén állunk már, hanem akár benne is vagyunk. Ennek egyik eszköze a világjárványt kiváltó Covid, de nagyon sajnálatos az az eset is, hogy a mellettünk lévő háborút is ide lehet sorolni. Úgy gondolom, ezek azok az események, amelyek megrendíthetik vagy megrendítik a biztonságérzetünket. Egy hétköznapi példa a rendvédelem kérdésköre, amely egyben nemzetbiztonsági kérdés is. Számtalan olyan ügyet, eseményt, történést éltünk már át, ami arra enged következtetni, hogy a rendőrség mintha nem tudná jól végezni a dolgát. A kormány persze másképp kommunikál erről, de azért az tény, hogy egyre többen elhagyják ezt a pályát, s még többen vannak, akik szeretnék elhagyni ezt a pályát, csak hát nagyon nehéz a szabadulás a civil életbe, mert zsarolás és fenyegetés árán maradnak a pályán, hiszen így próbálják visszatartani azokat az embereket, akik el szeretnének onnan jönni. Ezt mi tapasztaljuk. A BRFK egyik felmérése is azt a képet mutatja, hogy egyre kevesebb fiatal jelentkezik rendőrnek Magyarországon; nyilván nem nehéz kitalálni, hogy miért. Hiszen az alacsony bér és az, hogy a Fidesz a szolgálati nyugdíj lehetőségét elvette, minden, csak nem csábítólag ható dolog. Viszont a fegyverpénz nemhogy hosszú távon, de még rövid távon sem oldja meg a rendőrség problémáját. Márpedig ha a rendőrségnek problémája van, akkor a magyar embereknek gondja van. Méghozzá azért, mert ha nincs rendőr, akkor nem tudják megvédeni őket, például a lincseléstől. Nem is oly rég Debrecenben történt egy olyan eset, amely által majdnem megismétlődött az olaszliszkai esemény. Csak a szerencsének és a gyorsan érkező segítségnek köszönhető, hogy nem lett újabb tragédia. De idesorolhatnám a bérből és fizetésből élő emberek napi gondjait is. Egyesek szerint óriási eredmény a minimálbérnek az a mértéke, ami meg lett határozva, de meggyőződésem, hogy ha 500 ezer forint lenne a minimálbér Magyarországon, még az is kevés lenne, és azzal is sereghajtók lennénk. Azok a családanyák, azok a családapák, akik minimálbérért vagy afölötti pici összegért kénytelenek dolgozni, elég méltatlan körülmények között kell hogy eltartsák a családjukat. A Mi Hazánk Mozgalom képviselőit azért küldte több mint 300 ezer ember a parlamentbe, mert ők már a cenzúra és a bojkott ellenére is tudják, hogy mi nem ismerünk tabukat, és mi inkább kisöpörjük a szőnyeg alól a problémákat, mint besöpörnénk oda. Mi erre jelentkeztünk és ezért vagyunk itt. Köszönöm szépen. [[Taps a Mi Hazánk soraiban.]]"
2,u2022-05-10-45,OTHER,0.7529296875,2022-05-10,0.9967073798179626,"Köszönöm a szót, elnök asszony. Igen tisztelt Képviselőtársak! Tisztelt Miniszter Asszony! Tisztelt Országgyűlés! Tekintettel arra, hogy először szólalok fel a Házban, engedjék meg, hogy innen is köszönetet mondjak annak a több mint 25 ezer hegyvidéki és bel-budai választónak, szavazónak, aki bizalmat szavazott nekem az április 3-ai választásokon. Igyekszem ezt a bizalmat megszolgálni, és azokat is képviselni, akik esetleg másra adták a voksukat, illetve javaslom tisztelt képviselőtársaimnak is, hogy tegyenek ugyanígy. Különleges helyzetben vagyok, hiszen több képviselőtársam is hegyvidéki vagy éppen bel-budai lakos, valamint, azt hiszem, miniszter asszony és a miniszterelnök is. [[Közbeszólás a kormánypártok soraiból: Eddig nem láttunk.]] Őket is arra biztatnám, amennyiben szintén a választókerületemben élnek, akkor forduljanak hozzám bizalommal. [[Dr. Simicskó István: Mindenképpen. Derültség a kormánypártok soraiban.]] Én ugyanis azt vallom, hogy a politika alapja a képviselet, a képviselet helye parlamentáris demokráciákban pedig maga a parlament. Magyarországon ez az Országgyűlés kellene hogy legyen. Éppen ezért olyan fontos ez a mai vita, hiszen a mai előterjesztés arról is szól, hogy itt vitathassuke meg közös ügyeinket, vagy már ennek a lehetőségét is feladjuk mondvacsinált okokkal. Tisztelt Képviselőtársak! Mielőtt belemegyünk a vitába, ha már a veszélyhelyzetről van szó, mi, a Momentum országgyűlési képviselői, tagjai, aktivistái mindenekelőtt szeretnénk kifejezni köszönetünket és hálánkat, köszönetünket azoknak az egészségügyi dolgozóknak, akik a járványhelyzet során az emberéletek mentésén dolgoztak. Ha pedig a szomszédban zajló orosz agresszióról beszélünk, mindenekelőtt köszönet és hála illeti azokat a civil szervezeteket és egyházakat, valamint az önkormányzatokat is, akik az orosz agresszió első napjától kezdve segítik a menekülteket, a menekülő családokat. Sajnos, miközben a magyar nép először a járvány, majd a gazdasági válság, majd a háború okozta viszontagságokkal küzd, itt a parlamenti képviselőtársaim Varga Judit miniszter vezetésével hatalmi barkácsolásba fogtak, a saját maguk által egykor gránitszilárdságúnak titulált Alaptörvény tizedik módosítására készülnek. Arról döntünk, hogy adunke újabb két okot arra a kormánynak, hogy veszélyhelyzetet hirdessen ki Magyarországon, és folytassa azt a rendeleti kormányzást, most már ki tudja, meddig. Szerintünk a magyar embereknek nem újabb veszélyhelyzetre, nem újabb rendeleti kormányzásra, nem hatalmi barkácsolásra, hanem biztonságra van szükségük. Biztonságban szeretnék tudni a szeretteiket egy világjárvány alatt, és akkor is, amikor egy agresszív nagyhatalom hódító háborúba kezd a szomszédunkban. Biztonságban szeretnék tudni az életszínvonalukat, amiért keményen megdolgoztak, biztonságban szeretnék tudni a megtakarításukat, amit félre tudtak tenni. A kormánynak pedig a folyamatos veszélyhelyzetek helyett ezen kellene dolgoznia. Értjük azt, hogy a kormánynak fontos, hogy a magyar emberek folyamatosan féljenek valamitől. Ezért van az, hogy 2015 óta megszakítás nélkül fenntartják az illegális bevándorlás miatti válsághelyzetet, függetlenül attól, hogy hetente 2, 20 vagy 20 ezer bevándorló érkezett a kerítéshez az elmúlt évek során. Ezért riogatnak kitalált veszélyekkel minden évben más-más plakátkampánnyal, ezért kezdtek el most kormánypárti megmondóemberek az általános hadkötelezettség bevezetéséről beszélni. Remélem, nem azért, mert be akarnák vezetni, hanem azért, hogy az emberek féljenek. [[Dr. Simicskó István: Pedig rád férne!]] Mert aki fél, azt mindig könnyebb irányítani, annak mindig könnyebb a torkán lenyomni a jogszűkítést, a megszorítást. A kormány azt szeretné, ha félnénk, ha gyomorideggel mennénk mindennap munkába, arra gondolva, hogy az oroszok elzárhatják a gázt, és hazaérve talán már áram sem lesz a lakásban, ha félve bontanánk ki a banktól kapott borítékot, hogy mennyivel emelkedett a törlesztő, ha aggódva böngésznénk az akciósújságot, hogy vajon mennyit drágult a paradicsom múlt hét óta. Azért szeretnék, hogy féljünk, hogy azután kivont karddal azt mondhassák: joggal féltek, de íme, itt vagyunk, hogy megvédjünk benneteket. Azoktól a veszélyektől akarnak megvédeni, amelyeknek egy jó kormányzás alatt be sem kellett volna következniük. [[Dr. Hoppál Péter: Kerítés?]] A jó kormány ugyanis megelőzi a bajt. Az igazán jó kormány pedig olyan kormányzást folytat, ahol az emberek nem szorulnak folyton az állam segítségére, az állam védelmére, mert egészségben, jólétben és biztonságban élnek. Az, hogy a magyar emberek félelemben élnek, a kormányon kívül senki másnak nem jó. Senki nem akar félni ebben az országban, függetlenül attól egyébként, hogy mit hisz, kiben bízik, vagy akár, hogy melyik pártra adta a szavazatát. Tisztelt Országgyűlés! Mi a Momentumban azt szeretnénk, hogy béke, nyugalom és biztonság legyen Magyarországon. Azt szeretnénk, ha az embereknek nem kellene folyton valamitől félniük, és azt gondoljuk, hogy ebben egy kétharmados többséggel rendelkező kormánynak kiemelkedő és egyértelmű a felelőssége. A kormánynak nem a veszélyhelyzet fenntartása a dolga, hanem annak a megszüntetése. Ha pedig a kormány is azt szeretné, hogy a magyar emberek ne féljenek, akkor ne azzal foglalkozzon, hogy milyen ürügyekkel tud újabb és újabb veszélyhelyzeteket kihirdetni és megteremteni, hanem azon dolgozzon, hogy hogyan tudja a magyar emberek biztonságát, megélhetését és jólétét garantálni. Munka van bőven. A gazdasági válság hatását mindannyian érezzük. A kormánynak meg kell fékeznie az áremelkedést, helyre kell állítania a teljesen felborult állami költségvetést, segítséget kell nyújtani a gazdasági válság áldozatainak, a bajba jutott kisvállalkozásoknak, és haladéktalanul el kell kezdenie hazánk orosz kitettségének a felszámolását. Ezek az ország előtt álló valódi feladatok, melyek közül egyikhez sincs szükség a veszélyhelyzet fenntartására és a rendeleti kormányzásra. Ezekhez nincs szükség a veszélyhelyzet fenntartására. A veszélyhelyzet fenntartására csak azért van szükség, hogy önök továbbra is jogi és politikai értelemben is gátlástalanul kormányozzanak. Amire viszont nagy szükség van mindezekhez, az a lassan egy éve elzárt EU-s pénzcsapok újranyitása. Haza kell hoznunk azokat az EU-s pénzeket, melyek megilletik Magyarországot, de addig nem fogunk tudni hozzájuk jutni, amíg a kormány nem tartja be az EU szabályait. Minden közösség így működik: ha nem tartod be a szabályokat, nem részesülhetsz az előnyeiből. Ráadásul ezeket a szabályokat, tisztelt képviselőtársaim, például a lisszaboni szerződést önök, bizony önök fogadták el, nem Brüsszel, nem Soros, nem más, hanem önök fogadták el. Ezért arra kérjük a kormányt, hogy ahelyett, hogy felesleges alaptörvény-módosításokra pazarolja az időt, mihamarabb tegyen lépéseket az EU-s támogatások újraindításáért. Értjük, hogy a kormány talán már letett arról, hogy az EU-s pénzekhez rögtön hozzájusson, értjük, hogy a kormány az infláció szabadon engedésével, a magyar kisvállalkozások sanyargatásával, városaink kisemmizésével próbál úrrá lenni ezeknek a pénzeknek a hiányán és a gazdaság problémáin. És értjük azt is, hogy a veszélyhelyzet és a rendeleti kormányzás kihirdetése valójában azért készülnek, hogy tovább folytathassák ezeket a megszorításokat. De arra kérjük a kormányt, hogy a megszorítások, a magyar kisvállalkozások kisemmizése, az önkormányzatok sanyargatása és a veszélyhelyzet helyett kezdjen végre el azon dolgozni, hogy mihamarabb hazahozza a Magyarországot megillető EU-s forrásokat, és azokat költse a magyar emberekre, jól működő kórházakra, színvonalas iskolákra és biztos megélhetésre. [[11.50]] A Momentum ebben partnere lesz a kormánynak, mert az egész ország érdeke, politikai oldaltól függetlenül, hogy rövid időn belül hozzájussunk az EU-s pénzekhez. Tisztelt Képviselőtársaim! Ezek lennének az igazán fontos kérdések, ezzel kellene ma is foglalkoznunk, ehelyett alaptörvény-módosítókkal foglalkozik a kormány. Ám legyen, lelkük rajta! Vegyük akkor nagyító alá az alaptörvény-módosítót! Először is, ez a módosító szükségtelen. Az előterjesztés indokolásában foglalt célok a veszélyhelyzet kihirdetése nélkül is hatékonyan kezelhetők, a veszélyhelyzeti esetek körének bővítése kizárólag a rendeleti kormányzás minél hosszabb időszakra elhúzását szolgálja és célozza. Másodszor, ez a módosító visszaélésre ad okot, és ennek láttuk már példáját. A kormány már eddig is számos esetben túlterjeszkedett a veszélyhelyzet konkrét indokát adó járványhelyzetet érintő rendelkezéseken. Hogy csak egy példát emeljek ki önöknek, a választókerületemben is mindennapi problémát jelentő zöldterület-beépítéseket, ingatlanberuházásokat is könnyebbé tettek a koronavírus leple alatt. Mi köze a kettőnek egymáshoz? kérdezem én. Harmadszor: ez a módosító, ahogy az már elhangzott, egy antidemokratikus biankó csekk a kormánynak, hogy a veszélyhelyzetet tetszése szerint tovább hosszabbítgathatják, a veszélyhelyzeti lehetőségeket kibővítsék, és rendeletileg azt tegyen, amit akar. Gyakorlatilag erre irányul ez a módosító. Nem elég önöknek a parlamenti kétharmad, ami a teljhatalommal egyenlő, ezt mindannyian tudjuk, de a rendeleti kormányzás még gyorsabb, még titkosabb, ezért szeretnék önök ezt folytatni; antidemokratikus, de gyorsabb. A fékek és ellensúlyok rendszerének folytatólagos kiiktatását jelenti ez a tervezet. [[Moraj a kormánypártok soraiban.]] Azért folytatólagos kiiktatását, mert sajnos ez a folyamat nem ma kezdődött, az Alaptörvény már most sem szab gátat a központi hatalomgyakorlásnak. Vélhetően a tervezetet ennek ellenére majd megszavazzák a fideszes képviselők gondolom, akkor mindannyian be fognak jönni , de egy európai demokráciában az lenne a minimumelvárás, hogy legyenek jogszabályi korlátok, amelyek a központi hatalomgyakorlásnak gátat szabnak. Elegáns lenne az önök részéről valamifajta önkorlátozás, hogy például az időbeli korlátról mindig az Országgyűlés dönthessen, és ne adják ezt a döntési jogkört ab ovo a végrehajtó hatalomnak ahogy az Alaptörvény 53. cikkének (3) bekezdésében most is teszik , hanem mindig újra be kelljen terjeszteniük ezt az igényt az Országgyűlés elé. (Az elnöki széket dr. Latorcai János, az Országgyűlés alelnöke foglalja el.) Az összefoglalóan különleges jogrendnek nevezett különböző speciális közjogi helyzetek például rendkívüli állapot, szükségállapot, terrorveszély és végül a veszélyhelyzet lényege, hogy az állam a saját maga által meghatározott keretek között működhet. Logikusan gondolkodva tehát különleges jogrendet szabályozó alkotmányos intézményt a jogalkotónak úgy illene létrehoznia, hogy 1. talál egy problémát, ami miatt alkotmányos keretek között nem működtethető a jogállam a közjó érdekében, ezt a problémát most nem látjuk; 2. definiálja, milyen eszközökre van szüksége ahhoz, hogy a probléma miatti akadályokat leküzdje önök gyakorlatilag mindenre is kérnek felhatalmazást; 3. az eszközök igénybevételét alkotmányos garanciákhoz rögzíti, legalább a feltételek rendszeres felülvizsgálatának kötelezettségével ez nem történik meg; 4. majd ezt a teljes csomagot elnevezik, és a különleges jogrendek körében kodifikálják. Nagyjából ez az utolsó dolog sikerült, az első három nem. Ehhez képest most azt látjuk, hogy a kormány egy bejáratott, eleve sok sebből vérző, veszélyhelyzeti intézményeinek még több sebből vérző eszköztárát próbálja valamilyen szedett-vedett indokkal fenntartani. Ebben az esetben nem lehet arra hivatkozni, mint a veszélyhelyzeti jogszabályok járvány esetére való részletszabályozásakor, vagyis hogy Szájer József a brüsszeli vonaton az iPad-jét nézegetve ne gondolt volna egy jövőbeli járványra, ugyanis az Alaptörvény már elfogadása óta eleve tartalmaz egy olyan kitételt, ami a háborús helyzetről szól. Rendkívüli állapot hirdethető ki az Országgyűlés kétharmada által hadiállapot kinyilvánítása esetén vagy idegen hatalom fegyveres támadásának közvetlen veszélye, háborús veszély esetén 48. cikk (1) bekezdés. Az, hogy mi a mai napon itt vagyunk, és vitázni tudunk erről a módosítóról, a legjobb bizonyíték arra, hogy ez a módosító miért szükségtelen. Még az Országgyűlés is képes összeülni. A szomszédban lévő orosz agresszió súlyos áldozatokat követelt, de nem teremtett olyan körülményeket, amik miatt hazánk alkotmányos jogrendjében fennakadást kellene okoznunk. Tisztelt Országgyűlés! Közel kétmillió ember kifejezetten azzal bízott meg minket, hogy képviseljük őket a parlamentben. Ehhez képest azt várják tőlünk, hogy legelső döntésünkkel mondjunk le erről, és adjuk át önként önöknek ezt a jogot és kötelességet? Nem! Önöknek igenis dolga kikérni a parlament véleményét és beszámolni a parlamentnek. Nem járulunk hozzá, hogy a Karmelitából kiküldött rendeleteikkel kormányozzanak egy ilyen helyzetben. Ne feledjük, önöket már legalább kétszer becsapta Putyin. Először akkor, amikor azt hitték, hogy békemisszióra megy hozzá a miniszterelnök, és alig ért haza a háború elől, másodjára pedig most, amikor csak azért sem akart május 9-ére az ígért béke megszületni. Higgyék el, mindenkinek jobb lesz, ha közösen is megvitatjuk ezeket az ügyeket. Mi erősíteni akarjuk Magyarország egyre gyengülő pozícióját. Ne most akarjanak rendeletekkel kormányozni! Ezt érdemlik az önök és a mi választóink is. Köszönöm szépen. [[Taps a Momentum, a Párbeszéd és az LMP soraiban.]]"
2,u2015-06-22-5,OTHER,0.61376953125,2015-06-22,0.281887948513031,"Köszönöm, elnök úr. Tisztelt Országgyűlés! Napjaink egyik legfontosabb vezetőjének, a katolikus egyházfőnek friss enciklikája kapcsán szeretném a figyelmüket kérni. Ferenc pápa az elmúlt években egyenes, szókimondó és szerény munkájával bebizonyította, nemcsak a katolikus híveknek érdemes odafigyelni a szavára, hanem mindenkinek, aki számára a szeretet és az igazságosság értékei fontosak, ha úgy tetszik, mindenkinek, aki hisz az európai alapértékekben. A múlt héten napvilágot látott enciklikájával Ferenc pápa világos, érthető módon mondta ki az igazságot egy égető problémáról, mert nem mást állít Ferenc pápa, mint hogy igenis van globális felmelegedés, hogy a fajok ezrei tűnnek el a Földről évente és azt, hogy mindez nagyrészt az emberi tevékenység eredménye, amit a mohóság, kapzsiság és a rövidlátás mozgat. Ugyanez a mohóság, a rövidlátás okozza egész országok, kontinensek szegénységét, százmilliók nyomorát, ez ellen pedig kötelessége fellépni minden jóérzésű embernek, hívőknek és nem hívőknek egyaránt. Erről szól a pápai enciklika, és ezen háborodtak föl sokan, akik a mai világrendnek pillanatnyi haszonélvezői. Olyan magától értetődő dolgok ezek, hogy szinte nem is értjük, miért fontos ezt egyáltalán egy pápai enciklika formájában kinyilvánítani, de ha a rideg tényeket nézzük, belátható, talán soha ennyire nem volt fontos, hogy szót emeljünk és cselekedjünk közös otthonunkért, a Földért. Három amerikai egyetem közös kutatása szerint új, nagy kihalási hullám indult a Földön. A gerinces fajok eltűnésének üteme az elmúlt időszakban legalább százszorosára gyorsult, számtalan, ma még élő állatról és növényről unokáink valószínűleg már csak hallomásból fognak értesülni. A földtörténeti kutatások tanúsága szerint ehhez hasonló utoljára a dinoszauruszok eltűnése körül történt, azzal a fontos különbséggel, hogy most az emberiség van az őshüllők szerepében. A kihalás oka az erdőirtás, a klímaváltozás, a légszennyezés, tehát emberi tevékenység. Magyarországon e hírek hallatán sokan csak legyintenek, kicsi ország vagyunk, kicsi a felelősségünk is. Különösen nagy baj, hogy az aktuális kormány is úgy gondolja, hogy a környezetvédelem csak nyűg, ami a profitot veszélyezteti, pedig hazánk a klímaváltozásnak fokozottan kitett, sérülékeny területen fekszik, mezőgazdasági adottságainkat, a mindennapok életminőségét veszélyezteti az éghajlatváltozás. Ahogy Ferenc pápa is utal rá, számtalan háborút ma már az ivóvízért, a zsugorodó természeti erőforrásokért vívnak. Sok millió klímamenekült bolyong a világban, és számuk borítékolhatóan nőni fog, ha nem teszünk a bolygó tönkretétele ellen, a károk enyhítéséért. Az enciklika kimondja, nincs külön ökológiai, gazdasági és társadalmi válság, az ökológiai válság is ugyanannak a kizsákmányoló emberi tevékenységnek az eredménye, ami a gazdaságban és a társadalomban is rombol. És mégis, mit látunk a kormánytól? A környezetvédelmi ügyekben és a társadalompolitikában is felelőtlen, rövidlátó politikát látunk, a gazdagokat támogató, kirekesztő és az emberek félelmeire alapozó kormányunk van. Gondoljunk csak a nemzeti parkok és a zöld civil szervezetek elsorvasztására, az elavult épületállományunk szigetelésének kitartó elszabotálására, a klímaszempontok szerint is káros, TTIP szabadkereskedelmi egyezmény támogatására, a megújuló zöldenergia tartós kiszorítására a magyar energetikából, a jövedelmeket a leggazdagabbakhoz csoportosító adópolitikára, a szegénységből kitörést biztosító oktatás lezüllesztésére. Ez a kormány ugyanazt a neoliberális gazdaságpolitikát folytatja, amely az elmúlt évtizedekben felgyorsította a természet pusztulását s a tömegek elszegényedését okozta világszerte. A Lehet Más a Politika már az alapító nyilatkozatában is leszögezte, hogy ez egy zsákutca, nyomort, szenvedést hoz Magyarországra és a bolygó lakóinak többségére. Ebben a szellemben dolgozunk azóta is, hogy gyermekeink és unokáink egy igazságosabb társadalomban élhessenek, és legalább olyan sok természeti kincset örököljenek, mint ahányat mi a szüleinktől kaptunk. Ferenc pápával szólva, az ember felelős a teremtett világ megóvásáért. Olyan korban élünk, amikor kinek-kinek mindent meg kell tennie, hogy legalább enyhíteni tudjuk a bajokat, a sokáig távolinak és elvontnak tűnő problémák ugyanis már itt kopogtatnak az ajtónkon, nincs egyetlen nap vesztegetnivaló időnk sem. Köszönöm a figyelmet. [[Dr. Schiffer András tapsol.]]"
2,u2019-11-06-15,OTHER,-0.80859375,2019-11-06,0.1008753627538681,"Köszönöm a szót, elnök úr. Üdvözlöm önt a Ház előtt, elnök úr. Tisztelt Képviselőtársaim! Nem túlzás azt állítani, hogy a Számvevőszék egy azok közül az intézmények közül, amelyek jelen pillanatban már nem a magyar társadalmat, nem a közpénzek átlátható és becsületes elköltését, hanem a regnáló hatalmat szolgálják. Nem pusztán szomorú, de a szabad világban egyetlen szakmai sztenderdhez sem tudna felnőni az Állami Számvevőszék jelenlegi működése.Miért mondom ezt? Azért mondom, mert egy jogállamban nemcsak a polgárok egyenlő bánásmódban való részesítése, de az egyes szervezetek közötti egyenlő bánásmód elvének érvényesülése is minimumkritérium. Ez jelen pillanatban nagyon távol áll attól, ahogy az ÁSZ működik ma Magyarországon. Azt látjuk, hogy nem pusztán a szervezetek nem tudnak egyenlő bánásmódban részesülni, de a szervezetek, ahogyan a nemzeti együttműködés rendszerének kiépítése haladt előre az idővel, maguk sem találkoztak egyenlő bánásmóddal. Mondok rá egy példát, de a tisztesség megkívánja, hogy elnök úrnak megköszönjem azt a levelét, amely a tavalyi beszámolót követően a szóban megválaszolatlan kérdések pótlásaként megérkezett hozzám. Ebben ön azt írta, elnök úr, hogy nem igaz, hogy a szervezeteket nem értesítették a 2018-as szigorításról, mert minden egyes politikai párt megkapta azt a levelet, amely egyfajta személyes tájékoztatóként elmondta az új feltételeket. Én most egy olyan párt olyan képviselőjeként állok itt ön előtt, amely párt nem kapta meg ezt az értesítőt, és nem volt módja részt venni azon az egyeztetésen, amelyen az új szabályokról tájékoztatták a politikai szervezeteket. Persze, lehet azt mondani, hogy ez a mi hibánk. Én azt látom, hogy az Állami Számvevőszék a legtöbb esetben azt állítja, hogy mindig minden az ellenzéki pártok hibája; majd erre hozok is példát. Tisztelt Elnök Úr! A tavalyi állításom szerint a Magyar Liberális Párt tapasztalata az ÁSZ-vizsgálattal kapcsolatosan az volt, hogy a korábbi vizsgálatokkor kialakult egy kollegiális viszony az ön és az én kollégáim között, és vélelmezték a mi ártatlanságunkat, vélelmezték azt, hogy mi jogkövető állampolgárok vagyunk, és egy jogkövető szervezetet kívánunk működtetni az évek során. Ez abban is megmutatkozott, hogy az ön kollégái nagyban segítették az én kollégáimat abban, ha valamifajta hiánypótlásra kellett sort keríteni, akkor minden segítséget megadtak ehhez. Amiről most beszélek, az a 2010-es évek eleje. Azonban ahogyan haladtunk a tavalyi választási kampány felé, látható volt, hogy az ön kollégái már nem az ártatlanság vélelmével, hanem a bűnösség vélelmével közelítettek az ellenzéki szervezetek felé és az ellenzéki politikusok felé, ellenőrzés helyett egyszerűen büntetni érkeztek. Az, hogy átláthatatlanná tették azt a feltételrendszert, amihez fel kell nőnie egy politikai pártnak ahhoz, hogy megfeleljen az ÁSZ feltételeinek, már önmagában is elfogadhatatlan, de az, hogy nem segédkeztek az esetleges hibák feltárásában a vizsgálat közben, illetve azt követően, nem segédkeztek a hiánypótlásban, mint ahogyan azt képviselőtársam már elmondta, egész egyszerűen érthetetlen, és azt gondolom, hogy nem is magyarázható itt az Országgyűlés előtt sem. Kimondható az, hogy minden ellenzéki párt akkora büntetést kapott, amekkora a következő időszaki gazdálkodását éppen ellehetetlenítette. 2018 második felében, amikor az ellenzék összellenzéki megmozdulásokat tervezett, és azt próbáltuk kitalálni, hogy becsületes módon, számlákat kiegyenlítve a tömegmegmozdulások költségeit hogyan tudnánk összeadni, akkor ment a körkérdés, hogy vane vajon még közöttünk olyan szervezet, amelynek most a számláján nincsen inkasszó. Elnök úr, azt gondolom, talán most ön is belátja, hogy nemcsak elméletileg, de gyakorlatilag is abszurd, ami történt az Állami Számvevőszék vizsgálatait követően az ellenzéket illetően. Azt állítom, hogy a kormánypártok esetében azonban az Állami Számvevőszék fel sem veti a tiltott pártfinanszírozás gyanúját sem, holott az adófizetők pénzéből finanszírozott kormányzati kommunikáció nem más, mint egy véget nem érő Fidesz-KDNP-reklám, nem más, mint a polgárok tudatos félretájékoztatása a jelenlegi kormánypárti többség szája íze szerint. Én azt gondolom, hogy amennyiben az ellenzéki pártok kaphattak azért büntetést, mert spórolni igyekeztek, illetve igyekeztek jobban gazdálkodni azzal a közpénzzel, amit rájuk bíztak az adófizetők, illetve a hatályos törvények… mondok néhány ilyen konkrétumot: túl olcsó volt a pártiroda bérleti díja; a párt által használt gépjármű bérleti díja alacsonyabb volt, mint amit az ÁSZ piaci árként vélelmezett; a párt könyvelői vagy a jogi munkatársai az ÁSZ által vélelmezett piaci ár alatt teljesítettek szolgálatot. Nem tud a Lajtán túli világból, elnök úr, olyan országot mondani, ahol egy politikai szervezet azért kap büntetést, mert spórolni kívánt az adófizetők pénzével. És szeretném arra is felhívni a figyelmet, hogy itt vannak olyan politikai szervezetek, amelyek esetében éves szinten néhány tíz millió forintos gazdálkodásról beszélünk. Hol van ez a több száz milliárdos kormányzati kommunikációhoz képest? Hol van ez ahhoz, hogy most a jelenleg lezajlott önkormányzati kampány során is felvetették már adott esetben a helyi Fidesz-szervezettel korábban jó viszonyt ápoló, majd háborúba keveredő ex-Fidesz-tagok, hogy őket adott esetben megzsarolták, aláíratták velük, hogy ennyivel meg ennyivel támogatták a helyi Fidesz kampányát? Látjuk ezeket a szervezeteket, de azt nem látjuk, hogy az Állami Számvevőszék mikor kíván vizsgálódni ezeknek a szervezeteknek a háza táján. Tisztelt Elnök Úr! A minap ellenzéki kollégáinkra minden előzetes figyelmeztetés nélkül lecsapott a NAV, és házkutatást tartottak náluk. Megengedhetetlen egy jogállamban, hogy az ártatlanság vélelme helyett a bűnösség vélelme uralkodjon. Megengedhetetlen egy jogállamban az, hogy pusztán az alapján ne éljen az egyenlő bánásmód elve és a törvény előtti egyenlőség elve, mert bizonyos szervezetek nem értenek egyet a kormány jelenlegi politikájával. Amit az ÁSZ jelen pillanatban szolgál, az nem más, mint a nemzeti együttműködés rendszere; a nemzeti együttműködés rendszere, amelyben sem a polgárok, sem a civil szervezetek, sem a politikai pártok nem élhetnek megfelelően a jogaikkal, amennyiben nem a kormánypártok holdudvarából származnak. Elnök úr, engedje meg mint közgazdász meg mint talán szakmatárs, én azt gondolom, hogy ha más nem, amikor politikai értelemben elszabadul egy ilyen hatalom, akkor a szakmának kell azt megállítani, a jogászoknak, a közgazdászoknak, a gondolkodó embereknek felelőssége áll abban, hogy az egyes szervezetek élén nem szolgálja ki a magyar társadalom tudatos rombolását, és azt, ami egyúttal legalább fél évszázadra pályára fog minket rakni, mert az elmúlt kilenc év bizony ezt tette a magyarokkal. Végezetül én is szeretném felhívni arra a figyelmet, amire már ellenzéki képviselőtársaim is felhívták: nagyon örülök annak, hogy az Állami Számvevőszék belátta azt, amit nagyon régóta mondunk a kollégákkal, hogy az egészségügyi rendszer finanszírozása jelen pillanatban nem fenntartható. [[10.50]] Én azt szeretném öntől kérdezni, elnök úr, hogy amennyiben utólagosan ezt állapította meg az Állami Számvevőszék az egészségügyi rendszerünkről, hogy fordulhatott elő, hogy a költségvetések tervezésekor ezt nem vette észre akkor, amikor egyébként a módosító indítványainkkal legalább a fenntarthatóságot kívántuk szolgálni. Próbáltuk felhívni a kormánypárti képviselőtársak figyelmét arra, hogy hibát fognak elkövetni, amennyiben ebben a formában fogadják el az egészségügyi rendszerünk költségvetését. Ez olyan súlyos szakmai hiba, amire azt kell mondani, hogy az előzetes számok tervezésekor nem látták be azt, amit másfél év múlva már jól láttak önök is, hogy a szakadék szélén táncol egy olyan intézményrendszer, ami súlyos milliárdokat visz el a semmibe, átláthatatlan módon, fenntarthatatlan módon, és úgy, hogy kifejezetten életveszélyes helyzetbe sodor betegeket, de láttunk már arra is példát, hogy az egészségügy dolgozóit is. Azok alapján, amiket elmondtam, elnök úr, én ezt a beszámolót nem tudom és nem is szándékozom elfogadni. Köszönöm, hogy meghallgattak. [[Taps a DK soraiban.]]"
2,u2018-11-14-51,OTHER,-0.90625,2018-11-14,0.1180916428565979,"Köszönöm szépen a szót, elnök úr. Tisztelt Ház! Tisztelt Államtitkár Úr! Tisztelt Országgyűlés! Azért a magyar civilek gyomra mindig összeszorul, amikor azt látják, hogy a kormány valamit módosítani akar egy őket is érintő törvényen, ezekből ugyanis ők még soha nem jöttek ki jól. [[Nacsa Lőrinc: Ti is megszavaztátok!]] Fidesz évek óta háborút… Nem értettem, Nacsa képviselőtársam! [[Az elnök csenget. Dr. Kovács Zoltán: Zuschlagot keresi!]]"
2,u2016-11-07-346,OTHER,-1.0,2016-11-07,0.07335151731967926,"Köszönöm szépen a szót, elnök úr. Tisztelt Képviselőtársaim! „Nem állapítható meg, hogy a megszállt területek lakosságával vagy a hadifoglyokkal való bánás tekintetében a háborúra vonatkozó nemzetközi szabályokat ő maga súlyosan megsértette volna, vagy a visszacsatolt területek lakosságával a reá bízott hatalommal visszaélve ő maga kegyetlenkedett volna” - áll Szombathelyi Ferenc, a Honvéd Vezérkar 1941-44 közötti főnökének magyarországi népbírósági ítéletében. Törvénytelen kiadatása után a jugoszlávok mégis koncepciós perben háborús bűntettek miatt ítélték halálra, és 1946. november 4-én, azaz hetven évvel ezelőtt kivégezték. Tisztelt Képviselőtársaim! Akiről ma szólni kívánok, az Knausz Ferencként született 1887. május 17-én Győrben, sváb iparos apa és magyar anya gyermekeként, 15 évesen pedig már a Pécsi Magyar Királyi Honvéd Hadapródiskola növendéke volt. Az első világháborúban vezérkari tisztként az erdélyi hadszíntéren, valamint a Honvédelmi Minisztériumban szolgált. Nem a gyilkos vörös eszme, hanem a haza megmentésének vágya vezette akkor, amikor 1919-ben a Vörös Hadsereg főparancsnokságának hírszerző és kémelhárító osztályán vállalt feladatot. A művelt, művészetek iránt érdeklődő, kortársai szerint magasan képzett, tiszttársai által becsült Szombathelyi pályája a Horthy-korszakban szépen ívelt felfelé. [[21.50]] Részt vett a Felvidék és Kárpátalja visszafoglalásában, ám pontosan látta a háború tragikus elhúzódását, ezért alapvető céljának tekintette a még szomszédjaival szemben is gyengének számító magyar hadsereg ütőerejének fejlesztését és háború utánra történő megőrzését. „Beszélgetésünk során feltűnő volt az a kijelentése, hogy magyar szellemű hadsereget akar, Magyarországnak külön hadsereg kell, amely minden ellenséggel szemben megvédi az országot. Éreztem, hogy itt nyilván a németekre céloz” - mondta Szombathelyi németellenességéről és a hadsereggel kapcsolatban követett elveiről a népbírósági perben mellette tanúskodó Illyés Gyula. A német megszállás után így szinte azonnal felmentették, a nyilaspuccs után pedig letartóztatták és Sopronkőhidára, majd Bajorországba szállították. A háború után hazánk bosszúért lihegő új urai népbíróság elé citálták, de még másodfokon is csak életfogytig tartó börtönbüntetésre tudták ítélni. Perében olyan, az új hatalom szempontjából is prominensnek számító személyiségek szólaltak fel mellette, mint a már említett Illyés Gyula, Kovács Imre, a Nemzeti Parasztpárt főtitkára, Zilahy Lajos író vagy Dálnoki Miklós Béla, az ideiglenes nemzeti kormány miniszterelnöke. Tisztelt Országgyűlés! Ries István szociáldemokrata igazságügyi miniszter 1946. július 9-én mégis kiadta Jugoszláviának, ahol teljesen törvénytelenül, koncepciós perben halálra ítélték a Szovjetunió megtámadása, valamint az 1942. januári újvidéki razzia miatt. Maradványait vélhetően bebetonozták az új épülő Duna-híd alapjaiba. Történelmi tény, hogy Szombathelyi adott parancsot a fokozottabb katonai fellépésre a Délvidéken az ottani partizántevékenység felszámolása érdekében, ám tény az is, hogy miután az akciót a helyi katonai parancsnokok önhatalmúlag kiterjesztették a fegyvertelen civil lakosságra, azaz helyi szerbekre és zsidókra, azt Szombathelyi szinte azonnal leállította. Ráadásul a háborúban egyedülálló módon a polgári lakosság ellen elkövetett kegyetlenségek miatt vizsgálatot rendelt el a honvédségben. Bár Áder János elnök úr bocsánatot kért már az úgynevezett hideg napokért, a felelősök egy részét pedig még akkor bíróság elé állították, a nagy magyar-szerb barátkozás közepette máig nem tudjuk pontosan, hogy kik a felelősök az 1944-45-ös délvidéki mészárlásért. A szakirodalomban az áldozatok számát illetően 20 és 40 ezer közötti adatok szerepelnek, akik mellett tízezres nagyságrendben menekültek el a magyarok őseik földjéről.Szombathelyit 1994-ben a magyar Legfelsőbb Bíróság bűncselekmény hiányában felmentette az 1946-os népbírósági ítélet alól, szerb részről azonban máig nem történt semmi. Emlékét is csupán egy 2002-ben állított emléktábla őrzi a Hadtörténeti Intézet és Múzeumban. Pedig Szombathelyinek csupán az róható fel, hogy nem tartóztatta le azonnal az újvidéki razzia első számú felelőseit, mert hitt tiszti becsületszavukban és abban, hogy nem fognak a felelősség elől elszökni. Tisztelt Országgyűlés! Úgy gondolom ezért, hogy Szombathelyi Ferenc most nem az őt megillető helyet foglalja el nemzetünk panteonjában, ennek érdekében ugyanis személyét Szerbiában is teljesen rehabilitálni kell, és méltó emléket kell állítani számára. Kérem ezért a kormányt, hogy indítsa el ezt a folyamatot, és kezdeményezzen ez ügyben párbeszédet az illetékes hatóságokkal. Gloria victis. Köszönöm, hogy meghallgattak. [[Taps a Jobbik soraiban.]]"
3,u2022-05-24-15,Fidesz-KDNP,0.59912109375,2022-05-24,0.2581518888473511,"Köszönöm szépen a szót, elnök úr. Tisztelt Képviselő Úr! Tisztelt Ház! Arra törekedett a kormány az elmúlt 12 esztendőben, hogy a közszolgálatban dolgozókat becsülje meg mind erkölcsileg, mind pedig anyagilag. Ezt fogjuk tenni a következőkben is. Bízunk benne, hogy a magyar gazdaság lesz annyira erős, hogy ebből ezt meg tudjuk tenni. Mindig az volt az alapelvünk, szemben a baloldali kormányokkal, akik hitelből próbáltak olykor fizetést vagy nyugdíjat fizetni, hogy mindig a gazdaságot élénkítettük, és a gazdaság többletéből tudtunk mindenkinek többet adni, hogy mindenki előrelépjen. Ön azt mondta, hogy azt vizionálja, hogy felmondási hullámok várhatók a közszférában. Tisztelt Képviselő Úr! Amikor önök kormányoztak, akkor nem felmondási hullám, hanem elbocsátási hullám volt a közszférában, ne felejtsük el, önök 15 ezer pedagógust tettek utcára, és 6 ezer egészségügyi dolgozót tettek utcára, mindeközben pedig annyira alulfinanszírozták az önkormányzatokat, hogy az egyéb szociális ellátó intézményeknél is hiány volt. 1300 milliárd forintos adósságot halmoztak fel az önkormányzatok, pontosan azért, mert nem adtak elegendő pénzt arra, hogy ezeknek az embereknek a fizetését az önkormányzatok oda tudják adni. Úgyhogy ön felmondási hullámot vizionál, tisztelt képviselő úr, bízunk benne, hogy ez el fog maradni. Ugyanakkor az mégiscsak elbocsátási hullám, amiről önök döntöttek, nos, ezeket a javaslatokat mi nem fogadnánk meg. Az elmúlt 12 évben sem fogadtuk meg, és a következő években sem szeretnénk elfogadni, mert nem gondoljuk azt, hogy ezt az egészségügyben vagy az oktatásban érdemes lenne megtenni, sőt kifejezetten károsnak tartjuk. [[11.40]] Ön bérfeszültségről beszélt az egészségügyben, aminek van némi alapja, de nézzük, hogy hogy alakult ki a bérfeszültség! Úgy, hogy az ápolóknak 72 százalékkal emelkedett a fizetése az elmúlt négy esztendőben, az orvosoknak pedig három év alatt két és félszeresére emeljük a fizetését. Tehát valóban nőtt a különbség, de ez azért nőtt, mert az orvosoknak két és félszeresére nőtt a fizetése, az ápolóknak pedig 72 százalékkal. Más helyzet ahhoz képest, amit önök idéztek elő, amikor emberektől elvettek fizetést, amikor csökkentették a fizetést, és azért volt feszültség az emberekben, mert az egyiktől ennyit vettek el, a másiktól annyit; és más a helyzet, amikor aki 72 százalékos emelést kap, az érzi úgy, hogy le van maradva a mellette dolgozó orvos fizetésemelkedéséhez képest, tisztelt képviselő úr. Arra fogunk törekedni, hogy az ápolóknak is fizetésemelést adjunk természetesen, hiszen itt azért van mi lemaradást behozni az előttünk levő húsz esztendőből, de azért mégiscsak másfajta bérfeszültség az, amikor az emelkedés üteme az, ami különbözik. Tudja, hogy egy egészségügyi szakdolgozó az önök kormányzásának a végén, négy-hat éves jogviszonnyal, OKJ-s végzettséggel mennyit keresett? 160 ezer forintot. És most mennyit keres? 357 ezer forintot. Tudja, hogy egy olyan, aki mondjuk, már húsz éve, tehát jó ideje dolgozik, felsőfokú végzettsége volt, egészségügyi szakdolgozó, ápoló, mennyit keresett az önök kormányzásának a végén? 220 ezer forintot. És mennyit keres most, 2020 januárjától? 690 ezer forintot. 220 ezer helyett 690 ezer forint, tisztelt képviselő úr, ha az átlagkeresetet nézem, tehát az alapilletményt és a mozgóbér-elemeket, pótlékokat. Azért 220 ezer forintról 690 ezer forintra emelni és itt már azért egy rutinos és felsőfokú végzettségű ápolóról beszélünk , ezek érezhető emelkedések. Az látható mellette, hogy az orvosok bére valóban jóval magasabb: 1-2 vagy akár 2 millió forint fölötti fizetést is kapnak, és a kettő között van különbség, csak azt hiszem, hogy ez egy olyan dolog, amiről valóban jobban lehet vitatkozni, mint arról, amit önök tettek, hogy az IMF receptje alapján mindenkitől csak elvettek Magyarországon válságkezelés kapcsán. És annak ellenére, hogy épp hogy túl voltunk az elmúlt hónapokban a koronavírus-járványon, de már beköszöntött az energiaválság, és nem sokkal később itt volt a háború is aminek az előszelét éreztük , azért mégiscsak 10 százalékos béremelés volt a pedagógusoknál; 10 százalékos béremelés volt az óvónőknél; volt egy 21 százalékos béremelés az ápolóknál; volt egy 38 százalékos béremelés az orvosoknál; volt egy 20 százalékos béremelés a bölcsődei dolgozóknál; volt egy 20 százalékos béremelés a szociális területen dolgozóknál; volt egy 20 százalékos béremelés a kulturális területen dolgozóknál; volt egy 10 százalékos béremelés a honvédségnél, rendőrségnél dolgozóknál; volt egy hathavi fegyverpénz. Volt egy teljes összegében kifizetett 13. havi nyugdíj, tisztelt képviselő úr; mindezt az egész világot sújtó járványhelyzet vége felé, amikor ez gazdaságilag mindenkit megviselt és a háború küszöbén, előszobájában. Van feladatunk természetesen: folytatni azt a béremelést az orvosoknál, ápolóknál, a szociális dolgozóknál és természetesen a tanároknál is, amit megkezdtünk, de az önök receptje csak tömeges elbocsátásokhoz vezetett. A mi receptünk pedig, bízunk benne, hogy évről évre egyre növekvő megbecsüléshez és anyagi megbecsüléshez is vezet. Köszönöm, hogy meghallgattak. [[Taps a kormánypárti padsorokban.]]"
3,u2018-06-25-38,Fidesz-KDNP,0.53564453125,2018-06-25,0.20278869569301605,"Ellenzéki kérésre. Köszönöm a szót. [[Derültség a kormánypártok soraiban.]] Tisztelt Elnök Úr! Magyarország költségvetése valóban, amennyiben a jelenlegi formájában vagy a jelenlegihez hasonló formában fogadják el, akkor a biztonságos növekedés költségvetése lesz. Tervezésekor a kormány a családok támogatását, a további adócsökkentést és a teljes foglalkoztatottságot tartotta szem előtt. Azonban, hogy ezeket a célokat elérjük, annak van egy alapvető feltétele, ez pedig a biztonság, mert Magyarország csak akkor erősödhet tovább, ha közben képes fenntartani a biztonságát, és a világ eseményeit elnézve minden okunk megvan arra, hogy a biztonságra sokkal nagyobb hangsúlyt fektessünk; mert a világgazdaságban véget ért az olcsó pénz időszaka, sok európai ország küzd eladósodással, magas munkanélküliséggel és instabilitással is. Nem mellékesen egy kereskedelmi háború is kirajzolódik. Ehhez jön hozzá az a migrációs válság, amit frakcióvezető úr említett, annak minden következményével együtt. A magyar kormány ezeket a körülményeket egyáltalán nem hagyhatja figyelmen kívül. Ezért biztosítunk jövőre a költségvetésben közel 350 milliárd forintot közbiztonságra, a rendőrség működésére és fejlesztésére. Terrorelhárítással kapcsolatos feladatokra 25 milliárd forint jut majd. Emellett januártól újabb 5 százalékkal nő majd a rendőrök illetménye, ami a korábbi emeléseket is figyelembe véve már 50 százalékos növekedés. A honvédség 512 milliárd forintot kap majd, ami 85 milliárddal több, mint az idei összeg, és az a cél középtávon, hogy a védelmi kiadások megduplázódjanak. A biztonsági szempontokat a pénzügyekben is érvényesíteni kell, ezért növekszik a költségvetés tartaléka 50 százalékkal. [[Dr. Vadai Ágnes: Jaj, de… csak nem látszik! Zaj. Az elnök csenget.]] Összességében tehát elmondhatjuk, hogy jövőre a legtöbb területre több forrás jut, de a biztonsággal kapcsolatos kiadásokra ez hatványozottan igaz. A költségvetési vita ezen a héten kezdődik, de közben Brüsszelben is körvonalazódik az új, hosszú távú uniós költségvetés, és azt kell mondanunk, hogy a hazai költségvetés tervezetét és a brüsszeli költségvetés tervezetét egy egész világ választja el egymástól. Mert amíg a magyar költségvetés a növekedést és a biztonságot tartja szem előtt, addig a brüsszeli jelenlegi formájában a bevándorlást támogatja, így rontja a versenyképességet, és hosszú távon a gazdaság sorvadásához vezethet. Az a legnagyobb gondunk a mostani uniós költségvetési tervezettel, hogy az európai állampolgárok helyett a bevándorlásra és a bevándorlóknak adna több pénzt, mindezt a klasszikus uniós források rovására, és mindezt úgy, hogy a britek kilépése miatt az uniós kassza egyébként is kisebb lesz. És hogy mennyire hiányzik a biztonsági szempontok érvényesítése a jelenlegi brüsszeli gondolkodásból, azt jól jelzi az a hivatalos feljegyzés, amit a mostani uniós csúcs előtt tettek nyilvánossá. Itt van nálam, az ellenzéki képviselők is elolvashatják, azért is, mert nagyon sokszor tagadják ezeket a jelenségeket. Na, ebben világosan leírják, hogy a mostani 6,8 milliárd euró helyett a jövőben 10,4 milliárd eurót költenének a bevándorlásra. Tehát ezzel 2027-ig - mert addig érvényes a következő hosszú távú uniós költségvetési keret - kötnék meg a kezünket ebben az ügyben. [[14.20]] Nagyon beszédes az egyik grafikon, ahol a migrációs kiadásokra mint befektetésekre utalnak. Tehát még mindig nem jöttek le arról a gondolatról, hogy a bevándorlás végső soron jó lehet Európának. Nem tudjuk, hogy minek kell még ahhoz történnie, hogy ez megváltozzon. Az is látszik a szövegből, hogy a kötelező betelepítést még mindig erőltetik. S ha ez nem lenne elég, a brüsszeli szövegekben, így például a költségvetési sorokban egyáltalán nem határvédelemről, hanem határmenedzsmentről beszélnek, pedig szerintünk nem menedzselni kellene a határokat, hanem megvédeni úgy, ahogy Magyarország tette, miközben Brüsszelből erre érdemi támogatást nem kapott. Tisztelt Ház! Összefoglalásképp tehát azt mondhatjuk, hogy miközben a magyar költségvetésben érvényesíteni szeretnénk a biztonsággal kapcsolatos szempontokat, addig az uniós tervekben ennek nyomát sem látjuk. Ez nagyon nincsen így ebben a formában rendjén. Tehát Magyarország csak akkor lehet tartósan biztonságban, ha közben Európa is képes megvédeni magát. Sokszor elmondtuk már, most is elmondjuk, hogy a hatékony önvédelem a határok megvédésével kezdődik. Erre kell több pénzt költeni, a határvédelemre. Ez az a legfontosabb üzenet, amelyet a visegrádi négyek az uniós csúcsra magukkal visznek. Kemény vitákra számítunk, de az ország biztonsága miatt az a minimum, hogy ezekbe a vitákba beleállunk. Köszönöm, hogy meghallgattak. [[Taps a kormánypárti padsorokban.]]"
3,u2021-02-22-21,Fidesz-KDNP,0.39599609375,2021-02-22,0.07259621471166611,"Köszönöm szépen a szót. Tisztelt Elnök Úr! Tisztelt Ház! Az oltásokról szeretnék beszélni, de az első szó mindenképpen csak a köszöneté lehet. Nem tudunk eléggé hálásak lenni mindazon orvosoknak, ápolóknak, ápolónőknek, egészségügyi és szociális dolgozóknak, akik az első sorban, vállt vállnak vetve küzdenek a vírus ellen és az emberi életek megmentéséért; köszönjük szépen emberfeletti helytállásukat. [[Taps a kormánypártok és az LMP soraiban.]] A világ lassan egy éve hadban áll egy szabad szemmel nem látható, de annál veszélyesebb ellenséggel. Lassan egy éve annak, hogy a világon mindenhol, így nálunk is kénytelenek vagyunk mindennapjainkat, személyes kényelmünket és szabadságunkat alávetni a koronavírus elleni háborúnak. Viszont mint minden háborút, ezt is csak munícióval tudjuk legyőzni és megnyerni, a koronavírus ellen folytatott küzdelem lehatásosabb muníciója, a leghatásosabb fegyver pedig az oltóanyag. Mivel azt tapasztaltuk az elmúlt hetekben, hónapokban, hogy az európai vakcinabeszerzés akadozik, a magyar kormány helyesen döntött úgy, hogy minden lehetséges irányban tárgyalásokat folytat vakcinabeszerzés ügyében, hogy ne legyünk teljesen kiszolgáltatva a brüsszeli beszerzésnek. Ezt a baloldal természetesen kritizálta, de ma már a nyugati vezetők is Magyarország álláspontján vannak; emlékezzenek csak Macron francia elnök múlt heti szavaira, aki azt mondta, hogy Európának szüksége van az orosz és a kínai vakcinára is. De Magyarország ebben először lépett, és emiatt van az, hogy ma élen járunk az átoltottság területén az Európai Unióban. Az átoltottság alapvetően két szemponttól függ: egyrészt attól, hogy mikor és mennyi vakcinánk van, mikor érkeznek újabb és újabb vakcinaszállítmányok, de a másik fontos szempont az oltások iránti bizalom és ez utóbbit, az oltások iránti bizalmat próbálja aláásni a baloldal az oltásellenes kampányával és megszólalásaival. Hihetetlen felelőtlenség az, hogy a baloldal bizonytalanságot kelt a vakcinákkal szemben márpedig ezt teszi , csak azért, hogy lassítsa a járvány elleni védekezést, és pontosan tudják önök is, baloldali képviselőtársaink, hogy csak olyan vakcinával oltanak Magyarországon, amely biztonságos, és amelyet a szakemberek jóváhagytak, azaz a Nemzeti Népegészségügyi Központ és az OGYÉI, azaz az engedélyező hatóság szakemberei alaposan megvizsgálták azt. Ahogy Merkely Béla, a SOTE rektora is azt mondta nemrég találóan, hogy az a jó vakcina, amelyik már a vállban van, ráadásul ő is az orosz vakcinával oltatta be magát. De a baloldalnak ez sem elég, továbbra is arra buzdítanak, hogy európai engedély nélkül vakcinával ne oltassák be magukat a magyarok. Ez elképesztő felelőtlenség. Egyrészt azért, mert fittyet hánynak a magyar szakemberek véleményére, semmibe veszik őket. Önök, tisztelt baloldali képviselőtársaim, komolyan gondolják, hogy magyar, felelős szakemberek engedélyeznének olyan vakcinát, amellyel kapcsolatban bármi aggály felmerül? Hát itt a saját honfitársaikról van szó! Másfelől azért felelőtlenség, amit csinálnak, mert ezzel lassítják a védekezést. Az pedig már több mint felelőtlenség, hogy mindezt politikai okokból csinálják, csak azért, hogy a lassú védekezésből eredő elégedetlenség a Fidesz-KDNP-re hulljon vissza, önöknek meg politikai hasznot hozzon. Egy baloldali elemző ki is mondta azt, hogy ez az önök stratégiája, ezt is csinálják. Az, hogy mindezt egy járvány kellős közepén teszik? önöket ez nem érdekli. Hogy az oltás elleni hangulatkeltésük emberéletekbe kerülhet? az sem érdekli önöket. Sokszor mondják, hogy ez nem igaz, hogy nem állítunk igazat, de hát önöket múlt héten a saját főnökük, Gyurcsány Ferenc buktatta le. Múlt héten, éppen egy héttel ezelőtt parlamenti felszólalásában Gyurcsány Ferenc a következőt mondta: én azt gondolom, hogy előbb vagy utóbb persze lesz az orosz meg a kínai vakcinának is európai engedélye. Ezek szerint önök, amikor az oltás ellen kampányolnak, akkor pontosan tudták korábban is, meg most is pontosan tudják, hogy ezek biztonságos vakcinák, de mégis azt javasolják a magyar embereknek, hogy ne oltassák be magukat olyan vakcinával, amelynek csak magyar engedélye van. Hát hogyan fognak elszámolni, tisztelt baloldali képviselőtársaink, a lelkiismeretükkel? [[Közbeszólás a kormánypártok soraiból.]] Ugyanis lesznek olyan emberek, akik a maguk szava miatt nem adatják be ezeket, és mi lesz, ha ők esetleg megbetegszenek, ne adj’ isten, halálos áldozat is lesz közöttük? A vakcina életet menthet, értsék már meg, ezekben az esetekben, függetlenül attól, hogy honnan származik, önök mégis ezek ellen kampányolnak! [[Az elnök csenget.]] Szégyelljék magukat, és fejezzék be az oltásellenes kampányukat! Köszönöm szépen. [[Taps a kormánypártok soraiban.]]"
3,u2018-10-16-215,Fidesz-KDNP,-0.9326171875,2018-10-16,0.1278918981552124,"Elnök Úr! Tisztelt Ház! A honvédség létszáma meglehetősen kalandosan alakult az elmúlt időszakban. 2002-ben az engedélyezett létszám még 45 ezer fő volt, azonban a 2010-es évekre ez a létszám 29 ezerre esett vissza. Amikor az Orbán-kormány megkezdte a működését, akkor azzal nézett szembe, hogy bár 2010-ben volt tartalékos állománya Magyarországnak, ez 17 ember volt. Napnál világosabban látszott, hogy komoly probléma van az ország védelmi képességeivel, ugyanis a 2002-től a 2010-es évekig tartó időszakban a Magyar Honvédség számos kulcsképességét leadta, úgymond elveszítette, csak mutatóba maradt, így például tüzérség, páncélos állomány, a korábbi páncélozott csapatszállító eszközök tömege. És természetesen, miután Magyarország belépett a NATO-ba, ránk is vonatkozott az, hogy egyébként a GDP 2 százalékát kellene védelmi kiadásokra fordítani. Ez persze ajánlás és nem kötelezettség, nehogy valaki félreértse, a NATO-tagságnak ez nem feltétele, hanem egy erős ajánlás volt, amit egyébként az Obama-adminisztráció nem különösebben szorgalmazott, viszont az új amerikai adminisztráció Walesben a NATO-csúcson kieszközölte azt, hogy minden ország kötelezettséget vállalt arra, hogy ezt a 2 százalékot záros határidőn belül eléri. Ilyen feltételek mellett… persze, emlékszünk rá, „trükkök százai, amit persze nektek nem kell tudni”, ezt a jelen lévő szocialista képviselők még felidézhetik a memóriájukban, az őszödi beszédből van ez a híres mondat. Az egyik trükk az volt, hogy a honvédelmi kiadásokhoz könyvelte el a Gyurcsány-adminisztráció azoknak a korkedvezménnyel nyugdíjba vonult katonáknak a nyugdíjkiadásait, amelyeket folyósítottak. Nem kell hozzá feltétlenül stratégiát vagy hadtudományokat tanulni, hogy valaki hamar rájöjjön arra, hogy például ez trükk, hiszen teljesen nyilvánvaló, hogy a nyugdíjfolyósítás, akárhova van elkönyvelve, az az ország védelmi képességeit döntő módon nem befolyásolja, hogy szabadjon ilyen óvatosan fogalmaznom. Ez egyszerű trükk volt, amivel egyébként feltupírozták egy kicsit a honvédelmi költségvetést, ami természetesen így sem érte el a 2 százalékot, hanem 1,1 százalékot, hozzáteszem, egy jóval alacsonyabb GDP melletti 1,1, százalékot. Ezen kell változtatnunk. Változtatnunk kell azért, mert merő illúzió az, hogy a történelemnek egy olyan időszakában élünk, amikor ma már az országnak védelemre nem kell készülnie. Merő illúzió azt gondolni, hogy bár az európai történelemnek az egyik leghosszabb, nagy, átfogó háború nélküli időszakát éljük, azért mi itt, Magyarországon, Közép-Európában megtanulhattuk, hogy a rendszerváltás óta kevesebb idő telt el úgy, hogy valamelyik szomszédos országban nem volt háború, mint hogy háború volt. Tehát nyilvánvaló, hogy a velünk szomszédos országokban dúló háború bennünket is érint, komoly biztonsági kérdéseket vet fel, és tudjuk, hogy a délszláv háború és a délszláv konfliktus, illetőleg most újonnan az ukrán polgárháború bizony sajnos hosszabb ideje tart összességében, mint amennyit háború nélküli időszakban töltöttünk el. Arról nem is beszélve, hogy a haza védelme, illetőleg a biztonsági kockázatok egész más feltételeket, kérdéseket vetnek fel, mint korábban, hiszen látjuk azt, hogy ma már az úgynevezett kiberháború, ma már a terrorizmus elleni védelem vagy a határok védelme megköveteli azt, hogy a honvédségre úgy gondoljunk, mint ami a valódi funkciója, hogy ha Magyarország határait támadás fenyegeti, ha Magyarország határait tömeges áttörés fenyegeti, akkor a honvédség segítségét is kérnünk kell, túl azon egyébként, hogy normál esetben a magyar határt a rendőrség és a határvadászok őrzik. Éppen ezért mind a 2 százalékos követelménynek való megfelelés, mind pedig az ország védelmi képességének erősítése megköveteli, hogy azt a létszámot növeljük, ami ma egy országgyűlési határozatban engedélyezve van a Magyar Honvédségnek. A jelenlegi OGY-határozatban szereplő létszámkeret 31 080 fő és 8 ezer önkéntes tartalékos. Ma ezeket a határokat szeretnénk felemelni, mégpedig úgy, hogy nem egyszerre, hanem több lépésben, annak megfelelően, ahogy egyébként képesek vagyunk a honvédség létszámát bővíteni. Ne felejtsük el, hogy ez a honvédségi létszámbővítés ma olyan feltételek közepette végbemenő folyamat, ahol is a honvédek fizetése, jövőbeni fizetésemelkedése, karrierképe törvény által biztosított, rögzített, és egyébként ma lényegesen többet keresnek a honvédek, mint a korábbi időszakban. A helyzet az, hogy a tartalékos állomány feltöltése ma már azt jelenti, hogy a 8 ezer fős plafont alulról súroljuk, és éppen ezért azt gondolom, hogy érdemes támogatni a kormánynak azt az elképzelését, hogy mind a létszámot, mind pedig a tartalékos állományt bővítsük. Természetesen igaza van államtitkár úrnak, a honvédelem erejét nem a vas adja, hanem az ember, akinek a kezében a vas van. De azért azt nem tagadhatjuk el, hogy a mai időkben szükséges nemcsak a létszámfejlesztés, hanem a honvédség technikai, műszaki felszereltségének a javítása, erősítése is. Én azt állítom, hogy vissza kell szereznünk számos olyan képességet, amelyet a korábbi időben egy hibás honvédelmi elgondolás mentén elveszítettünk. Ehhez egyébként nagyon komoly fejlesztésre van szükség. Szerencsére a „Zrínyi 2026” honvédelmi és haderőfejlesztési program ennek a kereteit kijelölte. Nemcsak kijelölte, hanem aki megnézi a 2019. évi már elfogadott költségvetést, láthatja, hogy rögzítette is azokat a költségvetési keretszámokat, amelyek azt jelentik, hogy lépésről lépésre, de egyébként közelít Magyarország az úgynevezett 2 százalékos bűvös honvédelmi finanszírozási arányhoz. Még egyszer hangsúlyozom, úgy, hogy egyébként egyre növekvő GDP mellett kell ezzel számolnunk, ami azt jelenti, hogy nominálisan még annál is jelentősebb a honvédségre fordított kiadások összege, mint amennyit egyébként csak az arányokból ki lehetne számolni. Éppen ezért remélem, hogy a tisztelt Ház támogatja ezt az előterjesztést. Természetesen tudjuk, hogy minden ilyen létszámnövelés feladatot is jelent, nehézséget is jelent; nem olyan könnyű a katonák toborzása, nem olyan könnyű az önkéntesek toborzása. A relatív munkaerőhiány egyébként számos olyan lehetőséget mutat a katonáknak, ami miatt adott esetben a jól kiképzett katonák civil pályát választanak, vagy legalábbis a civil pálya felé fordulnak, arról nem beszélve, hogy a honvédség és a rendőrség működését, vezénylését, szolgálati rendjét egyébként befolyásoló európai uniós irányelvek teremtenek furcsa helyzeteket. Emlékszünk rá, ellenzéki képviselőtársaimmal közösen adtuk be azt a javaslatot, amely megpróbálta kezelni a következő helyzetet: az Uniónak az az elvárása, hogy ha valamely foglalkoztató túlmunkát rendel el vagy többletmunkát rendel el a munkavállalójának, akkor azt egyébként neki szabadságban kell kiadni, és nem lehet megváltani pénzzel. Ez a hadsereg és a rendőrség esetében azt jelenti, hogy ha túlmunkát rendel el a szolgálatot vezénylő, akkor a katonának, a rendőrnek azt szabadidőben kell kiadni, ez az irányelvnek a főcsapása. [[16.30]] Azt láttuk, hogy ez a mai feltételek mellett komoly nehézséget okozna a rendőrségnél és a honvédségnél, és még az előző ciklusban az általam vezetett Honvédelmi bizottság beadott egy bizottsági módosítót arra vonatkozóan, hogy Magyarország átmeneti időre ez 2019. december 31e ezt a fő irányelvet úgy érvényesíti, hogy az adott katona, az adott rendőr, aki a túlmunkát vagy a túlszolgálatot teljesítette, döntésére bízzuk, hogy ő azt szabadságban veszie ki, vagy egyébként pénzben megváltást kér. Ez a határidő december 31-éig le fog járni, ez év…, igen [[Németh Szilárd István közbeszól.]] , most, ’18. december 31-ével, ’19. január 1-jével egy új szabály lépne életbe, amikor is mindent már nem lehetne megváltani, hiába kéri a rendőr vagy a katona. Ez egy olyan helyzetet teremt, amikor egyébként érdemes végiggondolnunk azt, hogy ezt a határidőt kitoljuk az idevonatkozó javaslatok részben a Ház előtt vannak , ugyanis még ha szeretnénk, sem tudnánk feltétlenül rövid idő alatt, amennyiben a szabályozás változik, a létszámokat úgy bővíteni, hogy ez ne okozzon a szolgálatvezénylésben nehézségeket. Mindezt azért mondom el, hogy utaljak arra, hogy egyébként a honvédség létszámának a bővítése nem egy egyszerű dolog. A honvédek olyan esküt tesznek, amelyben azt fogadják meg, hogy az életük árán is megvédik az országot, megvédik a hazát, és ezt nagyon komolyan kell venniük, sőt a Magyar Honvédség kiválóan teljesít saját szemmel is meggyőződhettünk róla számos olyan misszióban, amely azért komoly veszélyeket jelent. Éppen ezért kell egy bizonyos idő és felkészülés ahhoz, hogy a honvédelmi tárca a létszámbővítéssel kapcsolatos toborzómunkát elvégezze. Ami reménykedésre vagy optimizmusra ad okot, az egy hasonló létszámbővítés, a rendőrségnél a 3 ezer határvadász felvételének az ügye volt, ugyanis bár komoly volt a nehézség, 3089 határvadászt sikerült felvenni, őket kiképezni hat hónap alatt a legutóbbi bizottsági ülésen erről számolt be az országos rendőrfőkapitány , azzal együtt egyébként, hogy a jelentkezők 40 százaléka alkalmatlannak bizonyult, tehát vagy a pszichikai, vagy a fizikai teszteken nem felelt meg. Nemcsak arról van tehát szó, hogy a lelkesedés milyen, vagy hogy az alternatívák milyenek, hanem bizony itt a honvédelmi szolgálatra meg is kell felelni, ami bizonyos komoly feltételek teljesítését jelenti. Azzal kell tehát számolni, hogy nagyon intenzív, erőteljes toborzómunkát kell végezni ahhoz, hogy ez a felemelt létszám 2026-ig valóban elérje ténylegesen a 37 560 fő aktív állományt és a 20 ezer fő tartalékosi létszámot. Én azt remélem, hogy tekintettel arra, hogy ez aztán végképpen nem pártpolitikai ügy, ebben ki tud alakulni valami konszenzus, mint ahogy egyébként az általam jegyzett témában a túlmunka megfizetésének a lehetősége vagy annak a meghosszabbítása is kompromisszum kérdése. Jó lenne, hogyha lenne néhány olyan ügy és ilyen a haza védelme , amelyben azért meg tudjuk mutatni a választóknak, hogy tudunk együttműködni Magyarország számára fontos és kulcsterületeken. Úgyhogy kérem kedves képviselőtársaimat, hogy támogassák ezt az előterjesztést. Köszönöm szépen. [[Taps a kormánypártok soraiban.]]"
3,u2018-11-27-310,Fidesz-KDNP,-0.93310546875,2018-11-27,0.9961520433425903,"Köszönöm szépen, elnök úr. Tisztelt Országgyűlés! Úgy látom, hogy az Országgyűlésben csak a kormánypártok képviseltetik magukat. Beletekintve az előző napirend álvitájába, az jól látható, ma megjelent egy közvélemény-kutatás, amely világossá tette, hogy a magyar emberek nem hajlandók együttműködni, nem hajlandók támogatni a magyar ellenzéket. Nyilván ezen nagyon felmérgesedtek, hiszen ezek az eredmények sokkal rosszabbak, mint amit egyébként 2018 áprilisában a választásokon elértek, és ezért úgy gondolták, én legalábbis ezt vettem ki az előző napirendből, hogy a hisztériakeltéssel, handabandázással, hazudozással, obstrukcióval, kőkemény obstrukcióval bosszút állhatnak a magyar embereken, illetve itt a parlamentben a kormánypártokon. De úgy látom, hogy ez sem sikerült a hazai ellenzéknek. Nos, tisztelt Országgyűlés, az előttünk fekvő törvényjavaslat egy új kategória, egy új munkáltatási kategória, a honvédelmi alkalmazottak jogállásáról szóló törvényjavaslat. Engedjenek meg egy Tisza István-idézetet, mielőtt rátérnék konkrétan a törvényjavaslatra: „A világtörténelem mérlegének serpenyőjébe dobattunk, és saját súlyunktól függ, hogy e serpenyő mily eredményt fog mutatni.” Jelen javaslat a közelmúltban tárgyalt javaslattal együtt adja ki azt az egészet, ami a honvédelem nem haditechnikai fejlesztéséhez szükséges. [[0.10]] A 2011. évet követően Magyarország keleti szomszédságában kiújuló új típusú, de semmiképpen sem hagyományosnak mondható fegyveres konfliktus kapcsán szokás említeni a hibrid vagy proxy háborút. Az elmúlt napok eseményei önmagukért beszélnek, mondhatnám úgy is, ha képviselőtársaim olvasnak híreket, jelen expozé megtartására sincs igazán szükség. Az elmúlt napok csak igazolják a kormányt abban, hogy a nemzetközi világbékének vége, aki nem ébred föl, az nem felelős vezető, nem képes a hazáját megvédeni. Clausewitz ezt így fogalmazta meg: az előre nem látott lehetőségeket azonnal használd ki, és az előre nem látott nehézségekre tettekkel felelj. A magyar kormány elkötelezett az erős honvédelem kiépítésében és annak fenntartásában. Ennek része, legfőbb és legmeghatározóbb része a honvédség nemrég tárgyalt új struktúrájának kialakítása, de része a teljes, civil és katonai személyi állomány helyzetének, jogállásának rendezése is. Ennek keretében másik törvényünkkel összefüggésben 2019. január 1-jétől a kormány egy új jogállást kíván bevezetni honvédelmi alkalmazott elnevezéssel. Honvédelmi alkalmazott lesz a honvédelmi szervezetnél foglalkoztatott polgári, azaz civil alkalmazott. Ezzel érdemi változás a honvédségnél most is közalkalmazottként dolgozó hétköznapjaiban csak kisebb mértékben következik be, például, hogy szakterülete tekintetében éves honvédelmi, de egyáltalán nem kifejezetten katonai továbbképzéseken kell majd részt venni. A honvédelmi alkalmazottak olyan alkalmazottak, akik a honvédelmi szervezetek keretein belül dolgoznak napi szinten, ebből következően ismerik annak felépítését, működését és szervezeti sajátosságait. Mivel együtt mozognak, de mondhatjuk azt is, hogy eddig is együtt mozogtak a honvédekkel, a közalkalmazotti törvény eddig is ismerte a honvédségi közalkalmazottakra vonatkozó külön eltérő szabályokat, most azonban egyfajta profiltisztítás fog bekövetkezni, ezzel is elősegítve a honvédségi civilek és a katonák még szorosabb együttműködését, a különböző alakulatok polgári alkalmazottai jogállásának egységesítését, végső soron a honvédség operativitásának növelését. A honvédelmi alkalmazott jogviszonnyal járó többletkötelezettségek vállalását a közalkalmazottakhoz képest ugyanakkor többletjuttatással fogjuk kompenzálni. Kétségtelenül a honvédelmi alkalmazottak civil foglalkoztatottjai ugyan a Magyar Honvédségnek, számos esetben azonban igazodniuk kell mind feladatvégzésük, mind magatartásuk tükrében a Magyar Honvédségben uralkodó szervezeti rendhez és fegyelemhez. Erre tekintettel bizonyos többletjuttatásokra és néhány korlátozásra, néhány kötelemre is szükség lesz, amelyek Magyarország és a magyar emberek biztonságának, valamint a Magyar Honvédség biztonságos feladatellátásának érdekeit szolgálják. Ezért a honvédelmi alkalmazottak tekintetében a katonákhoz közelítő, sőt többletjuttatások esetén több helyen azt is el is érhető szabályozás bevezetése indokolt. Különleges jogrend idején a honvédelmi alkalmazott nem élhet a jogviszonyáról való lemondással. Ez azonban a honvédelmi ágazatban nem ördögtől való, a honvédségi közalkalmazottak jelenleg is úgynevezett meghagyásban vannak, azaz azért nem hívhatók be katonának hadiállapot idején, mert rájuk ott és akkor, abban a közigazgatási egységben, abban a civil beosztásban van szükség. Az előterjesztő ezzel is meg kívánja erősíteni a honvédelmi ágazat különleges jogrendi működését, illetve annak szakmai és civil biztosítását. Tisztelt Képviselőtársaim! A honvédelmi alkalmazottakra vonatkozó, a közalkalmazottakhoz képest hangsúlyozom most már többedszer tervezett kedvezőbb szabályok az alábbiak. Az egyes munkakörök betöltéséhez a jogviszony létesítésekor nem kell pályázatot írni, ezt a javaslatot a munkáltatói jogkört gyakorló döntésére bízni. A javaslat értelmében gyorsabb és egyszerűbb lesz a honvédelmi alkalmazotti jogviszony létesítése. A javaslat a honvédelmi alkalmazottak esetében a honvédelmi alkalmazotti jogviszony egységes jellegéből adódóan a kollektív szerződés helyett miniszteri, rendeleti szintre utal egyes jogosultságokat, kedvezményeket, illetve a jogosultságok feltételeinek megállapítását, ezáltal minden honvédelmi szervezetre vonatkozóan egységes szabályozást fog megvalósítani. Az alapilletmény tekintetében a közalkalmazottakra vonatkozó és felülről nyitott szabályozást biztosító illetménytáblához hasonlóan kialakított és az ágazati sajátosságoknak megfelelő illetménytáblát határozunk meg itt a honvédelmi alkalmazottak esetében is. A honvédelmi illetménykiegészítés annak érdekében jár, hogy a vállalt többletkötelezettség miatt illetmény szempontjából a honvédelmi alkalmazotti jogviszony a közalkalmazotti jogviszony fölé emelkedhessen, a honvédelmi alkalmazottak részére magasabb összegű honvédelmi illetménykiegészítést állapít meg. A végkielégítésnél: jelenleg a közalkalmazottaknál a végkielégítés mértéke 20 évnél éri el a maximumot. Ez 8 havi távolléti díjat jelent. A hivatásos és szerződéses katonákra vonatkozó szabályok mintájára ezt egészíti ki 25 és 30 év után járó végkielégítéssel, 9, illetve 10 havi távolléti díjjal az új jogszabályjavaslat. Jubileumi jutalomnál: jelenleg a közalkalmazottaknak nincs 30 év feletti jubileumi jutalma, a honvédelmi alkalmazottakra vonatkozó szabályozás szerint azonban 35 és 40 év után további ötévente újabb jutalom jár, 7 havi mértékben. Ez a hivatásos és szerződéses állományra vonatkozó szabályokkal teljes mértékben megegyező. Nos, tisztelt Országgyűlés, még egyszer szeretném hangsúlyozni, az államnak kötelessége gondoskodni az állampolgárairól, mondhatni, ez egy alapelv. Ugyanakkor ezen belül minden munkáltatónak, az államnak is az a kötelessége, hogy gondoskodjon az általa alkalmazottakról. Az államnak az is kötelessége, hogy gondoskodjon a hon védelméről, a honpolgárok biztonságáról. Jelen javaslat a közelmúltban tárgyalt javaslattal együtt adja ki azt az egészet, ami a honvédelem nem haditechnikai jellegű fejlesztéséhez szükséges. Tehát még egyszer idézném Tisza Istvánt: „A világtörténelem mérlegének serpenyőjébe dobattunk, és saját súlyunktól függ, hogy e serpenyő mily eredményt fog mutatni.” Az elmúlt napok eseményei teljes mértékben igazolják a kormányt, a kormánynak azt a tételét, hogy erős ország nincs erős hadsereg nélkül, és az erős hadseregnek nemcsak a technikai, személyzeti alkalmasságát kell megtalálnunk, nemcsak katonákat, jól képzett, ép lelkű, erős katonákat kell alkalmaznunk, nemcsak modern, korszerű hadfelszerelést, hanem azt a jogi környezetet is meg kell teremtenünk, amiben ezt az új típusú hadsereget fel tudjuk építeni, és amiben a teljes honvédelem része megépíthető. Ezért kérem tisztelt képviselőtársaimat, legalábbis, akik itt jelen vannak, hogy a törvényjavaslatot támogatni szíveskedjenek. Köszönöm szépen, elnök úr."
3,u2020-06-12-95,Fidesz-KDNP,-1.0,2020-06-12,0.9973284602165222,"Köszönöm szépen a szót, elnök úr. „Erős képzelet szüli az okokat” Michel de Montaigne francia filozófus mondata ez. Az az érzésem, amikor hallgatjuk a vitát, hallgatom a vitát, az ellenzék úgy gondolja, hogy a kormánypárti boszorkánykonyhában kutyulgatjuk azt a bizonyos fazekat, és lehetőleg olyan költségvetést állítunk össze, ami mindenki számára rossz ebben a magyar társadalomban. És nagyon furcsa hallani azt, amikor Bangóné képviselő asszony megbékélésről beszél, az, aki 2004-ben a háborúskodáshoz adta az arcát, akinek folyamatosan a parlamenti, sajtóbeli tevékenysége a folyamatos háborúról szólt. Varju képviselő úr, emlékszem, amikor képviselő voltam, amikor ön volt az államtitkár Gyurcsányék idejében, amikor ő miniszterelnök volt, önök tették tönkre az önkormányzatokat, önök adósították el az önkormányzatokat. Tehát furcsa egy DK-s képviselőtől azt hallani, hogy ez a költségvetés kivérezteti az önkormányzatokat. Úgy gondolom, úgy gondoljuk, hogy ez egy stabil költségvetés, nyilván a lehetőségekhez képest, a lehetőségekhez mérten, és higgye el, az, hogy egy családbarát költségvetést sikerült megalkotni, az mindenféleképp támogatásra érdemes és támogatásra javasolandó. Köszönöm szépen. [[Taps a kormánypártok soraiból.]]"
3,u2016-11-23-149,Opposition,0.335205078125,2016-11-23,0.3449002504348755,"Köszönöm, elnök úr. Más helyzetekben is kiváló érzéke van ahhoz, hogy a legfeszültebb pillanatokat egy kicsit tudja oldani. Ezt köszönöm egyébként. Tisztelt Államtitkár Urak! Tisztelt Képviselőtársaim! Ennek megfelelően nyilván rövidebbre fogom az általam elmondottakat vagy eredetileg szándékozottakat. Először is azt megállapítanám, hiszen reagálok két percben, ugyanis ezt talán megengedi nekem mindenki, hogy talán érvelni fogok akkor kelet-magyarországi munkám során a Jobbik álláspontjával a műveltségi cenzus kapcsán, tehát hogy szűkíteni kívánják a választójogot, ez azért ennyire a frontban a politizálásukban még nem került elő eddig. Én azt láttam, hogy inkább bizonyos csoportokat próbálnak mindenféle eszközzel megfogni. Nem értek ezzel egyet egyébként, hadd mondjam el, hiszek az általános és titkos választójogban, a pártom is így van ezzel. Azt szeretném röviden mondani önnek, hogy nem fogjuk tudni kire kenni ezt a történetet; nem ezt a konkrét ügyet, hanem úgy általában azt a hangulatot, ami ebben az országban van. Szerintem bizonyos szempontból kegyelmi pillanatokban politizálunk ezekben az években, de akár az elmúlt évtizedeket is nézhetnénk. Az összes nehézség ellenére lehetőségünk lenne ilyen konszenzusokat létrehozni. A magyar történelem sajnálatos sajátossága, hogy nem nagyon voltak ilyenek korábban, és máshol kerestek boldogulást bizonyos politikai csoportok, és hát hol legyőzték egymást, hol pedig nehezebben tudtak együtt élni. Például a spanyol példát tudom mondani, ahol a polgárháború áldozataira közösen emlékeznek jobb- és baloldaliak. Minden családot érintett szinte ott is ez a fajta tragédia, és talán a nemzeti emlékezet egy picit - hogy mondjam - felülemelkedett azon, hogy aktuális pártpolitikai csatározásokat csináljon jobb- és baloldal ügyéből. Remélem, egyszer mi is eljutunk majd oda, hogy a történelmünkre közösen tudunk emlékezni, és nemzeti minimumokat találunk. Köszönöm, elnök úr."
3,u2016-05-13-133,Opposition,-0.2161865234375,2016-05-13,0.32882341742515564,"Köszönöm szépen, elnök úr. Tisztelt Képviselőtársaim! Érdekes vita kezd itt kibontakozni a tervezhetőségről. Messzemenően egyetértek a német szószóló által kifejtett gondolatmenettel az ő tevékenységük tervezhetőségéről. A tervezhetőség és a megbízhatóság két rendkívül fontos eleme minden működésnek. Még a versmondó versenyeknek is. Úgyhogy, ha az Orbán-kormánynak nem az lenne a gyakorlata, hogy mindenkit abszolút kiszolgáltatott helyzetbe hoz, és aztán, ha ahhoz képest változtat egy kicsit, akkor mindenki rendkívül boldog, akkor, mondjuk, a versmondó versenyre előre lehetne tudni, hogy lesz 80 millió forint. Mert azért ez nem egy olyan tétel, amire egy stratégiai együttműködés keretében nem lehetne öt évre előre szerződést kötni. Szerintem kellene is.Tehát nem azt mondom, hogy nem segíti a tervezhetőséget, ha ugyanakkor megbízható is egy ilyen költségvetési működés, pusztán arra utaltam, ahogy Hargitai képviselő úr mondta, szolid kritikával illettem, hogy ami előttünk fekszik, 407 milliárdos módosítás tárgyi bizonyíték arra, hogy ez azért nem annyira tökéletes. Mindenesetre én is azt mondom, hogy különösen a civil szervezetek működési területén, ahol, mondom továbbra is, hogy ennyire pozitív véleményt mond, abban benne van a korábbi évek elrettentő gyakorlata, amivel Orbán Viktor mindenkinek a fejébe verte, hogy ki az isten, ki a király, hová kell igazodni, ha egyáltalán létezni akarnak. Úgy gondolom, ez a civilizált Európában nem követendő gyakorlat. Ha valaki tényleg esélyegyenlőségben gondolkodik, kulturális felvirágzásban gondolkodik, akkor nem ezt az MMA-hoz hasonló bértollnoki rendszert kellene erősíteni.A vita másik része. Itt szintén Hargitai képviselő úr olyasmiket tulajdonított nekem, amiket szerintem nem igazából mondtam. Úgy gondolom, természetesen az a jó, ha van többletbevétel. De ha visszaemlékszik, pár évvel ezelőtt az önök kormánya volt az, amelyik a tárcák költségvetéséből először 10 százalékot zárolt, aztán utána még egyszer 10 százalékot zárolt. Tehát azért vannak olyan helyzetek, amikor önök is megtapasztalták, és ne adj’ isten, hogy most ez a növekedési bedőlés ilyen helyzetet hozzon, amikor komoly kockázatokat jelent az, hogy fél évvel hamarabb meghirdetnek valamit, amire vannak, akik számítanak.Én a versmondó versenytől soha nem vennék el. Hadd idézzem Churchillnek egy háború alatti költségvetési vitában tett megjegyzését, amikor a szakértői javaslatot tettek a kulturális támogatások csökkentésére, és ő kifakadt, hogy a kultúránkat ne finanszírozzuk? Akkor miért háborúzunk? Tehát vannak súlyok. Az államháztartás módosítása. Azért, mert valaki nem követi el a liliomtiprás esetét, pedig mindene megvan hozzá, nem biztos, hogy olyan szabályokat kell létrehozni, ami megengedővé teszi a liliomtiprást. Tehát, most megvan a lehetőség arra, hogy a kormány rendeletekkel átcsoportosítson költségvetési sorokat. [[Dr. Hargitai János: Butaság.]] Hát, lehet, hogy ön ezt olvasta ki abból a törvénymódosításból, hogy butaság, és most annak bizonyítékát látja a jelenlegi beterjesztett költségvetési módosításban, hogy ez fiktív eset, de vannak olyan jogértelmezések, amelyek azt mondják, hogy ez a rendelettel történő költségvetés-módosítás elvileg fedezetlen kötelezettségvállalást eredményezhet. Előállhat fedezetlen kötelezettségvállalás, ami egy törvényen kívüli állapot, tehát nincs törvényi fedezet bizonyos kötelezettségvállalásra. A civil életben ezt bűncselekménynek mondják. A kormányzatnál ilyen még nem fordult elő, tehát valahonnan mindig lett fedezet a kötelezettségvállalásokra, de most jogtudósok azt mondják, hogy ez igazából valamikor a hitleri Németországban fordult elő, hogy abszolút felhatalmazást kért magának a kancellár, és attól kezdve tudjuk, mi történt, mellőzte a parlamentáris működést, egy személyben, rendeletekkel kormányozta az országot oda, ahová. Én nem mondom, hogy maguk ezt akarják, tehát nincs még annyira elnáculva ez az ország, még ebben a vetélkedésben sem, hogy ki fél jobban a bevándorlóktól. Nem vagyok bevándorláspárti, ne akarja rám sütni, mert azt mondta, hogy ezt mindig el fogják mondani. De bizonyos hangulatok túldimenzionálása valós torzulásokhoz vezet. A virtuális túlhangsúlyozás valós torzulásokhoz vezethet a társadalmi tudatban. Úgyhogy ettől azért óvnám, és elsősorban a humánumra helyezném a hangsúlyt. [[18.40]] Különös tekintettel arra - továbbra is hiányolom a költségvetés-módosításból azt, amire ön lehetőséget lát, hogy csoportosítsanak át gyorsan erőforrásokat, eszközöket az egészségügyre -, én azt mondom, hogy már a mostani költségvetés-módosításban is hiba, határozott hiba, hogy nincsenek konkrét javaslatok az egészségügy legégetőbb problémáinak kezelésére. Köszönöm szépen, elnök úr."
3,u2017-03-06-301,Opposition,-0.58544921875,2017-03-06,0.2091594934463501,"Köszönöm, elnök úr. A Magyar Zoltán képviselőtársam által elmondottakat annyiban egészíteném ki, hogy bekerült ilyen javaslat, mert végül is az, amit a kormány nem nyújtott be, azt én jómagam benyújtottam; a fideszes képviselőtársak szavazták le az egyébként a saját kormányuk által, illetve a szaktárca által is támogatott és dédelgetett javaslatot. És azért nem mondtam el a kisebbségi véleményben, hiszen gyakorlatilag ez a része nem hangzott el a módosítókról szóló vitában sem. De akkor most szeretném elmondani, hogy ennek véleményem szerint egyetlenegy oka van, nem az, hogy nincsen szükség ilyen alapra, nem az, hogy ne lenne meg rá a pénz, hiszen a pénz megvan, hiszen a korábbi szabályok, amit egyébként most helyesen megváltoztatunk, azok annyira szigorúak voltak, hogy jelentős pénz halmozódott fel ebben az alapban, ráadásul a most javasolt módosítások tulajdonképpen felülről nyitottá teszik ezt az alapot. Tehát ha elfogyna belőle a pénz, és mégis szükség lenne arra, hogy komolyabb beavatkozásra kerüljön sor, akkor ezt a kormányzat saját hatáskörében, egyedi döntés alapján megteheti. Tehát igazából semmilyen akadálya nincs annak, hogy ez most bevezetésre kerüljön, azon kívül, hogy ahhoz, hogy egy ilyen jövedelemstabilizációs alap működni tudjon, ahhoz megfelelő intézményi háttérre van szükség. Meggyőződésem, hogy semmi más oka nincs annak, hogy ez most mégsem kerül bevezetésre, mint hogy a Lázár János által vezetett központi vízfej gyakorlatilag magához rendelte azt az intézményi struktúrát, ami alkalmas lenne ennek az új alapnak a bevezetésére, lemenedzselésére. És tulajdonképpen azzal, hogy a Mezőgazdasági és Vidékfejlesztési Hivatalt ők maguk alá rendelték, még az sem biztosított, hogy az eddig meglévő rendszerek, szolgáltatások hogyan fognak működni, hogyan lesz majd a zökkenőmentes átállás; már most a kifizetésekkel problémák vannak, és egyelőre úgy tűnik, hogy ezekkel a meglévő feladatokkal sem tud az új rendszer vagy ez az átállási időszak megbirkózni. És nyilván ilyen körülmények között nem merik bevállalni azt, hogy egy ilyen új alapot bevezessenek. Mi, amikor hozzányúltak ehhez az átalakításhoz, akkor is mondtuk, hogy felelőtlenség most ebben az időszakban ennek a rendszernek a teljes átalakítása és egy új minisztériumhoz való átrendezése. Ha van is ilyen kormányzati szándék, azt lehetett volna több lépésben, ütemezetten is megcsinálni, és akkor nem lenne olyan káosz, mint ami most kialakult, és ráadásul be lehetett volna tervezni azt is, hogy egy valóban ilyen fontos új eszköz bevezetésének az intézményi feltételeit egy ilyen átállás közepette is hogyan tudjuk biztosítani. Ez kifejezetten csak szándék és jó kormányzás kérdése. Az a baj, hogy itt a szaktárca részéről úgy látom, hogy a szándék meg is volt, de a jó kormányzástól az a teljesítmény, amit ez a kormány itt az agrárium terén is, illetve nemcsak az agrárium terén, hanem az egész vidékkel kapcsolatos tevékenységük terén letett az asztalra, az nem egy jó kormányzás, hanem egyre inkább egy káosz. És még azt kell hogy mondjam, hogy amíg az agráriumnak van valamilyen felelőse, bár egyre súlytalanabb a mezőgazdasági tárca, lassan tényleg elérjük azt, hogy tárca nélküli miniszter lesz az agrárminiszter, mert minden fontos részt kiszerveznek alóla, addig a kiszervezett részek, amik átkerülnek a Lázár János által vezetett Miniszterelnökséghez, azok, nem azt kell mondjam, hogy új gazdára találnak, hanem egyre inkább gazdátlanná válnak. És mintha nem lenne fontos ennek a kormánynak az, hogy a magyar vidéket, a falvakat olyan gazdaságfejlesztési eszközökkel, olyan intézményi, strukturális átalakítással, akár az oktatás terén tervezendő átalakításokkal szervezze át, tehát olyan szempontok szerint nyúljon a vidék életéhez, úgy alakítsa át, hogy az a vidéki élet újraszervezésében lendületet adjon, segítséget adjon, hanem sokkal inkább ezek ilyen intézményi háborúk, hogy az adott pénzek elosztását ki felügyelje, ki diszponáljon fölötte, adott esetben a hasznát ki tudja lefölözni. Ez szerintem nem egy jó irány, itt tényleg nagyon sajnálom azt, hogy egy jó kezdeményezés esett áldozatául ennek az intézményi vagy minisztériumok közötti háborúnak. Emiatt nagyon nem örülünk ennek. És csak arra szeretném biztatni államtitkár urat is, illetve az agrárkamarának itt jelen lévő elnökét, fideszes képviselőt is, hogy lobbizzanak a kormányban azért, hogy ez a jövedelemkiegyenlítő rendszer, ez az új alap, ez a harmadik pillér minél hamarabb bevezetésre kerüljön, és rakjanak rendet a szétzilált irányítási intézményi háttérben. Elnök úr, köszönöm szépen."
3,u2018-10-24-23,Opposition,-0.97412109375,2018-10-24,0.9967668652534485,"Tisztelt Elnök Úr! Tisztelt Képviselőtársaim! Tisztelt Államtitkár Úr! Rétvári Úr! Reagálni szeretnék egy korábban elhangzott mondatára. „Utoljára birodalmi törekvései a náciknak voltak.” Ezt az ön miniszterelnöke, a magyar miniszterelnök egyébként tegnap el is mondta. Önök Horthyt tartják eszmei elődjüknek, az egész horthyzmus rendszerét hozzák vissza. Számoljanak el a saját lelkiismeretükkel és szavazóik előtt, hogy az a nemzetállami struktúra, amely Európát egy korábbi széttagolt nemzetállami struktúrába viszi vissza, milyen háborúhoz vezetett! Meg kell érteni, hogy az Európai Uniónak nem birodalmi törekvése van, hanem a második világháború, egy világégés utáni kísérlet arra, hogy a nemzetállamok ne egymást kaszabolják le, hanem a békét őrizzék a kontinensen, továbbá egy világgazdasági globalizáció környezetében a nemzetállamok a saját jólétüket tudják biztosítani. Ha önök két vesztes világháború után ezen az állásponton vannak, hogy egy ilyen széttagolt és nem együttműködő Európát akarnak látni Magyarországon, az az önök felelőssége, de az egész ellenzék élesen és egyenes gerinccel ezzel szembe fog állni. Mint ahogy nem tűrjük azt sem, hogy Nagy Imrét lassan a Nemzeti alaptantervből is kiírják [[Közbeszólás a Jobbik soraiból: Nagyon helyes!]] , Nagy Imre szobrát elvigyék, és megkérdőjelezzék ’56 demokratikus voltát. Ezt önök szemérmesen eltagadják és elhallgatják, mert akkor igenis volt egy olyan arculat, önök egy kizárólagos nemzeti mozgalomként tekintenek és nacionalista mozgalomként tekintenek ’56-ra, miközben a demokratikus jellegét elfelejtik. Nem tudom, hogy egyáltalán ez a szó mond-e magának valamit. De ha már rátérünk, demokratikus országot csak demokratikus oktatással és iskolarendszerrel lehet megvalósítani Magyarországon, de önök ezt hírből sem tudják. Hatalompolitikai eszközként használják és tekintenek az egész oktatáspolitikára, bizony a válság tünetei mutatkoznak is. Csak az elmúlt héten nem volt olyan nap Magyarországon, hogy ne lett volna valamilyen oktatási botrány. Az egyik iskolában felmondott az igazgató és még a portás is, a másik iskolában másnap éppen 12 tanár azt mondta, hogy ezt nem bírja tovább csinálni. A magyar oktatás a tudásválságon túl, amit önök kialakítottak, mélyen erkölcsi és morális válságba is került, és ezt bizonyítja, hogy a pedagógusok tömegével hagyják el a pályát, és óriási a tanárhiány, hogy ebben a rendszerben már nemcsak tanítani, nevelni, de szinte létezni sem tudnak. De múlt héten volt az is, amikor az önök fideszes képviselője, Magyarország európai uniós bizottsági oktatási biztosa, Navracsics Tibor felhívta a figyelmet arra az Oktatási és Képzési Figyelőben, hogy bizony Magyarországon nagyon súlyos válságtüneteket produkál a magyar oktatás. Az egyik ilyen súlyos tünet, amelyről képviselőtársam előttem szólt, az, hogy a magyar hallgatókat nem engedik a felsőoktatási intézményekbe. 2010 óta több mint 90 ezer hallgató esett ki a felsőoktatásból, akiknek ott lenne a helyük. Ők nem a magyar felsőoktatási intézményekben tanulnak, hanem zömében vagy el sem jutnak odáig, hanem külföldön keresik a boldogulásukat. Az önfenntartó felsőoktatás meghirdetésével, attól félünk, hogy még többen fognak kiesni. Nem azzal kellene a felsőoktatás minőségét javítani, hogy a politika az arra érdemteleneket kizárja a felsőoktatásból! Másik súlyos tünet, amelyre Navracsics Tibor úr felhívta a figyelmet, az pedig a lemorzsolódás. Az Oktatási Hivatal, isten ments, hogy bezárják, de most már azt mondta, hogy több mint 80 ezer olyan gyermek van Magyarországon, akiket nemhogy szakmai, általános iskolai végzettség nélkül takarítottak ki a közoktatásból. Hogy fogják ezek a gyerekek egyáltalán teljesíteni azokat a polgári kötelezettségeiket, amiket önök, jobboldali politikusok mindig a szemére vetnek a magyaroknak? Vegyék észre azt, hogy nem tudnak adót fizetni, nem tudnak munkavállalók lenni azok, nem tudnak nyugdíj- és egészségügyi járulékot fizetni azok a gyerekek, akik nem kapják meg az oktatáshoz való alapvető hozzáférési jogot, amely alapvetően alkotmányos jog is! Szeretném folytatni azzal, hogy éppen ezért a Párbeszéd és az MSZP szövetsége benyújtotta az oktatási minimumról szóló határozati javaslatot a parlamentbe, amelyet a civilekkel együtt több parlamenti párt és országgyűlési képviselő, parlamenten kívüli párt is aláírt, amely alapot ad arra Magyarországon, ha az Országgyűlés ezt megtárgyalja, és önök ezt elfogadják, hogy abból a sanyarú és nagyon szomorú helyzetből, amelybe a magyar társadalmat és a magyar oktatást sodorták, rendes, apró lépések politikájával kilábalhassunk. Fontolják meg, mert ez az ország sokkal többre képes, mint amit önök kihoznak jelenleg belőle! Köszönöm. [[12.00]]"
3,u2022-06-08-13,Opposition,-0.978515625,2022-06-08,0.12436768412590027,"Köszönöm a szót, elnök úr. Tisztelt Államtitkár Hölgyek! Államtitkár Urak! Képviselőtársaim! Egyre többen érzékelik az országban, hogy baj van. Baj van, mert a kormány pénzgyűjtésbe kezdett: alapokat hoz létre, milliárdos alapokat, nem néhány milliárdról beszélünk, ezermilliárdos nagyságrendben nyilvánvalóan forráshiánya van. Baj van, mert a lakosság a duplájának érzi a hivatalosan közzétett infláció mértékét. Az élelmiszerárak elszabadultak, és van már sejtésünk arról, hogy vajon mit fog jelenteni, amikor a lakosság is érzékelni fogja a vállalkozásokon keresztül azt, hogy mit jelent az, hogyha az energiaárak is elszabadulnak. Azt gondolom, hogy a java még csak most jön. Baj van, mert most már jól érzékelhető az, hogy ez a válság az élet minden szegletére ki fog terjedni, és várhatóan senki nem fog kimaradni belőle, legalábbis az egyszerű emberek nem. Baj van, mert az intézkedések szinte minden eleme a lakosságtól von el pénzt, és baj van, mert amikor elemezzük azt, hogy ennek mi lehet az oka, akkor ezt a háborúra fogjuk. [[9.40]] Pedig ennek az első eleme már lényegesen korábban megjelent, úgy hívják ezt az okot, hogy választások előtti osztogatás. [[Rétvári Bence: Ó!]] Ezermilliárdos nagyságrendben volt ez [[Nacsa Lőrinc közbeszól.]] , és azt gondolom, hogy minden valós gazdasági háttér, mondhatjuk úgy is, fedezet nélkül. Baj van, mert most ismerték be, hogy a rezsicsökkentés nem fenntartható, ezért hozták létre ezt az alapot [[Rétvári Bence: Ezt már tíz éve mondjátok!]] sőt külön biztost neveztek ki annak érdekében, hogy megpróbálják ezt fenntartani, és én úgy látom, hogy ez egyre inkább nehezebb lesz, ennek a fenntarthatóságnak a biztosítása. [[Nacsa Lőrinc: Már nyolc éve ezt mondjátok!]] És baj van, mert a rezsicsökkentés árát most szedik be a lakosságtól. Az extraprofitadó, a kis- és középvállalkozásokat és az önkormányzatokat sújtó intézkedések valódi kárvallottjai az emberek. Hát, hogyha ezt az extraprofitadót nézzük, ennek van egy különlegessége ennek semmi köze az extraprofithoz , megnéztem, hogy melyek azok az ágazatok, amelyek valóban extraprofitot termelnek. Út- és vasútépítés, 4,7-szerese az átlag magyar vállalkozások profitjának, de itt nem látom az ágazati különadónál őket, egyébként azt hiszem, mindenki számára világos, hogy ez Mészáros Lőrinc és köre; két és félszeres a kavics-, homok- és agyagbányászattal foglalkozó ágazat profitja, ami szintén nevezhető ilyen értelemben extraprofitnak, őket se nagyon látom itt az ágazatok között. De abban biztosak lehetünk, hogy a kijelölt különadókkal érintett bankok, a biztosítók, a légitársaságok és a különböző telekommunikációs cégek a családokra fogják hárítani azt, amivel őket sújtja az állam, így volt ez néhány évvel ezelőtt is [[Nacsa Lőrinc közbeszól.]] , most sem számíthatunk másra. A légitársaságok már megjelent néhány számadat 4 és 9 ezer forint között fogják emelni a jegyek árát, ebből fogják fizetni, és mi fogjuk kifizetni ezt. És baj van, mert a járvány miatt szenvedő, a lélegeztetőgépről épphogy lekerült kis- és középvállalkozások az energiaárak három-négyszeresére történő emelését nem fogják tudni bevállalni, árat fognak emelni. Mi fogjuk kifizetni. A fodrász, az asztalos és a gázszerelő is árat fog emelni. És baj van, mert az önkormányzatok nem extraprofitot termelő cégek. És hiányoznak valakik a tehervállalásból: a leggazdagabbak; ott, ahol 14 millió forintért lehet táskát venni, 2 millió forintért lehet a gyereknek sportcipót venni [[Rétvári Bence: Cipót! Nacsa Lőrinc: Kovászos cipót!]] és 20 millió forintos órákkal flangálnak. A leggazdagabb száz 637 milliárd forinttal növelte a vagyonát, de ők nem csak százan vannak. Hiányolom az oligarchákat, a kaszinósokat, a mesterségesen teremtett nemzeti tőkésosztályt. Nemzeti? Hát akkor, urak, bajban a haza, kéretik a kasszához fáradni, fizessenek a gazdagok! [[Nacsa Lőrinc: Ahogy Rákosi! Rétvári Bence: Rákosi!]] Ami a legjobban fáj, hogy az önök megoldása, ezeknek az alapoknak a létrehozása inkább tűnik tűzoltásnak, semmint hosszú vagy hosszabb távra szóló elképzelésnek. [[Az elnök csenget.]] Nem egy évet kell túlélnünk, uraim [[Nacsa Lőrinc: És hölgyeim!]] erre kéne felkészülnünk. Köszönöm a figyelmüket. [[Taps a Momentum és az MSZP soraiban.]]"
3,u2018-11-15-27,Opposition,-1.0,2018-11-15,0.9969967603683472,"Köszönöm szépen, elnök úr. Államtitkár Úr! Tisztelt Képviselőtársaim! Az elmúlt tíz évben hazánkban szinte elfogadott normává vált, hogy önök a saját elképzeléseikhez próbálják torzítani a valóságot. Ha például a kormány döntéshozói közül valaki bedob egy ideológiailag túlvezérelt ötletet, rögtön elkezdenek dolgozni azon, hogy a fideszes világképhez hasonló látszatot állítsanak elő. Önök a magyar történelmet sem közös örökségként kezelik a maga sokféleségével és vitáival, hanem egy heroizált, képzeletbeli meseként tálalják, amiben minden egyirányú. Az önök kormánya kényszeresen kerüli a vitát és a sokféleséget. Helyette le akarják diktálni, mi a helyes és mi nem, mi a jó és mi a rossz. Ez a torz gondolkodás szellemi polgárháborúvá aljasítja a jelent, és erősen szűkíti a jövőt. Ilyen környezetben a magyar polgárok egyre kevésbé akarják megbeszélni egymással eltérő elképzeléseiket, és inkább úgy érzik, le kell győzniük a másképp gondolkodókat. Az előttünk fekvő törvényjavaslat ékes bizonyítéka ennek a torz gondolkodásnak. Az elmúlt években a magyar filmgyártás komoly sikereket ért el. Olyan eredményeket, ami alkotóikat és ezáltal hazánkat is feltette a világ filmművészeti színpadára. Mindannyiunk szíve megdobban az olyan filmek sikerénél, mint a Saul fia vagy a Mindenki. De közben azt is tudjuk, hogy ezek az alkotások nem politikai megrendelésre, hanem az alkotók szabadsága nyomán születtek. Ezekhez a sikerekhez kellett az a szabadság, amit e filmek megalkotásához a Magyar Nemzeti Filmalap biztosított akkor is, ha mindezt közpénzből tette. Annak is örülhetünk, hogy Budapest és Magyarország egyre több forgatásnak ad otthont, amely köszönhető a kormányoktól független, támogató adókedvezménynek, amelyet 15 éve Hiller István minisztersége alatt fogadtak el. Ehhez képest az előttünk fekvő törvényjavaslat durva visszalépés. A javaslatnak a nemzeti filmvagyonra és a filmarchívumra vonatkozó részei, valamint néhány adminisztratív intézkedése a normális ügymenet részének tekinthető. Az igazi baj nem ez. A probléma az, hogy a javaslat létre akarja hozatni az úgynevezett televíziós filmmecenatúra nevezetű intézményt, ami lényegében egy új alternatív forrás lenne a Filmalap mellett. Ennek az új alapnak a vezetését a Médiatanács és a kormány jelölné ki, ráadásul ez az alap pluszpénzt jelentene az így is brutálisan drágán, évi 80 milliárd forintos keretből gazdálkodó MTVA mellett. Mondjuk ki nyíltan: önök egy olyan kurzusfilmgyár felállítását akarják, ahol nem a szabad alkotás, hanem politikai megrendelések kiszolgálása lesz a fő cél. Az önök célja az, hogy itt születhessenek meg a Fidesz által kreált történelemszemléletet alátámasztó filmek, innen jöjjenek elő azok a múltat értelmező mozgóképek, amelyek igazolhatják a fideszes kormányzati kommunikációt. Ez azonban nem filmművészet, hanem politikai propaganda. Nem túl meglepő, hogy mindezt a Médiatanács és az MTVA közelében akarják létrehozni. Végül is ez a csapat már bizonyított. A függetlenségükre nem kényesek, mert az nem létezik. A kormány politikai megrendeléseit pedig bármikor alázatosan teljesítik. Ráadásul ez egy új pénzosztó alap is lehet a fideszes haveroknak és rokonoknak, akik bármikor előállítanak egy-két szolgalelkű, kamu történelmi drámát. Pár éve már megértük, hogy egy ingyenes állami tankönyvbe belevették Orbán Viktor beszédét. Úgy látszik, ez ma már nem elég. Ha ez a törvény valósággá válik, pár év múlva Orbán Viktorról forgathat teleregényt az adóforintokkal kitömött MTVA. Az MSZP nem támogatja egy újabb közpénzherdáló hazugsággyár felállítását, ezért ezt a javaslatot elutasítjuk."
3,u2020-06-29-229,OTHER,0.10589599609375,2020-06-29,0.30339503288269043,"Tisztelt Elnök Úr! Tisztelt Ház! Mivel nem volt előttem a monitor, nem láttam, mikor következem, de talán szerencsésebb is így a helyzet, hiszen végig tudtam hallgatni ellenzéki és kormánypárti véleményeket egyaránt. Mindezek megerősítettek abban, hogy valóban, a politikai törzsi háborúk korában mindenki a saját véleménybuborékjában igyekszik megfelelni és igyekszik jellemzően kormánypárti képviselőtársaimnak címzem ezt a sajátjai számára megerősítéseket küldeni. De, valóban, egy költségvetési tervezet értékválasztás, és ezen értékválasztás során a Fidesz-KDNP kitette az irányjelzőt, letette a voksot, és talán három kulcsterület kiemelésével ezt meg is tudom világítani.Egyrészt itt van előttünk az a több mint 800 ellenzéki, több mint 400 jobbikos módosító, amelyek talán egyesével nettó sületlenségeket nem tartalmazhattak, viszont úgy látjuk, hogy a Fidesz-KDNP támogatólag egyikről sem nyilvánult még meg, legyen szó akár a lombikbébiprogram felső kalap nélkül történő támogatásáról, vagy olyan nemzetstratégiai célú módosítókról, amelyek kétségkívül pártálláson felülemelkedve a magyar nemzet fennmaradását szolgálják. Hogy egóból vagy számításból nem támogatja ezeket a Fidesz-KDNP, azzal saját magának kell majd elszámolnia. Az otthonteremtési szegmens került szóba nagyon sokszor, és itt is jellemzően egy olyan állami hátterű bérlakásprogram hiánya, amellyel kapcsolatban szintén szavazni fog a tisztelt Ház, és szintén ki tudja nyilvánítani a Fidesz-KDNP azt, hogy a magyar fiatalok felé milyen üzenettel bír. Azt látjuk, hogy bár a CSOK bevezetését annak idején üdvözöltük, mégis nagyon örültem volna annak, ha sokkal szélesebb körű az igénybevehetősége, tehát nemcsak kedvezményes hitellel próbál operálni, hanem, mondjuk, a támogatási volumene is szélesebb, valamint nagyon örültem volna, ha a folyósító bankok nem hajtják el honfitársainkat egy bizonyos jövedelem alatt. Tehát vegytiszta neoliberális modell valósult meg, hiszen a közepesen vagy jobban keresők igénybe vehetik a támogatást, a valóban rászorulók pedig nem. De ezen felül is el kell mondanom, hogy nem üzent semmit ez a kormányzat az albérletben élők számára egy válsághelyzet közepén, amikor a kieső jövedelmek miatt nagyon sokan nem tudják az eddig és amúgy is emelkedett díjaikat fizetni, ugyanakkor nem tudnak hova fordulni. Érdekes, államtitkár úr, Spanyolország napok alatt ki tudott dolgozni egy ezt illető modellt, ahol, igen, egy állami alaphoz lehetett a szükséges dokumentumokkal fordulni, és átmeneti, lélegzetvételnyi segítséghez juthattak azok, akik erre rászorultak. Itt egy másik értékválasztás modellje is felsejlik előttünk. Nemcsak államtitkár úr, de képviselőtársak is nagyon sokszor elmondták a kormányoldalon azt, hogy ők a munkajövedelem megszerzését akarják támogatni, és nem akarnak segélyeket osztogatni. Én maximálisan egyet tudok érteni ezzel az alapfilozófiával. Csakhogy a XXI. században, egy járványügyi veszélyhely után, talán mondhatjuk, hogy kicsit már után, de biztos, hogy egy gazdasági válsághelyzet elején-közepén egész egyszerűen lélegeztetőgép kell annak a „betegnek” idézőjelben értve természetesen a beteget , akitől azt várjuk, hogy a munkaerőpiacon teljes értékű harcosként helyt tudjon állni a következő években. Nem kell tehát szégyellni haladni a korral, és nem kell szégyellni azt, hogy azon állampolgároknak, akik valóban szükséget szenvednek, ha csak átmeneti és semmiképpen nem életvitelszerű, de segítséget adjon nemcsak Magyarország Kormánya, hiszen a kormány csak egy közvetítő, neki egy forintja sincs, hanem adott esetben a teljes parlament megegyezést köthetne azt illetően, hogy aki a járványügyi veszélyhelyzet miatt kerül bajba, annak bizony, nyújtsunk segítő kezet. A nyomai sem sejlenek fel ebben a költségvetési tervezetben ezen társadalmi csoportok problémáinak, de államtitkár úrnak címzem, hogy önök elintézték a válsághelyzetet megszüntető csomaggal azt, hogy a kilakoltatások újraindulnak Magyarországon. Tessék nekem jellemezni jelzőkkel azt az embertelenséget, amely abból a képből ered, hogy magyar emberek tömegeinek esik ki a jövedelme, kerül banki vagy hitelkárosulti helyzetbe, csapdahelyzetbe, nem tudja fizetni a törlesztenivalót, eközben a munkaerőpiaci lehetőségei elképesztően beszűkülnek, önök pedig engedik a kétes vagy valós hátterű ügyleteken alapuló végrehajtó bandának azt, hogy folytassa ebbéli tevékenységét, és további ezreket engednek idén kilakoltatni! Erre kértek önök felhatalmazást, ehhez kellett kétharmad? Még azokat sem tudják vagy akarják megvédeni, akik egyébként igyekeznek talpon maradni, de a megváltozott körülmények miatt nem tudják fizetni a törlesztéseiket? Ezeknek az embereknek kellene a költségvetési tervben üzenni, normális üzeneteket küldeni, de ez nem sikerült. Viszont nézzünk egy másik területet, a közteherviselésnek nevezett csomagot, ahol a bankok és multicégek javára már elképesztő módon tud kedvezni ugyanez a kormányzat! Nincs tehát üzenet a magyar fiatalok számára, nincs üzenete az út szélén hagyottak számára, a bajbakerültek irányába, viszont egyszer, 2015-ben már lepaktált a bankokkal és lepaktált a multicégekkel is. Soha nem gondoltam volna, hogy a parlamentben ezt kell mondani, hogy én 2010 előtt is nagyon sokat kritizáltam az akkori kormányokat azt illetően, hogy túltámogatják ezeket a multicégeket, mint ha nem értették volna azt a működési rendet, amely alapján ezen multicégek nem feltétlenül a vissza nem térítendő támogatások alapján döntik el, milyen beruházást hoznak ide, felszedike a gyártósort, de államtitkár úr, az önök kormánya messze túltett a 2010 előtti időszakon. Brutálisan, inflációval súlyozva is sokkal többet szórnak vissza nem térítendő formában a multiszegmensre. Nézzünk egy példát! A magyar kis- és közepes vállalkozásoknál nem nagyon sikerült támogatást biztosítani, nullaszázalékos hitelt bizonyos kör számára igen, és én ezt üdvözlöm. Azt is látom, hogy a kieső munkabérek nagyságrendileg 10-20 százalékát akarta kipótolni ez a kormányzat, többet piaci számítások szerint nem sikerült. De nézzük égető példaként az Audi esetét, ahol azt látjuk most csak sajtóhíreket fogok idézni és olyan statisztikai adatokat, amelyek politikai véleménytől mentesek , hogy 2011-ben az Audi 11,2 milliárd forintos támogatásban részesült, az Opel 5,5 milliárdosban. Emlékeim szerint Matolcsy úr volt az, aki indokolta ezt a támogatást. Hatmillió forint/munkahely volumenű volt ez már akkor, azóta inflációval súlyozva brutális adat jön ki. Azt említették, hogy ezért cserébe 12-15 év zavartalan működésre számítanak, ahol Magyarországnak nem feltétlen kell besegíteni, viszont magyar embereket foglalkoztatnak és egyébként vélhetően azt remélték, hogy jó fizetéssel látnak el ezek a cégek. A jó fizetés nem sikerült, a foglalkoztatás talán igen. Menjünk tovább! 2014: 11,2 milliárdot kap az Audi állami háttérből azért, hogy gyárait tudja bővíteni. 2016-ban az Audi Hungaria, mely időközben 2600 milliárdra növelte nettó árbevételét, újabb 1,9 milliárd forintot hívott le önöktől, mert ez önök szerint fontos volt. Szinte teljes egészében exportot realizál ezen támogatások eredményéből is, és ezen kivitt milliárdok után nem látom a társaságiadó-bevételeket, államtitkár úr. Javítson ki! Hol van a társasági adója ennek a cégnek? Hol van a társasági adója a teljes agyontámogatott multiszegmensnek? Menjünk tovább! 2019-ben 41 milliárdból bővít az Audi, 6,4 milliárd forintos állami támogatást kap hozzá. Hányszor dőlt már meg ez a 12-15 éves ígéret? Eközben 1800 milliárd forintot vitt ki az a cég az országból, amely nemhogy adóbefizetőként, társaságiadó-soron komoly befizetőként vagy súlyához mért befizetőként nem jelenik meg, de egész egyszerűen a magyar bérszínvonalat sem tudta érdemben felfelé tolni, és nem is foglalkoztatott sokkal több embert, mint mondjuk, a 2010-es időszakban. [[17.20]] És azt kell hogy mondjam önöknek, amikor arról beszélnek nekünk, hogy 5 százalékos gazdasági növekedés van, akkor abba ezt kell beleérteni, az agyonkedvezményelt multicégeket, amelyek kiviszik adózatlanul a profitot Magyarországról. Önök ezt elnézik, semmit nem csinálnak ellene. Nem azt mondom, hogy ezeket a cégeket üldözni kellene, nem, azt mondom, hogy közteherviselésre lenne szükség. És mit csinálnak ennek fejében? Kivetnek egy banki ágazati különadót, és nettó vegytiszta gyarmati kormányként az egész különadót engedik öt év alatt leírni az érintett bankoknak, és még kipótolják őket egy magyar nemzeti bankos kerettel, amely gyakorlatilag újabb 40 milliárdos adományként jelenik meg. Nem befizetnek ezek a bankok 55-öt, kapnak 40-et, államtitkár úr. Ez a közteherviselés önök szerint? Ha igen, akkor nem úgy látom a világot, mint önök, mert én a magyar munkavállalók és a fiatalok pártján állok az utolsó pillanatig, amíg nem veszik el a szót tőlem ebben a parlamentben. Köszönöm a figyelmet. [[Taps a Jobbik soraiból.]]"
3,u2016-03-29-334,OTHER,-0.037689208984375,2016-03-29,0.21706169843673706,"Köszönöm a szót, elnök úr. Tisztelt Ház! Kedves Képviselőtársaim! Ahogy már az első részben is említettem, nem véletlen az, hogy Ángyán József összefoglalóját az állami földprivatizációról elkezdtem itt napirend utáni felszólalássorozatomban feldolgozni, és egy-egy részletet kiemelni belőle. Azért sem lehet véletlen, mert azon kívül, hogy egy nagyon alapos munka áll előttünk, és érdemes lenne a minél szélesebb közvélemény számára megismerhetővé tenni, ezen túl ő mint a Fidesz-kormány korábbi vidékfejlesztési államtitkára, nagyon hitelesen tud ezekről a kérdésekről megszólalni. Az előző részben a bevezetőben elmondtam, hogy mik a legfontosabb pillérei ennek az anyagnak, most néhány konkrétumra szeretnék rátérni, hiszen ezek a napnál világosabban bebizonyítják azt, hogy köszönőviszonyban nincs egyébként a kormánynak a földpolitikája azzal, amit meghirdetett, sőt, amit a mai napig kommunikál. Ugye, abban maradtunk, hogy általában a kormányoknak szerte a világban három eszköze van arra, hogy befolyásolhassa a maga vidékét, a maga mezőgazdaságát. Ezek közül a támogatáspolitikát kell elsősorban kiemelni, illetve a birtokpolitikát, ugyanakkor nagyon fontos maga a jogi környezet is, hiszen ez határozza meg azt, hogy az előbbi kettő milyen hatásfokkal tud üzemelni. Magánál a jogszabályi környezetnél az elég beszédes, hogy a Jobbik-frakció olyannyira nem értett egyet a legfontosabb magyar vidéket befolyásoló törvénnyel, a földforgalmi törvénnyel, hogy még az elnöki pulpitust is elfoglaltuk annak idején, hogy megpróbáljuk fizikailag megakadályozni az elfogadását, hiszen ilyen szinten szembement a korábbi ígéretekkel és azzal a politikával egyébként, amit meghirdetett még a kormány 2010-et megelőzően. A másik, amit említettem, az a támogatáspolitika, ott is már sokszor elmondtuk, hogy a kommunikációval ellentétben szó nincs arról, hogy a helyben élő kis és közepes családi gazdálkodók lennének a legnagyobb nyertesei a Fidesz-kormánynak, sőt azt láthatjuk, hogy az elmúlt hat évben a nagy tőkeérdekeltségek támogatottsága mintegy 50 százalékkal növekedett. De amire most részletesebben ki szeretnék térni, az maga a földbirtok-politika. Az állam megörökölt - elég vegyes körülmények között - félmillió hektár termőföldet, amely eddig bérleti rendszeren keresztül volt hasznosítva. Sokat beszélgettünk az elmúlt években arról, hogy mennyire káros volt az a folyamat, ahogy az eddigi kormányok használták ezt a területet. [[20.20]] Sajnos az első Orbán-kormány sem volt ebben kivétel. Hasonló logikát követett, mint a szocialista-liberális kormányok, mikor is az állami földeket, amelyek egyébként javarészt nagy területek és jó minőségű földek, ezeket a hozzájuk köthető, általában volt téeszérdekeltségeknek adták haszonbérbe, 50-99 évre, nevetséges bérleti díjakon. Azonban megtörtént a szakítás a kormány legnagyobb agrárérdekeltsége és a kormányfő között, ilyen formában kitört az agrárháború, és azért, hogy ezt a háborút olyan körülmények között tudják megvívni, hogy még Strasbourgban is megállja a helyét, nem azt mondták, hogy csak egy-egy érdekeltség alól veszik ki a termőföldet, hanem bizony privatizálják a teljes állami földkészletet, beleértve a halastavakat és a gyümölcsösöket is, mint megtudtuk ezt a legfrissebb hírekből. Ennek a háborúnak az lett az eredménye, hogy a kommunikációjukkal ellentétben körülbelül a saját vizsgálataim azt mutatják, hogy nagyjából minden ötödik nyertes volt valóban a kommunikált helyben élő családi gazdálkodó. Ez egybevág az Ángyán József által leírt számokkal is. Itt még nem is vizsgáltuk azt, hogy esetleg nekik milyen pártkötődésük van, vagy melyik holdudvarba tartoznak. Azt mondtuk, hogy ha helyben élő családi gazdálkodó, megfelel a birtokpolitikai irányelveknek, akkor természetesen minket egyáltalán nem érdekel, hogy egyébként milyen szavazó vagy milyen párthoz húz, akkor minden bizonnyal megérdemelten szerezte meg ezt a területet. A nyerteseknek körülbelül 30 százaléka nyíltan, bebizonyítható módon kötődik szorosan a kormányoldalhoz. Ezeket a neveket sokszor emlegettük, ma is már volt módom egyébként egy azonnali kérdés formájában néhányukat megemlíteni itt a Ház falai között. Szintén 30 százalék tartozik azon nagyüzemek közé, akiket állítólag a kormány nem támogat és szeretne visszaszorítani. Ahogy már említettem, a támogatáspolitikán keresztül világosan látszik, hogy ez nem igaz. És körülbelül 10 százalék külföldi földvásárló. Itt is komoly hazugságok után tudom azt ismételten elmondani a Ház falai között, hogy bizony szó nincs arról, hogy ne vehetnének Magyarországon külföldiek termőföldet. Szomorúan tapasztaljuk, hogy a gyakorlatban ez nemcsak hogy működik, hanem még az állami földeknél is működik. S nagyjából 10 százalékról nem tudunk semmit, annyit, hogy nem termelő személyekről, nem termelő cégekről van szó. A többi részlettel pedig folytatnám majd a következő napirend utáni felszólalásomban. Köszönöm a lehetőséget, elnök úr. [[Taps a Jobbik padsoraiban.]]"
3,u2022-06-08-49,OTHER,-0.11419677734375,2022-06-08,0.9972419142723083,"Köszönöm szépen a szót. Tisztelt Elnök Úr! Tisztelt Képviselőtársaim! Nem ezzel szerettem volna kezdeni a felszólalásomat, de engedjék meg, hogy Hollik István egyetlenegy felvetésére, mondatára reagáljak. Ő azt mondta, hogy a korábbi felhatalmazással Magyarország, de egyébként itt helyesbíteni kell, hiszen a kormány, a kormány jól élt a koronavírus-járvány alatt, és elkezdte a gazdasági következményeket és a gazdasági hasznokat, illetve az ebbéli teljesítményeket emlegetni, és azzal kapcsolatban próbálta igazolni álláspontját. Képviselő úr, azt is hozzá kellett volna tenni, hogy ez alatt a járvány alatt volt időszak, amikor Magyarország egymillió főre vetítve a világ élvonalába tartozott, sőt első helyen állt a halálozásokban. [[Hollik István: Ez hazugság!]] Nyugodtan csóválhatja a fejét, hogy nem hisz benne, ezeket a statisztikákat önök akkor nem vonták kétségbe. Mondom, egymillió főre vetített statisztikáról van szó. És azokat a statisztikákat is nehéz lenne falsnak mondani, ami szerint most már több mint 46 ezer honfitársunk vesztette életét, 46 ezer embert kellett meggyászolnia a hozzátartozóinak. Tehát amikor a gazdasági, mondjuk úgy, hogy válságkezelésről beszélnek, tegyék hozzá, hogy a koronavírus-járvány valójában nem gazdasági, hanem egy közegészségügyi helyzet volt, amelynek a kezelésében önök elbuktak. Ezek a tények. Az is tény, és azt is hozzá kell tenni, és hangozzék el ez is: Orbán Viktor veszélyhelyzetből veszélyhelyzetbe vezeti az országot. Az elmúlt két-három év nem szólt másról, mint hogy valamilyen módon bevezetett veszélyhelyzet és az ehhez fűződő rendeleti kormányzás. [[Nacsa Lőrinc: Törvényileg!]] Önök folyamatosan fenntartva a veszélyhelyzetet vitték végig, és minden egyes esetben ehhez fordultak. Ez azért is volt különösen izgalmas és az elmúlt hetekben különösen szembetűnő és szerintem furcsa, mert itt is elhangzottak a Fidesz részéről olyan felszólalások, azt hiszem, Illés Boglárka képviselő asszony mondta el azokat a tényadatokat és azokat a számokat, hogy Magyarország mennyi mindennel segítette az Ukrajnából érkező menekülteket a humanitárius katasztrófa közben. Nos, ezek a segítségek, ezek az eljuttatott adományok, orvosi segítség, amely nagyon sokszor önkormányzatoktól, magánszemélyektől, civil szervezetektől is jött, mind olyan jogrendben születtek és mind olyan jogrendben valósultak meg, amikor nem kellett hozzá a kormánynak semmilyen felhatalmazás, hogy ezt a kérdést kezelje, elegendő volt a magyar törvényes rend, a rendőrhatóságoknak, katasztrófavédelmi szerveknek, a honvédségnek, a civil szervezeteknek, mindenkinek az együttes fellépése, és tökéletesen elegendő volt ennek a humanitárius katasztrófának vagy az azzal fenyegető helyzetnek a kezelésére az a jogrend, amelyben mindenkinek, a kormánynak is a végrehajtó szerepe, a parlamentnek a törvényhozó szerepe is megvan, és senki nem a másik kárára sem politikai kommunikációs kormányzással, sem túlterjeszkedéssel nem lép. Tehát ez is azt igazolja, hogy az önök által elfogadott, illetve most meghosszabbítani kívánt jogrend nem igazolható. Nem szükséges, én azt látom, a jelenlegi helyzetben, hiszen visszautaltunk itt az előző hónapokra is, az önök által kért és önök által vélhetően megadott felhatalmazás, hiszen a rendes jogrendünk, a rendes működésünk képes biztosítani és biztosította is az elmúlt nagyon nehéz hónapokban és nagyon veszélyes hónapokban az ország működését, országunknak a megvédését. Engedjék meg, hogy itt köszönetet mondjunk a belügyi dolgozóknak, a rendvédelmi, illetve honvédelmi dolgozóknak vagy azoknak a civil szervezeteknek, amelyek segítettek megoldani Kelet-Magyarországnak a háború okozta nehéz helyzetnek a kezelését. Volt szerencsém, de nem mondom, hogy szerencsém, volt lehetőségem többször lemenni a határhoz, és azt is el kell mondani, hogy nemcsak azoknak, akiket az imént említettem, nemcsak feléjük tartozunk köszönettel, hanem az önkormányzatok és az önkormányzati dolgozók irányába is, hiszen nagyobbrészt ők vitték a munka terhét, és naphosszat kellett tervezniük az ellátást, illetve a továbbszállítását azoknak az ukrajnai menekülteknek, nagyobbrészt magyar ajkú menekülőknek, akiknek az ellátásáról kötelességünk gondoskodni. Szerintem továbbra sem volt és továbbra sem látható, hogy indokolt, hogy önök a jelenlegi veszélyhelyzetet meghosszabbítsák, és erre kérjenek egy felhatalmazást, ugyanis szöges ellentét van azzal a közegészségügyi járványhelyzettel és veszélyhelyzettel, ami az első járványhullámban volt, amikor valóban egy ismeretlen és mindenki által kiszámíthatatlannak tartott járványhelyzetben voltunk. Akkor mindenki úgymond a helyén tudott maradni és dolgozni tudott, a mostani, önök által veszélyesnek titulált szituációban pedig arra is lehetőség van, hogy Orbán Viktor azonnali kérdések megválaszolása helyett Olaszországba utazzon focimeccset nézni. Ez mutatja a helyzet komolyságát, hogy amíg a maga által egyébként mindig főkapitánynak tisztelt személy elsőként áll a csapatok élére, most inkább a szurkolótábor élére próbál állni, és Olaszországban keresi a saját boldogságát. Hozzáteszem, ha már arról beszélünk, hogy mit sikerült bevezetni extraprofitadó néven: én már csak azt remélem, hogy nem magángéppel utazott Orbán Viktor, vagy ha magángéppel utazott, bár most még a jogszabály nincs hatályban, akkor a következő ilyen utazásainál azt a 3900 forintot legalább az ő oligarchái is meg fogják fizetni, amit önök akarnak a repülőtársaságokra ráterhelni, különösen úgy, hogy ezeket a repülőket fenntartó gazdasági társaságok és személyek jellemzően az önök által biztosított bizniszeknek az extraprofitjából és ott tényleg van extraprofit élnek és élvezik az életet. Azt is érdemes hozzátenni, hogy az is meglehet, hogy a Magyar Labdarúgó-szövetség vezetőjével, az egyik extraprofitadóval sújtott személy repülőgépével is utazhatott akár a miniszterelnök. Tehát különösen pikáns, hogy egy ilyen személlyel, illetve ilyen társaságban utazik el a miniszterelnök, miközben Magyarországon a veszélyhelyzet meghosszabbításáról vitáznak a képviselők, és a helyzet komolyságát alátámasztandó szólal fel miniszter asszony, illetve a további képviselők tömege is. De ha már itt vagyunk: a felhatalmazást mégis mire használták? Én úgy látom, a felhatalmazást egyetlenegy dologra próbálták használni, hogy azt a megszorítást, amit az elmúlt napokban bejelentettek, önök mindenfajta különösebb ellenállás nélkül átvigyék. Önök azt mondták, hogy a megszorítások közepette a nagyvállalatoktól vesznek el. Ehhez képest az a helyzet, tisztelt miniszter asszony, hogy önök az egyszerűsített foglalkoztatással kapcsolatosan, az ott megjelenő közteheremeléssel valójában azoktól a kisvállalkozásoktól és legkisebb vállalkozásoktól is komoly hozzájárulást fognak most már kérni, amelyeknek egyébként ebben nem kellene terhet viselniük. Az ő vonatkozásukban a közteher duplájára fog emelkedni. Sőt, önök nem gondolhatják jóhiszeműen azt sem, hogy azok a vállalatok, amelyek most érintettek lesznek az extraprofitadóval kapcsolatosan, nem fogják áthárítani a díjakat. Megint azokat a családokat fogja ez érinteni, akik hozzátartozóinak külföldről kell rendszeresen hazajárnia, hiszen velük fogják megfizettetni azokat a légitársaságok valamilyen módon, vagy bújtatva vagy valamilyen szabályozások mögé elrejtve, akár csomag- vagy bármilyen felár bevezetésével, amivel ismételten őket fogják sarcolni. Sőt, az önök által belengetett kata, a kisadózók tételes adójának a módosítása is ebbe az irányba hat. Önök valójában nem a nagyvállalatoktól, hanem az áthárítással a legkisebb emberektől veszik el, és kérnek hozzájárulást. És el kell keserítenem önöket, hogy ha önök úgy gondolják, hogy a háború árát a nagyvállalatokkal fogják megfizettetni, akkor a háború árát az efóval, tehát az egyszerűsített foglalkoztatással, a katának majd a szűkítésével, az áthárítandó repülőjegyadóval, a díjemelésekkel és egyéb, akár biztosítói, banki termékeknek a lakosságra átháruló terheivel lényegében a családokkal fogják megfizettetni. [[11.40]] Tehát pontosan az lesz, az ellentettje, mint amit terveztek, valójában a háború árát a családokkal fogják megfizettetni, és hiába próbálják máshogy mondani, a családok fogják megérezni. De ha a családokon valóban segíteni szeretnének a háború alatt, akkor engedjék, hogy a figyelmükbe ajánljam az egyik leggyorsabb és a leghatékonyabb, természetesen, ha az állami ellenőrzést melléteszik, az egyik leghatékonyabb eszközt, ez pedig az áfacsökkentés. Az elkövetkezendő hónapokban az inflációs teher leküzdésének az egyik lehetősége az, hogy az alapvető élelmiszereknél különösen a nyári hónapokban a zöldségekre, a gyümölcsökre vonatkozóan is az általános és Európa-rekorder legmagasabb 27 százalékos áfa radikális csökkentését javasolja a Jobbik. A Jobbik konzervatív jobboldali pártként úgy gondolja, hogy az embereknél ott hagyható az a pénz, és az ő zsebükben jobb helyen van ez a pénz, mint hogy egyébként áfabevételekben az önök zsebét gyarapítsa. Az emberek zsebében és az embereknél hagyott pénz az ő személyes döntéseiket sokkal jobban segíti, és boldogulásukat is jobban segíti. Hosszú távon pedig a szociális kártya nyújthat megoldást, azaz azoknak a személyeknek, akik jellemzően alacsony jövedelműek; tudnak takarékoskodni és tudnak olyan segítséget kapni, ami szisztematikusan hosszú távon, az áfacsökkentések átmeneti hatásain túl segítséget nyújthat számukra. Emlékeztetőül mondom, friss adat, a KSH szerint az elmúlt egy évben az élelmiszerek ára tehát nem is az alapvető élelmiszerekről, hanem valamennyi élelmiszerről beszélhetünk 18,6 százalékkal emelkedett, és a friss bejelentés alapján immár ott vagyunk, hogy Magyarországon az infláció két számjegyű a KSH által kimutatott statisztika alapján is. Tehát világosan látszik, tisztelt képviselőtársaim, hogy amit önök kérnek, ez a fajta felhatalmazás nem szükséges, a rendkívüli jogrend helyett a rendes jogrendben is biztosítható az intézkedések nagy részének meghozatala. Önök azt mondták, Hollik képviselőtársam talán fel is sorolta, hogy mely kérdésekben nem tartja indokoltnak az ellenzék fenntartani a felhatalmazást. Az a helyzet, képviselőtársam, hogy azokban a kérdésekben, amelyekről beszélt, rendeleti út helyett törvényi szabályozásban is fenn lehet tartani azokat a kivételeket, amelyek valóban indokolttá teszik. De akkor mondja el, hogy mi az indokolt abban és ezt is most kihagyták a felsorolásból , hogy a közérdekűadat-igénylésnek továbbra is 45 nap a határideje, ami meghosszabbítható 45 nappal. Akkor ezt Nacsa képviselőtársamnak is mondom, rendszeresen szoktunk vitatkozni magyarázza el nekem valaki, hogy amikor megkeresem például a volt OEP-ként szolgáló NEAK-ot, ami az állami egészségügyi finanszírozó, hogy megkérdezzem egyes ellátások gyakoriságát, hogy milyen számban voltak, 45 napot kell várni arra a válaszra, amelyben azt mondják, hogy ők ezt nem ismerik. Tehát önmagában egy olyan válaszra, amelyben azt mondják, hogy ők erre nem kezelnek adatot, arra is 45 napot kell várni. Mi indokolja ennek a rendeletnek például a fenntartását? Mert beszélt olyan indokolt esetekről Hollik képviselőtársam, amelyeknél valóban fenn kell tartani, de erre törvényt, erre olyan jogszabályt lehet hozni, amelyben valamennyi képviselőnek az egyetértése is kialakítható, és nem a kormánynak kell hozzá felhatalmazás, hogy ezek megmaradjanak, vagy így tegyék, hanem ezeket valóban fenn lehet tartani, és önálló jogszabályban lehet, tehát nem egy törvényi felhatalmazást kérve a rendeletek hatályát fenntartva, hanem önálló törvényi szabályozásként kialakítva lehet őket fenntartani. Ez lenne talán az egyik legfontosabb. Összességében tehát megállapítható, és ismételten csak azt lehet mondani, hogy Orbán Viktor most már öt hónappal meghosszabbítva szeretné a veszélyhelyzetet fenntartani. Nem újdonság, a kormányfő veszélyhelyzetből veszélyhelyzetbe kormányozta az elmúlt pár évben az országot, folyamatosan hozzászokott ehhez, az ő jogköreinek bővítésével és mindenki más jogkörének a csorbításával járt ez. A felelősséget természetesen ezek után is ő fogja viselni. Mi abban reménykedünk, hogy lényegesen másképp lesz ez, mint a koronavírus-járvány alatt, amikor Magyarország az egyik legszomorúbb mutatókkal rendelkezett halálozás terén. Mi abban bízunk, hogy önöknek egy idő után vagy rövid időn belül megjön az eszük és azt mondják, hogy erre a felhatalmazásra nincs szükség, és a rendes jogrend szerint is képesek a kormányzást vinni, bár ebben eddig is voltak kétségeink. Ilyen javaslatot a jobboldali Jobbik nem tud megszavazni önöknek, így hát ehhez támogatásunkat ne kérjék. Köszönöm szépen. [[Taps a Jobbik soraiban.]]"
3,u2022-06-07-25,OTHER,-1.0,2022-06-07,0.1488068848848343,"Elnök úr, köszönöm a szót talán nem fogom megbánni. Tisztelt Ház! Magyarország bajban van. A kormány részéről hónapokon át ment a porhintés, hogy soha nem volt még ilyen jó a magyaroknak, és ehhez képest két hónappal a választás után növekednek a családok, a vállalkozások, az önkormányzatok terhei. Itt a megszorító valóság, amelyben a Fideszen kívüli világ már április 3-a előtt is jelezte az embereknek, hogy ebből nagy baj lesz, amit önök csinálnak. Egy csendes, hosszú hétvégére időzítették az Orbán-csomag bejelentését, amelyről persze senkivel semmilyen formában nem egyeztettek. Sem cégekkel, településvezetőkkel, sem érdekvédelmi szervezetekkel, ahogy kiderült: a Fidesz prominenseivel sem, de ők úgysem mernek megszólalni. A Fidesz a választás előtt egy szót sem szólt arról, hogy újabb kormányzása az előzményeik miatt óriási megszorítással kezdődik, és most abban bíznak, hogy az emberek nem veszik észre, mert majd csinálnak hozzá nagy propagandakampányt. Ezért mondják önök most is, hogy minden remek, nagyszerű. Önöknek. De minden adat fantasztikus valóban? Ha így van, akkor miért van szükség arra, hogy a mostani megszorító csomagot bevezessék? Miért emelik a telefonálás, az internet, a kommunikáció árát? Miért emelik a banki szolgáltatás, a tranzakció árát? Miért emelik a gyógyszeráfát, miért emelik az utazás árát? És ami pedig a települési piacokon, boltokban zajlik, az tényleg vérfagyasztó: az elmúlt egy évhez képest 40-50 százalékkal növekedtek az árak, kenyéren, húson, gyümölcsön, zöldségen, ezt önök is tudják. Most már ott tartunk, hogy a benzinkutasok ellenőrzik a forgalmi engedélyeket, kutakat zárnak be, akadozik az ellátás. Lehet továbbra is azt mondani, hogy megőrzik a rezsicsökkentést, de ha valaki elmegy a közértbe, akkor az egy évvel ezelőtti, ugyanazon termékekért 10 ezer forintot fizetett tavaly, egy évvel ezelőtt, idén áprilisban már 15 ezer forintot, és hamarosan 20 ezer forintot fog fizetni, pedig ugyanannyit vásárol, de akkor ez minden családnak rezsinövekedést jelent, az önök hazugságával ellentétben. Amikor a légitársaságok több pénzt kérnek az utasoktól a repülőjegyekért, az nem rezsicsökkentés, hanem rezsiemelés, kivéve a magánrepülőgéppel rendelkezőknek, mert ott nincs repülőjegy. Amikor a céges autó adója nő, az rezsiemelés, a munkát adó vállalkozók kárára. Amikor a lakáshitelek törlesztőrészletét emelik, akkor az rezsiemelés a családoknak. Persze arra ügyelnek, hogy az Orbán család és barátainak, üzletfeleinek terhei ne növekedjenek, ők nem fizetnek, hanem kapnak, mindenki más pedig fizessen. Lehet verni a tamtamot, hogy egész Európa a hibás, meg a háború, amit az önök kebelbarátja robbantott ki egyébként, vagy bárki más, csak önök nem. Pedig ezt a drámai helyzetet önök hozták össze, hazug választási kampányukkal. Most minden pénzt visszavesznek az emberektől, amit korábban magukénak tudhattak. Önök az országunkat nagyon nagy bajba sodorták, tönkretették az emberek lehetőségeit, rekord költségvetési hiány, rekord-államadósság, rekordinfláció, rekordgyenge forint. Ez az önök teljesítménye. Az önök kormányzása kiszolgáltatottá tette Magyarországot a nemzetközi gazdasági válságnak, ezért a választási győzelmük költségvetési árát most visszaveszik a magyar társadalomtól. Sőt, a kórházak sürgősségi osztályait is inkább bezárják, van olyan város, ahol már csak bizonyos napokon lehet szülni. Ezek után nincs min csodálkozni, hogy felmondásra készülnek az orvosok, az ápolók, a rendőrök, a tűzoltók. És tessék mondani, mikor szabad, mikor érdemes infarktust kapni?! Erre a kérdésre válaszoljanak! És mindezekre sikerült feltenni a koronát: nemzetközileg is totálisan elszigetelték hazánkat, Magyarországot. Nem maradt egyetlen szövetségesük sem, és az embereknek, az országoknak okozott gazdasági bajait növeli, hogy még az uniós források lehívását sem tudták megoldani. Hiába zsarolta Orbán Viktor az egész Európai Uniót az oroszok elleni szankció megszavazásáért cserébe: Magyarország bajban van, a Demokratikus Koalíció szerint az Orbán-kormány totálisan lejáratta az országot. A Demokratikus Koalíció szerint a törvénytelen Orbán-kormány önző és felelőtlen politikája bajba sodorta… [[Az elnök kikapcsolja a mikrofont.]]"
3,u2022-06-14-17,OTHER,-1.0,2022-06-14,0.9966091513633728,"Tisztelt Házelnök Úr! Tisztelt Ház! Tisztelt Képviselőtársaim! Meglehetősen hamar kiderült, hogy a Fidesz-KDNP-kormány előttünk fekvő intézkedései szemben állnak azzal, amit ezek a pártok a választási kampányban ígértek Magyarország népének. Ma már nyilvánvaló, hogy a Fidesz és a KDNP megtévesztette a választókat, hamis pénzen vette, megtévesztéssel, tévedésbe ejtéssel kaparintotta meg Magyarország kormányrúdját. Kár a szót vesztegetni arra, hogy a kormányzó pártok hányszor és milyen módon állítottak valótlant, hányszor próbálták lebecsülni az emberek képességeit, hányszor próbálták bebizonyítani nekünk, hogy kétszer kettő az hat. Egy ilyen furcsa gondolat volt a szektorális különadók, más néven az extraprofitadók kérdése is. Tisztelt Kormánypárti Képviselők! Aki azt hitte önök közül, hogy a cégek nem fogják a fogyasztókra, tehát a magyar emberekre terhelni a szektorális különadókat, ahogy egyébként ezt meg is tette már a Ryanair, és ahogyan a Wizz Air is belebegtette, tehát aki önök közül ezt nem látta jönni, az vagy nem gondolkodott, vagy a belátási képessége meglehetősen szerény. Ez egy „közgazdaság kezdőknek” típusú példa. Azért is lep meg, hogy önök nem számoltak ezzel, hiszen többen önök közül pontosan azon a CEU-n végeztek, amelynek meglehetősen erős közgazdasági profilja van vagy inkább volt, hiszen sikerült elüldözniük az országból. [[Nacsa Lőrinc: Öt perc sétára van!]] A kormánypártok és az ellenzék között egyetértés van abban, hogy a helyzet nehéz. Itt az egyetértés véget is ér, mivel önök, mint mindig, most is külső tényezőkre fogják a gazdasági nehézségeket, pedig 12 évük lett volna arra, hogy egy gazdasági sokkhatásoknak ellenálló nemzetgazdaságot építsenek. Hát, ugye, ez elmaradt. Az ember egy kicsit úgy érzi magát, mint amikor a tücsök és a hangya meséjét olvassa. A hangya a magyar nemzet, kiváltképpen a magyar középosztály, a tücsök pedig önök, tisztelt kormánypárti képviselőtársaim. Ha már szóba jött a középosztály, egyetlen kormány sem mondhat le a középosztály megsegítéséről. Mindannyian tudjuk, hogy valójában az ő vállukon nyugszik ez az ország, őket abban a helyzetben kell tartani, ha kell, az ország minden erejét megfeszítve, hogy el tudják kerülni a szegénysorba kerülést. Ha a szakmunkásokat, a tanárembereket, a hivatali dolgozókat, a fiatal családosokat önök belenyomják a szegénységbe, és annak az esélyét is elveszik tőlük, hogy becsületes munkával, tisztességesen nevelhessék gyermekeiket, hogy erejüket megfeszítve ötről a hatra jussanak, nos, akkor lesz itt igazi csőd, akkor lesz itt igazi összeomlás. Tisztelt Fidesz-KDNP-kormány! A szegényekkel való szolidaritás, az önök által sokszor emlegetett keresztényi szolidaritás nem azt jelenti, hogy egyre több embert taszítunk ebbe a sorba, hogy személyesen is átérezhessék más szegény emberek helyzetét. A kormány jelenleg az elszegényedés költségvetését készül elfogadni. Hiába emelkednek az árak, hiába egyre nehezebb a megélhetés, a költségvetés nem számol érdemi béremeléssel a közszférában. Önök jelenleg a magyarokkal fizettetik ki a 2022-es választási kampányukat. Önök jelenleg a magyarokkal fizettetik ki, hogy az Európai Unió visszatartja a Helyreállítási Alapot, amit megkaphatna hazánk, az EU-nak mindössze annyi a kérése, hogy ugyan már, egy kicsit kevesebbet lopjanak el belőle. [[Dr. Répássy Róbert: Cseh Katalin!]] Tisztelt Képviselőtársaim! Arra a kérdésre, hogy miképpen oszlik meg a felelősség az elmúlt 12 év és az előtte lévő 8 év kormányai között, már nagyon sokszor hallottunk önöktől. Önök tulajdonképpen szinte csak erről beszélnek. De mennyiben felelős a Fidesz-KDNP-kormány a mai helyzetért? Valóban igaze az, amit a kormány szónokai elmondtak, miszerint a felelősség másokat terhel, Brüsszelt például? A Momentum véleménye szerint a kormány nem háríthatja el tovább a felelősségét, vagy akkor ne akarjon kormányozni. Lehet olyan gyógyszert is felírni a betegnek, ami rosszabbítja az állapotát, vagy olyan áron gyógyítani meg a betegségét, hogy a fellépő mellékhatások nagyobb bajt okoznak, mint a gyógyítani szándékozott baj. Ez a költségvetés egy rossz orvosság. Ezért a felelőtlen magatartásért, ezért a dilettáns költségvetésért, ezért a szakmai szégyenért már végképp nem háríthatják elődeikre a felelősséget. Tisztelt Ház! A Momentum parlamenti frakciója nem fogadja el azt a gyógymódot, amit a kormány ajánl, ugyanis a kormány által javasolt gyógymód minden bizonnyal a beteg halálát jelentené. A magyar emberek legnagyobb problémája ma nem az ukrajnai háború vagy a menekültválság, hanem a folyamatos létbizonytalanság. Mi azt szeretnénk, hogy a magyar emberek ne féljenek, ne éljenek folyamatos bizonytalanságban, hogy nyugalom, béke, kiszámíthatóság legyen hazánkban. Vészhelyzet helyett biztonságra, bizonytalanság helyett kiszámíthatóságra van szükség. A kormánynak azon kellene dolgoznia, hogy garantálja a magyar emberek biztonságát, megélhetését és jólétét. Költsük a magyarok pénzét az emberek jólétére, kórházakra, iskolákra és munkahelyekre! Köszönöm. [[Taps a Momentum és a DK soraiban.]]"
3,u2019-03-11-39,OTHER,-1.0,2019-03-11,0.29700738191604614,"Köszönöm a szót, elnök úr. Tisztelt Ház! Családpolitikáról szokott beszélni az Orbán-kormány, az az Orbán-kormány, amelyik 14. havi nyugdíjat ígért, de nem teljesítette; amelyik bezárta a lakástakarék intézményét; amelyik most éppen ott tart, hogy azoktól is el akarja venni a nyugdíjat, akiknek nem születik gyermeke [[Dr. Rétvári Bence: Ezt hol hallottad?]] , és éppen ma került nyilvánosságra az a tény, hogy megbukott a Kásler-program is pénzhiány miatt.Pedig nem tudok annál szebb és hazafiasabb feladatot elképzelni, mint amikor egy kormány a családokat támogathatja. Hazafias cselekedet volt az is, amikor a Gyurcsány-kormány 2008-ban, azaz 11 évvel ezelőtt megemelte a családi pótlékot. Önök erre az elmúlt 11 évben nem voltak képesek. Ezért aztán Steindl Imrének és munkatársainak köszönhető, hogy nem szakad le a plafon, amikor önök a családpolitikáról és a családok támogatásáról beszélnek. Ma a családi pótlék 22 százalékkal ér kevesebbet, mint a Gyurcsány-kormány idején. Nem elég kampánytémaként a családokról beszélni, cselekedni is kell a családok érdekében! Bizonyára emlékeznek arra, hogy Gyurcsány Ferenc miniszterelnök úr a múlt héten mutatta be a Demokratikus Koalíció 7+1 pontját a családok felemelésére. Ennek 4. pontja a családi pótlék megemelése legalább 50 százalékkal. Egy felelős európai kormány ezt tenné az örökös háborúskodás helyett, háborúk idején ugyanis kevesebb gyermek születik. Van egy dermesztő adat, ami szintén az Orbán-kormányhoz tartozik. Az elmúlt száz évben az elmúlt nyolc év bizonyította be, hogy ebből három év volt az, amikor minden idők legkevesebb gyermeke született Magyarországon. Ez az Orbán-kormány családpolitikájának következménye. Önök háborúznak Európával, önök háborúznak a magyarokkal, és ennek ez a vége. Ezért aztán javaslom mindenkinek a Gyurcsány Ferenc által bevezetett hétpontos csomagot, a 4. pontja a családi pótlék megduplázása. Árulja el, államtitkár úr, miért Gyurcsány Ferenc emelte utoljára a családi pótlékot, miért nem fontosak az önök kormányának a magyar családok? Köszönöm szépen. [[Taps a DK és az LMP padsoraiból. Cseresnyés Péter: A gyest meg a gyedet elvettétek!]]"
4,u2022-06-07-39,Fidesz-KDNP,0.42529296875,2022-06-07,0.9927634596824646,"Köszönöm a szót. Tisztelt Elnök Úr! Tisztelt Képviselőtársaim! Tisztelt Szószóló Asszony! Először is, szeretném elismételni, hogy Magyarország Kormánya már a háború kirobbanását követően világossá tette Magyarország álláspontját: elítéljük az Ukrajnát ért orosz katonai agressziót. Kiálltunk és ki is állunk Ukrajna mellett, és minden létező segítséget, minden létező támogatást megadunk azoknak az embereknek, akiknek háború elől kell menekülniük, akik Magyarországra jönnek, vagy Magyarországon keresztül szeretnének eljutni a végső úti céljukra. Mind a mai napig mintegy 740 ezer menekültet engedtünk be Ukrajna területéről közvetve vagy közvetlenül, akiket elláttunk, akik számára biztosítottuk a biztonságos továbbutazás lehetőségét, vagy lehetőséget biztosítottunk arra, hogy hosszabb távon itt maradjanak. Akik hosszabb távon maradnak, számukra az ellátás mellé munkát ajánlunk, a gyermekek iskoláztatásáról és óvodai ellátásáról pedig hiánytalanul gondoskodunk. Szeretném leszögezni, hogy ez erkölcsi és jogi kötelességünk is, hiszen akiknek háború elől menekülniük kell, hová tudnának menni, mintsem a szomszédba, és mi itt Magyarországon az ellátást és a védelmet biztosítjuk mindenki számára, akinek menekülnie kell a háborúból. [[14.50]] Tisztelt Szószóló Asszony! Szeretném önt tájékoztatni arról, hogy a magyar kormány közreműködésével elérte a 2 ezer tonnát a Magyarországról Ukrajnába szállított humanitárius adományok mennyisége. Ez Magyarország történetének legnagyobb és legjelentősebb humanitárius akciója, amelyet természetesen mindaddig mindaddig! folytatni fogunk, ameddig arra szükség van. Bízunk a háború mielőbbi befejezésében, bár azt látnunk kell reálisan, hogy az események sajnos nem ebbe az irányba mutatnak. Tisztelt Képviselőtársaim! Szeretném önöket tájékoztatni arról, hogy a legutóbbi varsói donorkonferencián a kormány egy 37 millió euró értékű, öt pontból álló humanitárius támogatást ajánlott fel, amelynek egyik eleme egy iskola újjáépítése, mégpedig a Borodiankától mintegy 10 kilométerre. Az ökomenikus segélyszolgálattal közösen azonosítottuk ezt az intézményt, amelyet készen állunk újjáépíteni abban az esetben, ha az ukrán hatóságok azt jóváhagyják. Tájékoztatom önöket, hogy 130 ukrán beteg gyermek speciális kórházi ellátására vállaltunk kötelezettséget. Ez az együttműködés azzal fog megkezdődni, hogy a Csernyihiv megyei kórházakból 44 gyermek érkezik majd a Heim Pál Gyermekkórházba. Csernyihivben jelenleg is folyamatosak a légitámadások, ezért a gyermekek indulása késik, amennyiben azonban a biztonsági körülmények azt lehetővé teszik, elindulnak, és akkor itt, Magyarországon számukra a megfelelő ellátást biztosítani fogjuk. Mint ahogy felajánlottuk létszámkorlátozás nélkül is a sérült, sebesült ukrán katonák számára a magyarországi egészségügyi ellátást, a kórházi kapacitásaink rendelkezésre állnak. Amint az ukrán hatóságok azt kérik, ezeket a kapacitásokat azonnal a sérült, sebesült ukrán katonák ellátásának rendelkezésére tudjuk bocsátani. Mint ahogy megkezdtük az előkészületeket a mobilházak kiszállítására Kárpátaljára is, ahol egyre nagyobb problémát okoz a belső menekültek ellátása jelentette kihívás. A kárpátaljai megyei kormányzósággal, illetve a megyei tanács vezetésével már folyamatosak az egyeztetések a kiszállítás részleteiről. Ugyanígy rendelkezésre áll a költségkeret arra, hogy ezer olyan fiatalt fogadjunk magyarországi egyetemeken ösztöndíjjal, akiknek a háború miatt kellett félbeszakítani a tanulmányaikat Ukrajnában. A jelentkezési határidőt július végéig kitoltuk annak érdekében, hogy azok az ukrán fiatalok is tudjanak jelentkezni, akik most végeznek középiskolában, tehát nemcsak a tanulmányokat megszakító fiatalok, hanem a szeptemberben az egyetemi tanulmányokat megkezdeni szándékozó, de a háborús körülmények között Ukrajnában erre nem képes fiatalok számára ösztöndíjat biztosítunk, összesen ezernek, a fiatalok érkezését tehát szeptember elejére várjuk. Köszönöm szépen megtisztelő figyelmüket. [[Taps a kormánypárti oldalon.]]"
4,u2022-05-10-29,Fidesz-KDNP,0.417724609375,2022-05-10,0.99489426612854,"Köszönöm szépen a szót. Tisztelt Elnök Úr! Tisztelt Ház! Ukrajnában február 24e óta háború van. A Fidesz álláspontja a kezdetektől fogva világos: elítéljük Oroszország agresszióját; kiállunk Ukrajna területi integritása mellett, és meg akarjuk őrizni Magyarország békéjét és biztonságát. Április 3-án ezt az álláspontot a magyar választók elsöprő többsége támogatta. Egyértelmű, hogy a magyarok a béke pártján állnak. Nem egyik vagy másik háborúzó fél oldalán akarunk harcolni, hanem minden lépésünk azt a célt szolgálja, hogy minél hamarabb legyen azonnali tűzszünet, és minél hamarabb kezdődjenek meg a béketárgyalások. Magyarországnak ebből a háborúból ki kell maradnia. Ezért továbbra sem küldünk fegyvereket Ukrajnába, és nem is engedünk át Magyarországon fegyverszállítmányokat. Aki fegyvert szállít, bajt hoz a saját fejére is, különösen, hogyha a háborúban álló ország a szomszédja; különösen, hogyha ebben a szomszéd országban több tízezer magyar ember él. Segítünk viszont minden bajbajutottnak, a háború elől hazánkba menekülőknek. Magyarország valaha volt legnagyobb humanitárius segítségét nyújtjuk. Közel 700 ezer, Ukrajnából érkezett menekültet engedtünk már be minden fenntartás nélkül; mindenkinek az ellátásáról gondoskodunk. A gyerekeket iskolába járatjuk, a felnőtteknek munkát biztosítunk. Csak a múlt heti varsói támogató konferencián 37 millió eurónyi vállalást tettünk, amit az ukrán menekültek számára fogunk majd biztosítani. Tisztelt Ház! Segítünk ott, ahol tudunk, de azt nem fogadjuk el, hogy a háború árát a magyar emberekkel fizettessék meg. A nemzetközi helyzet súlyos. Veszélyben van az általános európai béke, de azon belül most az energiabiztonságunk felett is sötét felhők gyülekeznek. Az Európai Bizottság ismertette a Bizottság hatodik szankciós javaslatát Oroszország ellen. Ebben szerepel az olajembargó is. A Bizottság azt javasolja, hogy szüntessük meg az Oroszországból érkező olajszállítmányokat. Ez elfogadhatatlan, és teljes mértékben ellentétes a néhány héttel ezelőtti versailles-i miniszterelnöki csúcsértekezleten létrehozott konszenzussal. Versailles-ban a miniszterelnökök megállapodtak abban, hogy csak olyan lépéseket tesznek, amelyek figyelembe veszik az országok eltérő energiaszerkezetét, és figyelembe veszik azt, hogy minden országnak szuverén joga megállapítania, hogy milyen energia-összetételben működteti a gazdaságát. Most anélkül, hogy bárkivel miniszterelnöki szinten egyeztettek volna a Bizottság előállt egy javaslattal, ami felrúgja ezt a konszenzust, és egységes szabályt akar mindenkire ráerőltetni. Tehát a Bizottság elnök asszonya, akarva-akaratlanul megtámadta a nagy nehezen létrehozott európai egységet. Most már, utólag, elkezdte az egyeztetéseket, Magyarországon is tárgyalt, de még nagyon sok mindent kell megbeszélni, hogy hazánk változtasson az álláspontján. Ennek a javaslatnak az elfogadása azt jelentené, hogy már másnap 700 forintra emelkedne a benzin és 800 forintra a gázolaj ára. Az ipari termelői üzemekről nem is beszélve, amelyek egy része azonnal tönkremenne, bezárna, és munkavállalók ezreit tennék utcára. Lényegében a magyar gazdaság teljesen leállna az orosz olaj nélkül. Ez felérne egy atombombával, amit le akarnak dobni a magyar gazdaságra, és ezt mi nem fogadjuk el. Tisztelt Ház! A hazai baloldal az elmúlt években sok nemzetközi vitában nem a magyarok, hanem Brüsszel oldalára állt. [[Arató Gergely: Ez Nem igaz! Nem mondasz igazat, tudod?!]] Most arra kérjük őket, hogy ne ezt tegyék. Semmilyen pártpolitikai szempont nem írhatja felül a magyar nemzeti érdek képviseletét. Ezért felszólítjuk a baloldal hazai és európai parlamenti képviselőit, hogy azt az álláspontot képviseljék, amit a magyar emberek április 3-án kijelöltek: ők is mondjanak egyértelműen nemet Brüsszel új szankciós javaslatára; mondjanak nemet Brüsszel gáz- és olajembargójára. Álljanak végre a magyar emberek oldalára! Értsék meg végre, hogy a magyar Országgyűlésnek nem az oroszokról vagy az ukránokról kell döntést hoznia az olajembargó kapcsán, hanem Magyarországról! Tisztelt Ház! Egy olaj- vagy gázembargó a magyar rezsicsökkentés azonnali végét is jelentené, de rövid távon előidézheti azt a helyzetet is, hogy egyáltalán nem érkezik nyersanyag Magyarországra. Ezt meg kell akadályoznunk. A kormány az ország energiaellátásának biztosításában és a rezsicsökkentés fenntartásában is számíthat a Fidesz-frakcióra. Frakciónk teljes erejével a kormány mellett áll. Köszönöm szépen a figyelmüket. [[Taps a kormánypártok padsoraiból. Arató Gergely: Hála istennek!]]"
4,u2022-05-09-41,Fidesz-KDNP,0.34228515625,2022-05-09,0.1243511438369751,"Köszönöm szépen a szót. Tisztelt Elnök Úr! Tisztelt Országgyűlés! A biztonság nagyon fontos alapérték, különösen akkor, amikor háború dúl a szomszédságunkban. Tisztelt Képviselőtársaim! Tudjuk, hogy a biztonság fogalma egy komplex, összetett fogalom, tudjuk azt is, hogy ennek megvan a politikai, társadalmi, katonai, gazdasági, pénzügyi, kiber- és humán biztonsága is, és napjainkra egyre erősödő jelenséggé vált az energiabiztonság kérdése. Az energiabiztonság elválaszthatatlan része egy ország biztonsági rendszerének, biztonságpolitikájának. Ezért kulcsfontosságú, hogy az energetikai ellátás biztonsága megoldhatóe a magyar emberek, a magyar társadalom, a magyar gazdaság részére kiszámíthatóe, tervezhető-e? És egyáltalán nem mindegy, hogy milyen áron kerül ez Magyarországra. Az energia napjaink világának egyik alapfeltétele, ezt mindannyian tudjuk és ismerjük. És egyre inkább azzá válik, hiszen olyan társadalmakban élünk, olyan gazdaságokban, ahol egyre inkább fontos az energia mennyisége, és egyre növekszik az energiaigénye az emberiségnek. Tisztelt Képviselőtársaim! Mi úgy látjuk, hogy ez egy klasszikus állami feladat, hiszen az államnak a biztonság garantálása mindenféle területen kiemelkedő jelentőségű alapfeladata, és úgy tekintünk mi, kereszténydemokraták erre, hogy igen, a magyar kormány, a Fidesz-KDNP-kormány ennek szellemében jár el, amikor védi a magyar érdekeket, kiáll Magyarország gazdasági, energiabiztonsági érdekei mellett. És emellett egyébként még nyilván a háború sújtotta Ukrajna területéről ideérkező menekülteket is segíti, sőt segélyszállítmányokat és gyógyszereket, kötszereket juttat el Ukrajna területére. Tehát ez a helyes, és korrekt álláspont, emellett folyamatosan hangsúlyozzuk, hogy mi a béke pártján állunk, a békét támogatjuk. Tisztelt Képviselőtársaim! Az energia kérdésénél azonban néhány dolgot, néhány alapdolgot érdemes áttekintenünk, hiszen a brüsszeli bürokraták döntései, javaslatai, elképzelései eléggé zavarossá, kiszámíthatatlanná és kockázatossá teszik Magyarország és az egész Európai Unió energiaellátását. Ezért talán néhány adatot jó leszögeznünk, és a döntéseink során is ezt figyelembe venni. A helyzet az, hogy Európa számára az energia olyan lehetőséget nyújt, amely azt mutatja, hogy a Föld fosszilis energiáinak 1,7 százaléka fölött rendelkezik. Európa rendelkezik a legkevesebb fosszilis energiával, ezért bizony függőségbe kerül azon térségektől, azon országoktól, amelyek rendelkeznek energiahordozókkal, energiatartalékokkal. Oroszország 17 millió 100 ezer négyzetkilométer területtel bír, a Föld legnagyobb területű országa, a második legerősebb hadsereggel bír, szuperhatalom, atomhatalom, és óriási földgáz- és kőolajtartalékokkal rendelkezik. Csak szeretném hozzátenni, hogy a szakértők szerint minimum egy-, maximum kétmillió év kell, míg szénhidrogén-lelőhelyek kialakulnak; az emberiség története és a Föld története ezt mutatja. Ezzel szemben az Európai Unió 27 tagállamának területe 4 millió 230 ezer négyzetkilométer, tehát Oroszország területe négyszer, több mint négyszer akkora, mint az egész Európai Unió a 27 tagállamával együtt. Ezért aztán különösen sajátos és érdekes döntési helyzetekre lehetünk tekintettel, hiszen Brüsszelben éppen szankciókkal és embargókkal sújtják Oroszországot, mégpedig kőolaj és földgáz vonatkozásában. Ami egészen sajátos erről beszéltünk itt Szijjártó külügyminiszter úr napirend előtti felszólalása kapcsán is , hogy most ki büntet kit, kinek fog ez fájni. Valóban az oroszoknak, vagy esetleg nekünk is ez fájni fog? Márpedig mi úgy látjuk, hogy rendkívüli károkat okoz a magyar gazdaságnak és egész Európának a szankcióknak ilyen típusú kiterjesztése. [[14.30]] Én azt látom, tisztelt képviselőtársaim, hogy a Marshall-segély óta elkényeztetett és elkényelmesedett Európa, amely lassan föladja keresztényi hitét, hoz olyan döntéseket egy olyan országgal szemben és olyan területeken és olyan témákban, amelyek az energiabiztonság területére vonatkozóak, amelyek mindenképpen károsak mindannyiunk számára, és emellett még egy olyan országgal szemben, ahol az orosz egyházfőt, Kirill metropolitát, pátriárkát nem engedik be, és szankciókkal sújtanák az orosz egyház vezetőjét és az ortodox egyház vezetőjét. Ez megdöbbentő, tisztelt képviselőtársaim, példátlan eset, és tudjuk az orosz egyház történetét, hiszen 1917-ben a kommunisták legfontosabb célkitűzése volt az orosz egyház megszüntetése, 130 ezer papot vittek el koncentrációs táborokba, harminc papot, püspököt végeztek ki, tehát ateista ötéves tervek voltak az egyház megsemmisítésére. Úgyhogy mi, kereszténydemokraták mindenképpen tiltakozunk [[Az elnök a csengő megkocogtatásával jelzi az időkeret leteltét.]] ezzel a kiutasítással, ezzel a szankcióval szemben, és továbbra is támogatjuk a kormánynak a magyarok melletti kiállását. Köszönöm szépen, hogy meghallgattak. [[Taps a kormánypártok soraiban.]]"
4,u2015-06-29-1,Fidesz-KDNP,-0.91796875,2015-06-29,0.2750968933105469,"Köszönöm a szót. Tisztelt Elnök Úr! Tisztelt Képviselőtársaim! Talán nem túlzás azt mondani, hogy Európának a második világháború vége óta egyszerre ilyen sok, rendkívüli súlyú kihívással nem kellett szembenéznie, mint most, hiszen a kontinensünkön háború zajlik, a kontinensünk szomszédságában befagyott területi konfliktusok okoznak súlyos problémákat, az elmúlt évtizedekben soha ilyen magas fokú nem volt a terrorfenyegetettség, továbbra is gazdasági kihívásokkal néz szembe a kontinens, és emellett itt van minden idők egyik legnagyobb illegális bevándorlási nyomása. Ez utóbbi volt a témája az Európai Tanács, valamint a Külügyek Tanácsának múlt heti üléseinek, ezért kértem szót ma itt az Országgyűlés plenáris ülésén. Szeretném önöket tájékoztatni arról, hogy az Európai Tanács által elmúlt héten csütörtökön, illetve pénteken hozott döntések megfelelnek Magyarország és a magyar emberek érdekeinek. Tudnunk kell, hogy egy népvándorlási jelenséggel állunk szemben, amellyel hosszabb távon is számolnunk kell európai és magyar szinten egyaránt, és azt gondolom, hogy az eddigi események aláhúzzák annak az álláspontnak a helyességét, hogy ennek a kihívásnak a megoldása semmiképpen sem az Európai Unió területén belül, hanem az Európai Unió területén kívül keresendő. Mi az a négy pont, amelyben már sikerült megállapodásra jutni, illetőleg még fennmaradt mint egy döntési pont? Először is: döntés született arról, hogy valóban el kell választani a menekültek kérdését a gazdasági bevándorlás kérdésétől, és a gazdasági bevándorlásnak még az Európai Unió területén kívül vagy legkésőbb az úgynevezett frontországokban, Olaszországban, illetve Görögországban gátat kell szabni, és ott végleges döntést kell hozni arról, hogy ki menekült, illetve ki a gazdasági bevándorló. Azért van jelentősége annak, hogy Magyarország nem került egy kosárba Olaszországgal és Görögországgal, merthogy az első európai uniós ország, ahol a gazdasági bevándorlók vagy a bevándorlók összességében belépnek az Európai Unió területére, később oda kell visszaküldeni ezeket a bevándorlókat, és világosan látszik, hogy akik Magyarországra érkeznek illegális bevándorlók, már legalább egy európai uniós tagország területén keresztülhaladtak, legyen az Görögország vagy Bulgária. [[13.10]] A második fontos megállapítás az, hogy az Európai Unió külső határait védeni kell. Magyarország mindent megtesz azért, hogy megvédje Magyarországot és megvédje a magyar embereket az illegális bevándorlási nyomástól. Természetesen nem jókedvünkben építünk kerítést Magyarország és Szerbia határára, ez nem Szerbiáról szól, nem a kétoldalú ügyeinkről szól, de a mai nappal 66 474-re emelkedett azoknak a száma, akik az idei esztendőben tiltott módon átlépték Magyarország határát, és közülük 65 934-en a szerb-magyar határon keresztül érkeztek Magyarországra. Márpedig ennek az illegális bevándorlási nyomásnak gátat kell szabni, és jelenleg úgy tűnik, hogy egy fizikai akadály jelenti az egyik legjobb megoldást erre nézvést. Harmadrészt végre polgárjogot nyert az Európai Tanácson az a gondolat, hogy földrajzilag kiegyensúlyozott megoldást kell választani. Eddig mindenki, mindenki a Földközi-tengeren keresztül érkező bevándorlási nyomásról beszélt, és nem volt senki sem hajlandó érdemben figyelembe venni azt, hogy a balkáni, szárazföldi bevándorlási útvonalon keresztül ma már legalább annyian érkeznek a térségünkbe, mint amennyien a Földközi-tengeren keresztül. Ezért is fontos az a kezdeményezésünk, hogy a Valletta-konferenciához hasonlóan egy Budapest-konferenciára is kerüljön sor, ahol az európai uniós, a balkáni, a kelet-mediterráni és a közel-keleti országok vezetői össze tudnak ülni, és meg tudják vitatni ezt a kérdést. Tájékoztatom önöket arról, tisztelt képviselőtársaim, hogy a menekültkvóták kérdését nem sikerült még véglegesen rendezni, bár Görögország és Olaszország az uniós döntés értelmében segítséget kap, 40 ezer menedékkérőt fogadnak be onnan önkéntesen a tagállamok, de Bulgária és Magyarország különleges megítélés alá esik. Annak az elismertetéséért vagy elismeréséért is természetesen meg kellett küzdenünk, hogy az mégiscsak egy képtelen helyzet lenne, ha Magyarországra hoznának bevándorlókat olyan országokból, ahová kevesebb bevándorló érkezett korábban. Tisztelt Képviselőtársaim! Szeretném felhívni a figyelmet arra is, hogy az Európai Tanács legutóbbi, tavaszi ülésén döntés arról született, hogy a befogadás, a kvóták önkéntes alapon működnek, és Magyarországnak az az érdeke, hogy ehhez az európai tanácsi eredeti döntéshez tartsa magát. Tisztelettel kérem a parlamenti pártok képviselőit, hogy a tájékoztatást egyrészt tudomásul venni szíveskedjenek, másrészt pedig, hogy az elkövetkezendő időszakban is konstruktív vitát tudjunk folytatni erről a kérdésről, amely kétségtelenül Magyarország és az Európai Unió előtt álló egyik legsúlyosabb kihívás lesz az elkövetkezendő esztendőkben. Köszönöm szépen a megtisztelő figyelmüket. [[Taps a kormánypártok soraiból.]]"
4,u2022-03-10-1-3,Fidesz-KDNP,-0.91943359375,2022-03-10,0.04276908561587334,"Köszönöm a szót, elnök úr. Tisztelt Képviselő Asszony! Onnan tudjuk, hogy önök nincsenek jó helyzetben, hogy különböző tárgyakat hoznak be az Országgyűlésbe; Jakab Péter képviselő úr esetében is ez történt. Hogyha önöket ennyire érdekli az árszínvonal, a magyarok megélhetése, akkor hadd kérdezzem már meg, hogy miért nem támogatták az élelmiszerárstopot. Miért nem támogatták a benzinárstopot? Miért nem támogatták a hitelmoratóriumot? És miért nem támogatják a hatósági árakat az energiapiacon, amelyet az ön által említett baloldali miniszterelnök-jelölt ostobaságnak nevezett? [[Szabó Timea: Az egy kormányrendelet, csak mondom!]] Ami a háború kérdését illeti, fontos, hogy jól határozzuk meg, hogy mi a legfontosabb cél. A jelenlegi helyzetben a legfontosabb cél Magyarország biztonsága. Magyarország elítélte az orosz katonai beavatkozást, és támogatjuk a béke megteremtését célzó uniós és NATO-törekvéseket. Támogatjuk a mindenki által támogatott szankciókat is, de azt nem támogatjuk, hogy olyan energetikai szankciókat vezessenek be, ami azt jelentené, hogy a háború árát a magyarok fizetik meg. Ez ugyanis térdre kényszerítené, az ilyen szankciók térdre kényszerítenék az európai gazdaságot. És a bajbajutottakat is minden erőnkkel támogatjuk. [[Szabó Timea: Azt látjuk!]] Ami az elmúlt tizenkét évet illeti: ennek a kormánynak 2010 óta rengeteg nehézséggel, számtalan válsággal kellett szembenéznie. [[Szabó Timea: Meg a lopással is!]] Gazdasági romokkal szembesültünk, aztán jött egy migrációs áradat, két éve nyakunkba kaptunk egy járványt, most pedig egy háborús helyzetet; 200 kilométerre tőlünk rakéták csapódnak be egyik nehéz helyzetből a másikba. És egyszer sem tudott annyira nehéz helyzet lenni, hogy önök bármiben is támogassák a kormányt, bármiben is figyelembe vegyék Magyarország érdekeit. Nagyjából annyiszor segítették a küzdelmet, mint amekkora Karácsony Gergely pártjának a támogatottsága. Na, vegyük sorra! 2010 után a gazdasági válságkezelés alatt semmit, de semmit nem szavaztak meg, ami a kilábalást segítette volna. A baloldal nélkül fizettük vissza az IMF-hiteleket, kezdtük el az adócsökkentést, és indítottuk útjára a családtámogatási programot. Aztán jött a migrációs válság. Önök megnyitották volna Magyarország határait, támadták a határzárat, megszavazták a betelepítési kvótát, idehaza meg letagadták. [[Szabó Timea: Hogy van most?]] Két éve egy addig ismeretlen ellenféllel találtuk magunkat szemben: megérkezett a járvány. Az ország példaértékűen helytállt. S hogy mit csináltak önök? Álhírkampányt álmentőssel ön személyesen részt vett abban az álhírkampányban , lejárató kampányt az ország ellen, ahol ön többször elmondta, hogy Magyarország a legrosszabbul teljesít a világon, és hogyha ez nem lenne elég, akkor egy vakcinaellenes elbizonytalanító kampányt indítottak. [[Szabó Timea többször közbeszól.]] Nem felejtjük! Akkor is láthattuk, hogy a baloldali gátlástalanságban az emberélet sem számít. [[Arató Gergely közbeszól.]] S hogy mit csinálnak most egy rendkívüli helyzetben? Most, amikor az alapvető érdek az ország biztonsága lenne, fegyvereket és katonákat küldenének a hadszíntérre. De nem áll meg itt a felelőtlenségi futam, mert arról is beszélnek, hogy el kellene zárni a gázcsapot. [[Szabó Timea: Hazudsz! Hazudsz!]] [[Szabó Timea: Hazudsz! Hazudsz!]] Ön megpróbálja ezt letagadni. Az ön képviselőtársa mondta ezt a tévében, most meg megpróbálja letagadni. Arra kérem, hogy ne tegye! (Szabó Timea: Hazudsz! Hazudsz!) Azt szeretném kérdezni: a békásmegyeri választóknak is elmondta azt a tervet, hogy el akarják tekerni a gázcsapot? [[Szabó Timea: Hazudsz!]] A programjuk kétlépcsős: először nem lenne gázfűtés, utána meg sokkal drágább lenne. Mondják már meg, hogy honnan kellene gázt rövid határidővel beszereznünk, és kinek kellene fizetnie a többletköltségeket? A magyar családoknak? Reméljük, hogy nem erre gondolnak. [[Zaj az ellenzéki pártok padsoraiban.]] Ebből a pár példából is látszik valami: az, hogy ha baj van, akkor a baloldalra nem lehet számítani. [[Arató Gergely: Ti ne is számítsatok rá!]] És igazából mindegy is, hogy ennek mi az oka. [[Arató Gergely közbeszól.]] Az, hogy mindent zsigerből tagadnak, ami a kormánytól érkezik, vagy ami súlyosabb: külföldi elvárásokhoz igazítják a politikájukat [[Arató Gergely: Putyinhoz, mint ti, mi? Szabó Timea közbeszól.]] ; hogy a „megrendelés” szót ne használjam. Nem tudom, képviselő asszony, hogy ön, ön személyesen, és önök ezekben az ügyekben kiket képviselnek, de a magyar érdekeket biztosan nem. [[Arató Gergely és Schmuck Erzsébet közbeszól. Szabó Timea: Nem a Szovjetuniót!]] És ami békeidőben a baloldaltól szimplán vérforraló, az háborús helyzetben életveszélyes. Magyarországnak az az érdeke ebben a helyzetben, hogy megőrizzük a békét és a biztonságot, ez adja ugyanis az alapot arra, hogy egy veszélyekkel teli korban is folytathassuk az országépítés időszakát. [[Szabó Timea: Sikerült! Sikerült!]] A mögöttem ülő képviselők sokfelől érkeznek [[Szabó Timea: Nincs mögötted senki! Derültség az MSZP padsoraiban.]] , de egy dolog összeköti őket: a hazájuk szeretete. Minden esetleges hibánk ellenére, akinek fontos az ország biztonsága, ránk számíthat, rázós helyzetekben és napfényesebb időszakokban is. Szóval, a választási lehetőség ilyen körülmények között nem is lehetne egyértelműbb [[Az elnök a csengő megkocogtatásával jelzi az időkeret leteltét.]] biztonság vagy egy veszélyes brigád, és annak minden kiszámíthatatlan következménye. [[Közbeszólások az ellenzéki oldalon, köztük: Elnök úr! Mióta beszél?!]] Április 3-án találkozunk. Mi biztosan ott leszünk…"
4,u2022-06-08-47,Fidesz-KDNP,-0.955078125,2022-06-08,0.15935517847537994,"Köszönöm szépen a szót. Tisztelt Elnök Úr! Tisztelt Miniszter Asszony! Tisztelt Képviselőtársak! Őszintén szólva, elnehezíti a vitát, hogyha ennyire más a valóságértelmezésünk, merthogy én azt látom, hogy nem mi akartuk így, de az elmúlt öt évben valóban rendkívüli helyzetben volt és van Magyarország, hiszen valóban, 2015-ben egy soha nem látott bevándorlási hullám érte el Magyarországot. Aztán nem mi szerettük volna, nem mi tehettünk róla, de ránk tört, ahogy az egész világra egyébként, egy Covid-járvány, amit egyébként a legtöbb állam úgy kezelt, hogy rendkívüli jogrendet vezetett be. Most pedig nem mi akartuk, sőt mindent megtettünk annak érdekében, hogy a szomszédunkban ne legyen háború, de mégis mégis! így történt, és a mi helyzetértékelésünk ezzel kapcsolatban az, hogy ezek, mind a három, bár nem mi akartuk, de mind a három rendkívüli helyzetet jelent Magyarország számára. És ha jól értem a baloldal képviselőjének a felszólalását, Arató képviselő úrnak a felszólalását, ő azt mondja, hogy ezek ilyen-olyan indokok, vagy ahogy fogalmazott, ezek valamilyen, csak azt nem mondta, hogy részletkérdések vagy lényegtelen indokok, piszlicsáré indokok. [[Arató Gergely: Ilyet nem mondtam, képviselő úr, ne tessen füllenteni!]] Képviselő úr, azt gondolom, hogy ezek a helyzetek, amelyek az elmúlt öt évben kialakultak, valóban rendkívüli helyzetek, nem ilyen-olyan indokok, ahogyan ön szó szerint fogalmazott, hanem ezek komoly helyzetek, nehéz helyzetek, nehéz helyzetbe hozzák Magyarországot, és erre igenis válaszolni kell. Úgy látom tehát, hogy a vita kiindulási pontjában sem értünk egyet egymással, önök szerint az a helyzet, amelyben vagyunk, az nem rendkívüli, szerintünk viszont pedig az, és ha rendkívüli helyzet van, az valóban rendkívüli intézkedéseket igényel. A képviselő úr másik érve az volt, én is szó szerinti idézem, hogy ellenőrizetlen a túlhatalom. Képviselő úr, ön is tudja, hogy ha ilyen megfogalmazásokat tesz, akkor csúsztat, hiszen a parlament ellenőriz. Ráadásul korábban egyébként, a Covid-járvány alatt önöknek a rendkívüli jogrenddel kapcsolatban egy lényegi kritikájuk volt, az, hogy nincs időbeli határ. [[Arató Gergely: Az első alkalommal, nem az ötödik alkalommal!]] Most ez is benne van. Most ez is benne van, mert van időbeli hatály, az időbeli hatálya pedig november 1-je. Azt gondolom tehát, hogy amit a miniszter asszony elmondott, hogy a rendkívüli jogrend minden alkotmányos alapelvnek, szükségszerűség, arányosság megfelel, az valójában így van, tehát semmilyen ellenőrizetlen túlhatalomról nincsen szó. Ráadásul, ahogy eddig, korábban, úgy ezután is számíthat a képviselő úr arra egyébként, hogy a kormány tagjai be fognak számolni az aktuális helyzetről a háború kapcsán, vagy a miniszterelnök úr, vagy a miniszter hölgyek és urak. A baloldalnak a harmadik állítása az volt bár kifacsart logika, de ha jól értettem , hogy a rendkívüli jogrend, valójában az egész amiatt van, merthogy nem akarunk gazdasági kérdésekről vitatkozni itt az Országgyűlésben. Tisztelt képviselő úr, nem tudom, hogy elkerültee a figyelmét, de néhány héten belül a költségvetésről és az adótörvényekről fogunk vitatkozni itt a parlamentben, rendkívüli jogrend ide, rendkívüli jogrend oda. Egyáltalán nem akarunk tehát semmilyen vitát megkerülni. Annak pedig, hogy önök folyamatosan megszorításról beszélnek, valószínűleg freudi oka lehet, hiszen önök kezeltek válságot 2008-09-ben, és önök valóban megszorítottak és olyan intézkedéseket, olyan kormányzati intézkedéseket vezettek be, amelyek valódi megszorítást jelentettek a családok számára. Mi viszont csak olyan kormányzati intézkedéseket tudunk támogatni, és a kormány éppen ezért olyan intézkedéseket is hozott, amelyek megvédik a családokat ebben a rendkívüli helyzetben, amit egyébként Brüsszel elhibázott szankciós politikája, illetve a háború és az azáltal okozott energiaválság teremtett elő. Mi tehát nem, továbbra sem, eddig sem és ezután sem fogunk tudni semmi olyan kormányzati intézkedést támogatni, és nincs is ilyen kormányzati intézkedés, amely megszorításokat tartalmaz. Megszorításokat egyedül a baloldali kormányok vezettek be. És akkor nézzük a konkrétumokat, mert ha jól értem, önök azt mondják, hogy a rendkívüli jogrendnek a keretében a 37 kormányrendelet, amely most meghosszabbításra kerül, sem indokolt. A teljesség igénye nélkül azért néhány konkrétat felolvasnék, és mindenki eldöntheti maga, hogy ezek indokoltake háborús helyzetben, avagy sem: SZÉP-kártya élelmiszer vásárlására történő felhasználásának lehetővé tétele; a hatósági ár bevezetése egyes alapvető élelmiszerekre február és július között; hatósági üzemanyagárra vonatkozó rendelkezések meghosszabbítása július 1-jéig; a gabona Magyarország területéről külföldre történő kivitelével összefüggő korlátozások; az orosz-ukrán háborús konfliktus területi humanitárius feladatainak koordinálására megyei, fővárosi védelmi bizottság kijelölése, számukra feladat meghatározása; Ukrajnából érkező menedékes tekinte-tében közfoglalkoztatásra és foglalkoztatásra vonatkozó speciális szabályok; kiskorú elhelyezésének biztosítása bölcsődei, óvodai ellátás keretében; rendszeres létfenntartási támogatás megállapítása és az ezzel összefüggő jogszabályok; vagy éppen az Ukrajna területéről kísérővel érkezett gyermekek gyermekfelügyeleti ellátására vonatkozó rendelkezések; vagy hogy a tajszámmal nem rendelkező menekülő betegek esetében technikai azonosítót kell létrehozni, és az ezzel összefüggésben meghozott részletszabályok. Én azt gondolom, hogy bár nem olvastam fel az összeset, de ezek a konkrét szabályok is mutatják, hogy a rendkívüli jogrend keretében meghosszabbított kormányrendeletek adekvát, komoly, normális választ adnak erre a rendkívüli helyzetre. [[11.30]] Tehát aki itt túlhatalomról beszél, amögött én csak pártpolitikai megfontolásokat látok. Márpedig, ahogy ezt miniszter asszony is említette, ha nehéz helyzetben van az ország, akkor az egyedüli helyes politikai válasz az összefogás lehet. Ráadásul megmutattuk, ha létre tudunk hozni egy ilyen összefogást sajnálatos, hogy ebben a baloldal nem vett részt a korábbi időszakban , akkor a Covid ellen is hatékonyan tudunk fellépni, a kormány jól élt a rendkívüli felhatalmazással. És ezt nem mi mondjuk, ez nem egy politikai állítás, hanem a gazdasági tények is ezt támasztják alá, hiszen ha megnézzük a gazdasági adatokat, akkor azt láthatjuk, hogy Magyarország volt az első ország az Európai Unióban, amelynek a gazdasága képes volt talpra állni, és képes volt először azt a gazdasági teljesítményt elérni, mint a koronavírus-járvány előtti időszakban. Ráadásul mi egy kis ország vagyunk, és ennek viszont megvan a maga előnye az ilyen nehéz helyzetben, mert a kis ország gyorsan tud cselekedni, főként, ha a kormány a megfelelő felhatalmazást megkapja, és ha van politikai stabilitás, márpedig április 3-án az emberek döntöttek, és ennek köszönhetően ma Magyarországon politikai stabilitás van… tehát magyarán minden lehetőség adott, hogy ebben a nehéz helyzetben is meg tudjuk őrizni az eddigi eredményeket, sőt, ahogy miniszterelnök úr fogalmazni szokott, kanyarban tudjunk előzni, és ebben a nehéz helyzetben is tudjunk haladni a magyar nemzet fontos céljai irányába, a magyar vállalkozásokat, a magyar családokat és a magyar nyugdíjasokat megvédve és megerősítve. Összességében tehát az előttünk fekvő törvényjavaslatot mi támogatni fogjuk, hiszen azt gondoljuk, hogy ebben a rendkívüli helyzetben ez szükséges ahhoz, hogy Magyarországot meg tudjuk védeni. Éppen ezért a KDNP, ahogy frakcióvezető úr is mondta, ezt a törvényjavaslatot támogatni fogja. Köszönöm szépen. [[Taps a kormánypártok soraiból.]]"
4,u2014-09-26-135,Opposition,0.59033203125,2014-09-26,0.05204058438539505,"Köszönöm szépen. Ha megengednek egy rövid kitérőt, nagyon örülök, hogy a Csillaghegyi strandról hallhattunk itt a Ház falai között, mert amit Z. Kárpát Dániel képviselőtársam elmondott, az nagyon sok embert érint, hiszen az egyik legszebb strandról van szó egész Magyarországon. Fontosak ezek a sorok. Most egy másik témáról szeretnék beszélni, arról, hogy a kormányzat Kárpátalján milyen politikát is folytat. A kormány tagjai elég sűrűn megfordulnak mostanában ezen a területen, ami nagyon helyes, hiszen az amúgy is nehéz gazdasági és politikai körülmények között élő magyarságot fontos, hogy ebben a háborús konfliktusban, ami előttünk van, Ukrajna és Oroszország között, támogassák. A súlyos katonai konfliktus okán újra bevezették itt a sorkatonai szolgálatot, rettegésben, félelemben élnek ezek a magyar emberek, magyar családok, hogy mikor viszik el gyermekeiket az orosz határra harcolni. Ebben a helyzetben tehát nagy szükség van támogatásra. Néhány héttel ezelőtt Balog Zoltán miniszter tett látogatást Nagyberegen, ma pedig Orbán Viktor miniszterelnök a beregszászi Magyar Főiskola tanévnyitó ünnepségén vesz részt, itt tárgyalást folytat a Kárpátaljai Magyar Kulturális Szövetség képviselőivel is. Ebben a két látogatásban mindenképpen két dolog hasonló: az egyik az, hogy mindketten oktatási intézményben jártak, ez szép dolog; a másik az, hogy mindketten csak az egyik kárpátaljai magyar szervezettel, a KMKSZ-szel találkoztak, illetve találkoznak. Balog Zoltán Nagyberegen úgy nyilatkozott, hogy: ""A kárpátaljai magyarság számára megengedhetetlen"" - idézem - ""a széthúzás luxusa. Most nem a veszekedés ideje van, hanem az összefogásé, hiszen választások jönnek, ahol a kárpátaljai magyaroknak egy irányban kell szavazniuk..."", illetve ""gondolkodniuk, hogy erős képviselőjük legyen a kijevi parlamentben."" Teljes mértékben egyetértünk ezekkel a sorokkal, de felmerül többekben a kérdés, hogy akár miniszterként, akár református lelkészként akkor miért nem jár elöl a jó példával, miért nem csinálja azt, amit egyébként mond. Kétnapos kárpátaljai látogatása során miért csak az egyik politikai szervezettel ült le tárgyalni? A Kárpátaljai Magyar Kulturális Szövetség vezetői mellett miért nem talált alkalmat - és most a miniszterelnök úr sem - az Ukrajnai Magyar Demokrata Szövetséggel történő találkozóra? Miért hiányzik a miniszterelnök úr mai programjából az ukrán parlament jelenlegi egyetlen magyar képviselőjével, Gajdos Istvánnal történő találkozó? Önmagában nem meglepő ez az egyoldalúság, hiszen a jelenlegi magyar kormány már 2010-ben kiszorította a nemzeti együttműködés rendszeréből az Ukrajnai Magyar Demokrata Szövetséget, nemzetbiztonsági kockázatnak tekintve annak vezetőjét, megsértve ezzel azokat a magyarokat, akik ezt a szervezetet vagy akár az egységes kárpátaljai magyarság gondolatát képviselik. A különböző határon túli régiókban élő magyarok, illetve a határon túli magyar szervezetek az elmúlt négy évben megtapasztalták a Fidesz megosztó politikáját, a jelenlegi kormánynak nem tetsző szervezetek ellehetetlenítését, a támogatásokból való kizárását vagy akár rágalmazását. Ugyanakkor egy határon túli szervezetnek a magyar-magyar kapcsolattartás intézményéből alattomos módon történő kizárása, azt gondolom, példátlan. A széthúzás luxusa tehát az, amit a magyar kormány Kárpátalján művel. A széthúzás luxusa az, hogy amikor a kárpátaljai magyarok félnek, rettegnek a holnaptól, félnek, rettegnek attól, hogy a háború mikor érinti meg őket, félnek, rettegnek attól, hogy vajon a személyes sorsuk miként alakul, és a magyar kormány ma sem tesz mást, csak a széthúzás luxusát folytatja. Megengedi magának azt, hogy a Kárpátalján működő két magyar szervezetből csak az egyikkel tart fenn kommunikációt. Megengedi magának azt, hogy a másik szervezetet, amelyet korábban rágalmakkal illetett, teljesen negligálja kapcsolatukból. Csak halkan szeretném megjegyezni ebben a Házban, hogy azok a rágalmak, amelyek Gajdos István személyét érték, a mai napig sem kaptak nyilvánosságot. Ugyan voltak bizottsági ülések, de a Fidesztől megszokott módon minden lényegi tartalmát azoknak titkosították. Ebből adódóan tehát azt mondjuk, nagyon nagy luxus az, amit a kormány Kárpátalján csinál, és kérjük, hogy az összefogás szükségességét Balog miniszter úr ne csak a tanévnyitón egy beszédben, hanem a valóságban is érzékeltesse, és ehhez igazodjon. Köszönöm szépen a szót."
4,u2022-05-09-29,Opposition,-0.2259521484375,2022-05-09,0.994458794593811,"Köszönöm szépen. Tisztelt Ház! A NATO-hoz és az Unióhoz történt csatlakozásunk óta nem volt annyira fontos a jövőnkről, Európáról gondolkodnunk, mint most, amikor Oroszország megtámadta Ukrajnát. Mi, magyarok jól tudjuk, hogy mit jelent ez, megtapasztaltuk 1848-ban, ’56-ban, és megtapasztaltuk a rendszerváltás előtti korszakban. Megtámadva, megszállva, háborúban nem jó élni, az élet akkor teljes, ha az ember békében, nyugalomban gyarapodhat. Az európai integráció alapvető célja az európai béke megőrzése látjuk, hogy ezek nem üres szavak, a háború reális lehetőség, az a dolgunk, hogy tegyünk ellene. Lassan meghalnak a polgártársaink, akik személyesen emlékeztek a második világháború borzalmaira, és felnőnek azok, akik azt hiszik, hogy ma már nem olyan nagy ügy pedig nagy ügy. Bucsa, Mariupol, több millió menekülő üzeni nekünk, hogy de igen, a háború rettenetesen nagy ügy, külön-külön végtelenül kiszolgáltatottak vagyunk neki. Ukrajna is az volt, mi is azok lennénk, ha az 1990-2004 közötti politikusgeneráció nem tett volna meg mindent az euroatlanti integrációért. Ezen a napon úgy illik, hogy határozottan köszönetet mondunk azért, hogy hozzájárultak hazánk biztonságának növeléséhez. Tisztelt Ház! Éreznünk kell a felelősséget, a helyzet súlyát, hogy éppen az Európa-napot ünnepeljük. Igen, ünnepeljük meg! Ünnepeljük meg, hogy a második világháborút átélő generáció elég bölcs volt ahhoz, hogy kezet nyújtson a másiknak; hogy megértsék, hogy ha a háború a földi pokol maga, akkor az egykori ellenségnek kezet nyújtani nem olyan nagy ár annak elkerülésére. Tudják mit is jelent ez? Néha fizetni kell, de jobban járunk, mint ha tankokkal mennénk érdeket érvényesíteni, vagy ha az igazán nagyok tankkal jönnének az érdekeiket érvényesíteni. A békét megörököltük, de el is játszhatjuk. Pedig a mi dolgunk ennek a nagy generációnak a nyomdokába lépni: megőrizni az európai egységet, a béke iránti oltatlan szomjat, és gondoskodni arról, hogy békésebb, biztonságosabb, virágzóbb Európát hagyjunk gyermekeinkre. És az is a dolgunk, hogy megtanítsuk a gyermekeinknek, ha nem vállalják a békéért való küzdés napi feladatát, akkor előbb-utóbb tankokkal találhatják szembe magukat. Kedves Képviselőtársaim! Ma kapják, kapták meg az európai intézmények vezetői az Európa jövőjéről szóló konferencia konklúzióit. Ezekben van és lesz olyan, amivel egyetértünk; lesz olyan, amivel nem; és lesz olyan is, amivel nagyon nem. Nemzeti érdekeinket szem előtt tartva vegyünk részt aktívan a most következő vitákban, kormányoldaliként, ellenzékiként, a magyar emberek képviselőiként hallassuk a hangunk, érveljünk, tárgyaljunk keményen, határozottan és okosan. Tegyünk meg mindent annak érdekében, hogy a kicsik, az elnyomottak, a kiszolgáltatottak hangja minél messzebb hallatszon. Jussanak eszünkbe a nők, a gyermekek, a kirekesztettek, a hátrányos helyzetben lévő kisebbségek, kiemelten a kisebbségi, nemzeti közösségek. Érveljünk mellettük, érveljünk azért, hogy Európa továbbra is mindenki számára olyan hely lehessen, ahol békében lehet élni, gyarapodni, gyermeket nevelni. Magyarország nem áldozat a jelenlegi békés Európában, ne is legyen úgy! Véget kell vetni Európa támadásának, mert háború és béke a tét. 2009-ben egy nagy reményekkel fellépő magyar párt „Igen, Magyarország többre képes!” címmel írt európai programot jót. Ez volt benne: „Meghatározó irányvonala a magyar kormányzati politikának, hogy minden kellemetlenségért a külső tényezőket, azon belül is előszeretettel az Európai Uniót kell hibáztatni.” A felelősség folyamatos hárítása, a hazugságok megtették a hatásukat, mintha megállt volna az idő. [[14.00]] Nem tudom, mi történt azóta ezzel a nagy reményeket hordozó párttal, de ezek a szavak ma is igazak, ezeket a sorokat akár a mai ellenzék is írhatta volna, és ez szomorú, mert kormányon és ellenzékben is be kell látnunk, hogy ez a hozzáállás nehezíti a magyarok boldogulását, gyarapodását, és bizony veszélyezteti a magyarok biztonságát. Mert jól látta a Fidesz 2009-es európai parlamenti választási programja, hogy az európai egység, a mi odatartozásunk az európai és a magyar béke záloga. Még egy idézet: „Ha Európa engedi, hogy a szomszédságában szuverén államok essenek leplezetlen birodalmi önkény áldozatává, akkor azzal saját biztonságát is veszélyezteti; az Európai Unió csak egységesen tud hatékonyan fellépni a terjeszkedési ambícióit újra nyíltan hirdető Oroszországgal szemben.” Mindenkinek meg kell értenie az idők szavát, kedves képviselőtársaim, egyeseknek a választók üzenetét is. Mindenkinek be kell látnia, hogy miben tévedett, miben volt igaza. Kezdem az MSZP nevében: a 2009-es fideszes EP-programnak ezekben a kritikákban igaza volt. Meggyőződésem, hogy nemzeti közmegegyezésre kellene jutnunk [[Az elnök csengetéssel jelzi az időkeret leteltét.]] se kormányon, se ellenzékben ne hibáztassuk többé Európát igazságtalanul, keményen érvényesítsük az érdekeinket, és tegyünk meg mindent a magyar emberek biztonságos, békés boldogulásáért Európán belül. Köszönöm, hogy meghallgattak."
4,u2022-06-14-13,Opposition,-0.404541015625,2022-06-14,0.2230382114648819,"Köszönöm szépen. Tisztelt Elnök Úr! Tisztelt Országgyűlés! Kedves Képviselőtársaim! Hát, válság van. Hogy mi okozza, nyilván az egyik a háború, szerintünk meg már egyébként a háború előtt sem volt rózsás helyzetben a magyar gazdaság [[Rétvári Bence: 7 százalékos növekedéssel valóban nem lehetett!]] de az biztos, hogy abban egyetértünk, hogy válságállóvá kell tenni a magyar társadalmat, válságállóvá kell tenni a magyar családokat, és a magyar embereket meg kell védeni a válság okozta negatív gazdasági hatásoktól, ehhez pedig pénz kell, pénz, pénz, pénz. Pénz nélkül nem fogják tudni önök sem, akármilyen trükkökkel [[Nacsa Lőrinc: Trükkök százával!]] , egyéb dolgokkal megpróbálni megcsinálni a költségvetést. Hogyha nem jön az Európai Unióból megfelelő mennyiségű forrás, akkor egy idő után fejre fogunk állni, fejre fognak önök is állni. Ezért az MSZP ismét benyújtja az Európai Ügyészséghez történő csatlakozásról szóló határozati javaslatunkat. Ez azért lenne sürgős, mert a Helyreállítási Alapból hazánknak járó csaknem 5800 milliárd forintos összeget lényegében csak akkor fogjuk tudni leváltani , hogyha az európai uniós céloknak megfelelő tervet nyújt be a kormány, ami nem ellentétes egyébként a magyar célokkal; a másik pedig, hogy biztosítani kell a jogállamiság helyreállítását, és ezen belül is a rendszerszintű korrupció felszámolásának megkezdését. Ez lenne a legfontosabb lépés. Egyébként ezt önök is tudják, nem véletlen, hogy keresik a megoldást, valamit fel kell mutatni az Európai Uniónak, tudják ezt jól önök is a Fideszben, nem véletlen, hogy az idén május 23-án megjelent ügyészségi közlemény szerint Polt Péter legfőbb ügyész bejelentette, hogy az Európai Ügyészség pótmagánvádlóként felléphet a bíróságokon, ha a hazai ügyészi szervezet az uniós forrásokat érintő érdeksérelem gyanúja esetén a nyomozást lezárta, s így akár az Európai Ügyészség is lehet a vád képviselője. Az sem véletlen, hogy a magyar ügyészség még tavaly áprilisban az Európai Ügyészséggel, idén februárban pedig az OLAF-fal széles körű együttműködési megállapodást kötött. Tehát önök úgy akarnak mégis együttműködni az Európai Ügyészséggel, hogy nem csatlakoznak; jó trükk, a harcoló Brüsszellel és Európai Unióval kapcsolatban számtalan esetben eljátszották ezt egyébként. Nem helytálló egyébként a kormánynak azon érve, hogy a csatlakozás szemben áll az ország szuverenitásával, az ezt garantáló Alaptörvénnyel, az Alaptörvény szerint ugyanis Magyarország az Európai Unió tagállamaként az Alaptörvényből eredő egyes hatásköreit a többi tagállammal közösen, az Európai Unió intézményei útján gyakorolhatja ez történne az Európai Ügyészség esetében is. Csatlakozás esetén az Alaptörvény jelenlegi szövege is lehetővé teszi a csatlakozást, hiszen nem mondja ki, hogy a magyar állam büntetőigényét kizárólagosan a legfőbb ügyész és az ügyészség érvényesíti, hiányzik a „kizárólagos” szó. Tehát semmi nem akadályozza meg a magyar kormányt és Magyarországot, hogy csatlakozzon az Európai Ügyészséghez. Ha a Fidesznek nincs takargatnivalója, nincs ok, hogy egyébként ne csatlakozzunk. Egyébként 2009-ben még önök is máshogyan nyilatkoztak, 2009-ben még a Fidesz is elkötelezett híve volt az Európai Ügyészségnek, hiszen a saját programjukban fogalmaztak így: a Fidesz támogatja továbbá az Európai Ügyészség felállítását, hatáskörének bővítését, az Unió pénzügyeit sértő bűncselekményeken túl más súlyos, több tagállamot érintő bűncselekményekre vonatkozóan is. Tehát semmi nem akadályozza meg, hogy csatlakozzunk. Egyetlenegy dolgot szeretnék még mondani. Önök azt mondták a magyaroknak, hogy ez a pénz feltétlenül jár a magyar embereknek, és tulajdonképpen jár ez a pénz. A feltétel nélküli alapjövedelemmel kapcsolatban azt mondták, hogy nincs feltétel nélküli élet, a munkaalapú társadalom erkölcsi alapja, hogy munkavégzés nélkül senki ne kapjon semmilyen támogatást. Akkor hogy érvelhetnek most azzal, hogy egyébként ez a pénz jár, és már hovatovább ott vannak és ott tartanak, hogy a magyar pedagógusok bérét is ki kellene fizetnie Brüsszelnek. A román pedagógusok bérét a román állam fizeti, a magyar pedagógusok bérét a magyar államnak kell, ahogy a német pedagógusokét a német állam fizeti. Egyébként járna ez a pénz, valóban, egyetértek, a magyaroknak. Én arra kérem önöket, egyetlenegy feltétel kellene most már csak leginkább, hogy lépjenek be az európai uniós ügyészségbe. Csatlakozzunk, tegyék meg ezt a magyar emberekért, mert csak így tudjuk megmenteni őket a háború okozta negatív gazdasági hatásoktól. Döntsenek jól, ne kakaskodjanak tovább, a magyar emberek érdekében!"
4,u2014-06-11-150,Opposition,-0.73828125,2014-06-11,0.06282886862754822,"Köszönöm a szót, elnök úr. Tisztelt Képviselőtársaim! Tisztelt Ház! Idén februárban úgy tárgyalt az Országgyűlés Magyarország következő száz évének energiapolitikájáról, hogy az Orbán-kormány nem terjesztette elő ennek valamennyi gazdaságossági, környezetvédelmi és energetikai hatástanulmányát, hanem titkosította azokat. Az Orbán-Putyin-paktum lényegében biankó felhatalmazást adott Orbán Viktornak arra, hogy száz évre orosz energiagyarmattá tegye Magyarországot. A miniszterelnök társadalmi és országgyűlési felhatalmazás nélkül, egy 1966-os szovjet-magyar államközi szerződésre hivatkozva, még a látszatra sem ügyelve kötött egy olyan titkos paktumot, alkut, amelynek terheit még dédunokáink is nyögni fogják, meglehet, nem csak pénzügyi értelemben. Az országgyűlési határozat, amelyre a miniszter úr hivatkozott, nem erről szólt. Önök felrúgták azt a konszenzust, ami övezte ennek a határozatnak az elfogadását, hiszen az a nyilvánosságról, a civil szervezetekről és a hatásvizsgálatok nyilvánosságra hozataláról is szólt. Most is érvényes, hogy egy ilyen horderejű kérdést nem lehet szűk körben, de még szakmai-pénzügyi alapon sem eldönteni, nem lehet a civil társadalom bevonása nélkül meghozni. Önök ezeket az érveket lesöpörték az asztalról, pedig dönteni nem erőből kell, kétharmaddal, ahogy ezt fideszes képviselőtársaink gondolják és csinálják. Az előkészítésbe nemcsak az új atomerőmű építésének energetikai, gazdasági, környezetvédelmi kérdéseinek szakmai kidolgozása, hanem azok széles körű megvitatása is beletartozik. Indokolt-e egy ilyen bővítési kalandba belevágni a jelenlegi feltételek mellett, pláne úgy, hogy ezeket a tanulmányokat nem ismerjük? Úgy gondoljuk, hogy a jelenlegi piaci kilátások bizonytalanok. A világ a megújuló energia beruházási költségeinek csökkenése irányába halad. Magyarország tőkevonzó képessége jelenleg rosszabb, mint a környező országoké. Az Európai Unióban és Magyarországon is elsőbbséget élveznek a megújuló energiaforrások. Nincs megfelelő mennyiségű és olcsó tárolási technológia, amely biztosítja a völgyidőszaki áram időszakos tárolását. Az áramfogyasztási igények a vártnál lassabban emelkednek akkor is, amikor magasabb a gazdasági növekedés, ezért az áramfogyasztási igények jelentős növekedése álláspontunk szerint nem várható, és a regionális kooperáció, amely fontos lehet egy ilyen kérdéskörben, ma még gyermekcipőben jár. Tisztelt Képviselőtársaim! Ezeknek a kérdéseknek a tisztázásával, az előkészítő dokumentumok bemutatásával a kormány a mai napig adós, mert a kormány elhallgatja azt is, hogy a jelenleg működő és legolcsóbb áramot termelő magyarországi erőmű, a Paksi Atomerőmű drágábban ad el egy kilowattórányi áramot, mint amennyiért az az áramtőzsdén ma beszerezhető. A piac csak állami garanciával, adófizetői pénzekből finanszírozhatja az ilyen beruházást. Fukusima jelentősen drágította az atomerőmű-építést. A megújuló ágazat költséghátránya folyamatosan csökken. Nyugat-Európa számos országa úgy döntött, az atomerőművi technológiát inkább mellőzi. A szakmai szervezetek nyilvánosságra került számításai szerint egy atomerőmű-építési kaland a kormány soha meg nem térülő beruházásai közé tartozna. Tisztelt Képviselőtársaim! Mindezek után most egy ilyen kétes szükségességű beruházás finanszírozási feltételeit kellene utólagosan jóváhagynunk. Azért utólagosan, mert Orbán Viktor kormánya már elkötelezte magát az Országgyűlés jóváhagyása nélkül arra, hogy ezek legyenek a beruházás finanszírozási feltételei. Orbán Viktor megint kész helyzet elé állította az Országgyűlést. Az előttünk fekvő egyezmény alapján a Paksi Atomerőmű bővítéséhez felveendő hitelt 2047. március 15-ig kell visszafizetnünk. A törlesztéseket félévente egyenlő részletben, összesen 42 részletben kell megfizetni. Az egyezmény úgy fogalmaz, hogy a magyar fél 21 éven keresztül minden év március 15-én és szeptember 15-én fizeti vissza a hitel ténylegesen felhasznált összegét. Mindez azt is jelenti, tisztelt képviselőtársaim, hogy az 1848-49-es forradalomra és orosz segítséggel levert szabadságharcra emlékező nemzeti ünnepeinken ezentúl arra is emlékezhetünk, hogy az Orbán-kormány hitelfelvételének köszönhetően 2047-ig ezermilliárdokat kell visszafizetnünk Oroszországnak. A hitel fix kamatozású. A kamatláb 12 évig 3,95 százalék, utána hétévenként növekszik, 4,5 százalékra, majd 4,8 százalékra, végül 4,95 százalékra. Ahhoz, hogy megállapítsuk, hogy ezek jó feltételek-e vagy sem - és most tekintsünk el a beruházás szükségességével kapcsolatos kérdésektől -, érdemes megvizsgálni például a nemzetközi exporthitelezés gyakorlatát. A nemzetközi exporthitelezésben az OECD által havonta megállapított referencia-kamatláb az irányadó. A nyolc és fél év feletti hiteleknél a jelenleg érvényben lévő kamat mértéke évi 2,18 százalék. Az előttünk fekvő egyezmény szerint Magyarországnak 1,77-2,77 százalék felárat kell fizetnie, ezért nem értem, hogy mitől lenne ez a piacon is kedvező vagy a piachoz képest egy kedvezőbb hitelkonstrukció. Mindez tehát azt jelenti, tisztelt képviselőtársaim, hogy ilyen hosszú lejáratú hitelnél rendkívül nagy felelőtlenség fix kamatozású hitelt felvenni. Elfogadhatatlan, hogy a szerződés nem tartalmaz a kamatláb alkalmankénti újratárgyalására vonatkozó kitételt. Szakértői számítások szerint a törlesztés összege a kamatokkal együtt elérheti akár a hitelösszeg kétszeresét, több mint 6000 milliárd forintot. Devizaadóssá teszi a magyar embereket a Fidesz ezzel a javaslattal, minden ember tartozni fog Oroszországnak. Szeretnék utalni - amit itt a vezérszónoklatban hallhattunk - az IMF-hitellel kapcsolatos megjegyzésre. Ha jól emlékszem, az IMF-hitel helyett önök piacról finanszírozták Magyarország működését sokkal magasabb kamattal, és ebből sem épült semmi. Tisztelt Képviselőtársaim! Orbán Viktornak volt már bomba üzlete az oroszokkal, ezt is hallhattuk, hogy ő nem szokott rossz üzleteket kötni. Mindenki emlékezhet arra, amikor 500 milliárd forintot költött, hogy megvásárolja - természetesen az adófizetői pénzekből - a Szurgutnyeftyegaztól a MOL-részvényeket, abból is 21,4 százalékos tulajdonosi részesedést, 10 százaléknyi szavazatot. Azt mondták, hogy az üzlet az energiabiztonságot is szolgálja, és egy éven belül a részvényárfolyam 26 500 forint lesz; nos nem lett. A 22 400 forintos árfolyamon megvásárolt részvények ma 13 ezer forint körül vannak, az állami részesedés értéke 150-200 milliárd forint mértékben ma kevesebbet ér. Félő, hogy amikor Orbán Viktor bomba üzletről beszél, abból nem Magyarországnak lesz haszna. Az MSZP álláspontja szerint ezt a hitelszerződést ilyen feltételekkel és ilyen körülmények között nem szabad jóváhagyni. Most, ellentétben a korábbi gyakorlattal, nem fogjuk támogatni ezt a nemzetközi szerződést, nem vagyunk sem döntési helyzetben, sem döntési kényszerben. A beruházás szükségességével kapcsolatban még a szakma sem egységes, nemhogy a társadalom. Kezdeményezzük, hogy jöjjön létre a parlamentben egy eseti bizottság - az ezzel kapcsolatos előterjesztést a héten még be fogjuk nyújtani -, ami arra vonatkozik, hogy ha már az előkészítés folyamata nem a nyilvánosság előtt zajlott és titkosításra került, legalább a végrehajtás a nyilvánosság előtt történjen, a nyilvánosság teljes biztosításával. Ez az eseti bizottság kapna arra felhatalmazást, hogy ellenőrizze és felügyelje már az előkészület folyamatát, felügyelje a beruházás menetét, felügyelje azt, hogy valóban a magyar kis- és középvállalkozások részesedhetnek megrendelésekben, és felügyelje azt, hogy a magyar beruházók részvétele a 40 százalékot el fogja érni. Javasoljuk ebben az előterjesztésben azt is, hogy az eseti bizottság minden hónapban tartson egy olyan nyilvános ülést, ahol civil szervezetek is részt vehetnek, elmondhatják a javaslataikat, feltehetik kérdéseiket. Tehát azt kérem a képviselőtársaimtól, hogy támogassák, hogy tárgysorozatba kerüljön ez a javaslat, és támogassák, hogy ez az eseti bizottság létrejöhessen, hogy a teljes nyilvánosság a végrehajtás során biztosításra kerüljön. Tisztelt Képviselőtársaim! Miközben a Fidesz szabadságharcot, lassan függetlenségi háborút vív az Európai Unióval, Brüsszelt egyes fideszes képviselők Moszkvának titulálják, az EU-t KGST-nek, addig egy titkos előkészület után 3000 milliárd forint devizahitelért eladják a magyar energetikai függetlenség reményét Oroszországnak. Miközben Orbán Viktor a magyar alkotmányos identitásért kardoskodik, addig a saját alaptörvényének adósságplafonra vonatkozó rendelkezését kijátszva, évtizedekre eladósítja Magyarországot. [[16.30]] Tisza István szellemét idézik, mint nemzeti érdekeink fő harcosát, közben egy nemzetstratégiai kérdést degradálnak rezsicsökkentési lózunggá. Paks tényleg csak arról szól, hogy 10 százalékkal olcsóbb lesz az áram? Most is hallottuk, hogy nem az áramdíjban, hanem adókban kell majd megfizetnünk ennek a hitelnek az árát. Oroszország érvényesíti nemzeti érdekeit, nagyhatalmi vágyait rajtunk, magyarokon. Orbán Viktor és önök, fideszes képviselőtársaim pedig asszisztálnak ehhez. Jött a kérdés önöknél, hogyan adják el ezt a magyar embereknek. A Fidesz boszorkánykonyhájában kifőzték, a magyarok többsége támogatja az atomerőmű létezését és a rezsicsökkentést is nagy arányban, nosza, legyen akkor ez a kommunikációs vonulat, legyen ez, ahogy majd beadjuk a magyar embereknek. Pedig Orbán Viktor sem gondolta mindig így. Szeretnék tőle idézni: ""Oroszország expanziója, újraerősödése egy valóságos kihívást jelent a Nyugat számára. Olyan fenyegetést, olyan kihívást, amely Közép-Európából kiindulva elérheti az Európai Uniót, sőt elérheti a szövetségesek katonai erejét is. Európában bizony elszaporodtak Putyin pincsijei, és ezt most már mindenki kezdi veszedelmesnek látni."" Orbán Viktor nem egészen hét évvel ezelőtt még így vélekedett Oroszországról, így vélekedett Vlagyimir Putyinról, és így vélekedett mai önmagáról is. Ha már önök Tisza István szellemét idézik, engedjék meg, hogy egy rövid idézetet Ady Endrétől az Ismeretlen Corvin-kódex margójára című írásból idézzek: ""Kompország, Kompország, Kompország: legképességesebb álmaiban is csak mászkált két part között: Kelettől Nyugatig, de szívesebben vissza."" Köszönöm szépen a figyelmüket."
4,u2014-09-26-27,Opposition,-0.9052734375,2014-09-26,0.30316510796546936,"Köszönöm a szót, elnök úr. Tisztelt Képviselőtársaim! Tisztelt Ház! Ha egy mondatban kellene összefoglalni, hogy mit veszít Magyarország azzal, amilyen tartalommal és amilyen körülmények között létrejött a paksi megállapodás, az Orbán-Putyin-paktum, akkor három dolgot biztosan állíthatunk: az Orbán-Putyin-paktum egy hazugságok sokaságára épülő paktum, amelynek eredményeként Magyarország elveszíti szuverenitása egy részét, Oroszország hűbéresévé válik, és Magyarország elveszíti a világ fejlettebb részének tiszteletét. Utóbbi kettő, a szuverenitás és a tisztelet olyan fogalmak, amelyekből Magyarország többet szeretne, de Orbán Viktor kormánya inkább felad belőle. Halljuk itt a miniszter úrtól és többektől, hogy részt vettek a tárgyalásokon, az ott elhangzottak őket meggyőzték, viszont az ország döntő többsége információhiányban szenved, hiszen azok a háttértanulmányok, azok a számítások a mai napig nem kerültek nyilvánosságra, amelyek megalapozták ezt a döntést. Az Orbán-Putyin-paktum egy hazugságok sokaságára épülő paktum, mert hazugság, hogy a paksi bővítés lenne az egyetlen járható út a jövő energiaellátásának biztosítása szempontjából. Nyugat-Európa és a világ fejlettebb része a XXI. században nem a XX. század technológiáját favorizálja. Hazugság a Paksi Atomerőmű bővítése kapcsán a 2009-es döntés, hogy már eldőlt ez a kérdés, mert az Országgyűlés csak az előkészítő tevékenység megkezdéséhez adott előzetes elvi hozzájárulást, a bővítéshez nem. Az előkészítő tanulmányok, ahogy említettem, a mai napig nem ismertek, sőt felmerült az is, hogy nem is léteznek. Hazugság volt Orbán Viktor részéről, amikor 2013. február 11-én azt ígérte itt a parlamentben, hogy nemzetközi tender kerül majd kiírásra. Ezzel szemben Orbán egy 1966-os szovjet-magyar államközi szerződésre hivatkozva a verseny kizárásával kötött titkos alkut Oroszországgal. Hazugság, hogy Orbán csökkenti az államadósságot, hiszen az Orbán-Putyin-paktum szerint a 3000 milliárdos hitelfelvétel 10 százalékos adósságnövelésnek felel meg, sőt a visszafizetéskor ez nem is 3000, hanem 6000-7000 milliárd forint. Ennek terheit még unokáink is fizetni fogják, hiszen szakértői számítások szerint a törlesztés összege a kamatokkal együtt - ahogy említettem - meghaladja a 6000 milliárd forintot. A csecsemőktől az aggastyánokig minden magyar ember 600 ezer forinttal tartozik Oroszországnak. Hazugság, hogy az új atomerőmű olcsó áramot fog termelni. Minden energiapiaci szakértő szerint az új erőműben termelt áram duplája annak, mint a mai tőzsdei ár, tehát ennek a duplája. Tisztelt Képviselőtársaim! Egy ilyen, hazugságokra épülő, Magyarországot eladósító paktum egyenes következménye, hogy Magyarország veszít szuverenitása egy részéből, az Orbán-Putyin-paktum ugyanis megfosztotta a magyar embereket attól, hogy dönthessenek arról, hogy milyen gazdaságfejlesztés, milyen energia- és környezetpolitikát szeretnének látni, tapasztalni hazánkban. Az Orbán-Putyin-paktum megfosztotta a magyar embereket attól, hogy eldönthessék, akarnak-e Oroszország felé eladósodni vagy nem. Az Orbán-Putyin-paktum megfosztotta a magyar embereket attól, hogy eldönthessék, a nyugat-európai fejlesztési irányokat követve fejlődjön Magyarország a következő száz évben - ahogy Orbán Viktor fogalmazott -, vagy félázsiai népként Oroszország hűbéresei legyünk. Tisztelt Képviselőtársaim! 2009-ben, ahogy említettem, az országgyűlési határozat egy széles társadalmi párbeszéden alapuló folyamatot vázolt fel; ezt a határozatot önök nem tartották be. Az Orbán-Putyin-paktum gyakorlatilag száz évre kényszerpályára teszi a magyar energiapolitikát. Ahogyan önök is emlékezhetnek, februárban úgy tárgyalt az Országgyűlés a Magyarország száz évének energiapolitikáját meghatározó döntésről, hogy az Orbán-kormány nem terjesztette elő ennek valamennyi gazdaságossági, környezetvédelmi és energetikai hatástanulmányát, hanem titkosította azokat. Ehelyett maradt az Orbán-Putyin-paktum, amely lényegében biankó felhatalmazást adott Orbán Viktornak arra, hogy száz évre orosz energiagyarmattá tegye Magyarországot. A miniszterelnök társadalmi és országgyűlési felhatalmazás nélkül - ahogy említettem már -, egy 1966-os szovjet-magyar államközi szerződésre hivatkozva, még a látszatra sem ügyelve, kötött egy olyan titkos alkut, amelynek terheit unokáink is nyögni fogják, meglehet, nem csak pénzügyi értelemben. Akkor is elmondtuk, hogy egy ilyen horderejű kérdést nem lehet szűk körben, de még szakmai-pénzügyi alapon sem eldönteni, nem lehet a civil társadalom bevonása nélkül meghozni; fideszes képviselők ezeket az érveket lesöpörték az asztalról. Beterjesztettünk egy országgyűlési határozattervezetet is, amely pontosan a beruházás civil kontrollját segítette volna elő. Pedig erről nem erőből kell dönteni kétharmaddal, ahogy ezt a fideszes képviselőtársaim gondolják és csinálják. Az előkészítésbe nemcsak az új erőmű építésének energetikai, gazdaságossági, környezetvédelmi kérdéseinek szakmai kidolgozása, hanem azok széles körű megvitatása is beletartozik. Álláspontunk szerint nem lehet egy ilyen bővítési kalandba belevágni, mert jelenleg bizonytalanok a piaci kilátások; mert a világ a megújulóenergia-beruházási költségek csökkentése irányába halad. Németországban gyakorlatilag hasonló költségből, de gyorsabb megtérüléssel létrehozták megújuló energiaforrásokkal az atomerőműveket helyettesítő rendszereket. Nem lehet, mert Magyarország tőkevonzó képessége elmarad a régió országaiétól. [[10.30]] Nem lehet, mert a megújuló energiaforrások elsőbbségét biztosítani kell a hálózati betáplálásnál. Nem lehet azért, mert jelenleg Magyarország nem rendelkezik olcsó tárolási technológiával a völgyidőszak tekintetében. És nem lehet azért sem, mert ellentétben azzal, ahogy miniszter úr mondta, az alacsonyabb gazdasági fejlődés miatt az áramszükséglet sem növekszik olyan mértékben. Tisztelt Képviselőtársaim! Ezeknek a kérdéseknek a tisztázásával, az előkészítő dokumentumok bemutatásával a kormány a mai napig adós. De összeáll a kép, hiszen néhány nappal ezelőtt Orbán Viktor talán pont ezen a helyen elmondta, hogy Magyarország a saját lábára állt, függetlensége kibontakozik. Ugyanezen a napon Lázár János miniszter úr egy interpellációra vagy egy kérdésre adott válaszában azt mondta, hogy még szép, hogy az oroszok építik az atomerőművet, hiszen amúgy is 80 százalékban az energiaellátásunk Oroszországtól függ, és - egy meredek fordulattal - ez a beruházás szolgálja Magyarország függetlenségét. A szerdai napon Kövér László elnök úr egy 1848-as idézetben utalt arra, hogy néha az ellenfelekből lesz szövetséges, és néha szövetségesekből ellenfél. Összeáll a kép, hiszen összeadódik, hogy mindennek a kimenete az, hogy Magyarország Oroszország függőségébe kerül. És azt is hallhattuk már Varga miniszter úrtól, hogy mi ennek az ára, hiszen a kormány elhallgatja, hogy a beruházás időszakában, hét éven keresztül évi 400-500 milliárd forintos költségvetési megszorításra lesz szükség, hiszen önök mondták, hogy az áramárba nem épül be a beruházás költsége, a hitelt valahonnan vissza kell fizetni; honnan máshonnan, mint a költségvetésből. És nyilván önök is azt hangsúlyozzák, hogy a hiányt 3 százalék alatt kell tartani, még a beruházás időszakában is. [[L. Simon László: Nektek sikerült.]] Ez az igazi ára az Orbán-Putyin-paktumnak. Ezért fogja bevezetni az Orbán-csomagot a kormány; ezért fogja tovább csökkenteni a családi és szociális támogatásokat, a munkaerő-piaci támogatásokat, a gyermekvédelmi, gyermekétkeztetési és közoktatási feladatokhoz tartozó önkormányzati támogatásokat, a rászorulók, családok, munkanélküliek, szegényebb gyermekek támogatását. Tehát az Orbán-Putyin-paktum miatt a felzárkózás esélyét veszik el ezektől a rétegektől. Tisztelt Képviselőtársaim! Az Orbán-Putyin-paktummal választott út és eljárás külpolitikai szempontból is kockázatos. Súlyos hiba, hogy fideszes képviselőtársaim ezt csak a Fidesz és holdudvara magánügyének tekinti, és még zavaros filozófiát is kitaláltak Orbán Viktor miniszterelnöknek hirtelen jött oroszbarátságára. Lehet hogy az Orbán-kormány tevékenysége alapján nem véletlenül írta az egyik orosz hírportál azt, hogy ha van Oroszországnak igazi európai húgocskája, az éppenséggel Magyarország. Így végre értelmet nyerhet a Brüsszel elleni állandó háború is. Látni kell, hogy aki a részvételünkkel elfogadott közös szabályokra, sokcentrumos, hálózatos együttműködésre épülő Európai Unió helyett a centrum-periféria viszonyt megtestesítő kis ország-nagy pártfogó-nagy testvér kapcsolatrendszerre épít, az alárendelt szerepbe kényszeríti országát. Orbán Viktor ez utóbbi kapcsolatrendszert erősíti, és ezzel alárendelt szerepbe kényszerítette Magyarországot. Mit fog tenni akkor Magyarország, ha a beruházás megkezdése és a hitelek lehívása után kiderül, hogy a finanszírozási forma nem egyeztethető össze az EU állami támogatásokra vonatkozó szabályaival? Hogyan fogja tudni rendezni ezeket a kérdéseket az orosz féllel kétoldalú tárgyalások útján? Mert a vitás kérdéseket nem egy nemzetközi választottbíróság előtt kell rendezni az előttünk fekvő egyezmény szerint. Félő, hogy így egyértelműen érvényesülni fog a nemzetközi jog azon alapelve, amely a felek súlya alapján engedi a jogok érvényesítését. Ez pedig nem Magyarországnak kedvez. Az Orbán-Putyin-paktum gyakorlatilag csak Oroszország számára biztosít előnyöket, Magyarország számára nem. Ha Lengyelországban - ahol egyébként kifejezetten nagy a népszerűsége Orbánnak - úgy vélekednek, hogy az Orbán-Putyin-paktummal Orbán minden módon kedvében jár Putyinnak, akkor ezzel nemcsak Orbánról mondanak véleményt, hanem a magyarokról is. Ha pedig Lengyelországban így vélekednek, vajon hogyan gondolkodhatnak más országokban Magyarországról? Engedjenek meg végezetül egy idézetet: ""Oroszország expanziója, újraerősödése egy valóságos kihívást jelent a Nyugat számára. Olyan fenyegetést, olyan kihívást, amely Közép-Európából kiindulva elérheti az Európai Uniót, sőt elérheti a szövetségesek katonai erejét is. Európában bizony elszaporodtak Putyin pincsijei, és ezt most már mindenki kezdi veszedelmesnek látni."" Az idézet Orbán Viktortól származik. Orbán Viktor ma Magyarország miniszterelnöke. Orbán Viktor nem egészen hét évvel ezelőtt még így vélekedett Oroszországról, így vélekedett Vlagyimir Putyinról, és így vélekedett mai önmagáról. Tisztelt Képviselőtársaim! Lehet hogy Orbán Viktor és több vezető kormánypárti politikus erre is tekintettel volt, amikor nem szavazták meg a paktumot az Országgyűlésben, mert nem voltak jelen. Lehet hogy nem büszkék a tettükre, arra, hogy Magyarországtól száz évre elvették a fejlődés lehetőségét. Köszönöm szépen a figyelmüket."
4,u2022-03-10-1-67,Opposition,-1.0,2022-03-10,0.242693230509758,"Köszönöm a szót, elnök úr. Tisztelt Képviselőtársaim! Valószínűleg csalódást fogok okozni Németh Zsolt képviselőtársamnak és államtitkár úrnak is, mert lehet, hogy a nyilatkozattal kapcsolatban konszenzus tud ma kialakulni, de a háborúig vezető út megítélésével kapcsolatban biztosan nem. Ugyanis szégyen és gyalázat, képviselőtársaim, szégyen és gyalázat, hogy harmadik hetébe lépett a háború, harmadik hete tapossák Putyin tankjai egy szuverén ország utcáit; harmadik hete pusztítják Putyin katonái egy szuverén nép katonáit és civil lakosságát; iskolákat, szülészeteket, lakóházakat bombáznak, lőnek; milliók kényszerülnek elhagyni otthonaikat egy őrült diktátor háborúja miatt; és a Fidesz két hét után jutott el arra, hogy egy helyszínen kiosztott politikai nyilatkozatot terjesszen a bizottság, majd a parlament elé. Szégyen és gyalázat! Két hete kezdeményeztük, hogy az Országgyűlés üljön össze, és fogadjunk el egy olyan nyilatkozatot, amely kiállást jelent az Európai Unió és a NATO mellett és Ukrajna mellett, de önök ezt a javaslatunkat ma este 8 órára tették megtárgyalásra. Valószínűleg a Fidesz nem véletlenül tette ezt, Orbán ezt a parancsot kapta Putyintól. [[Zaj, közbeszólások, derültség a kormánypártok soraiban. Az elnök csenget.]] Két hét után jutottunk el oda, hogy mégis tudunk egy ilyen nyilatkozatról beszélni. Képviselőtársaim, szeretném egyértelművé tenni, ez a színjáték teljesen átlátszó. Hiába próbálják meg önök a jó fiút játszani, az elmúlt 12 év geopolitikai mozgásával ezt a háborút Orbán Viktor elősegítette. Most éppen békéről beszélnek, miközben Orbán 12 éve mindenkivel háborúzik, ostorozza az Európai Uniót, a NATO-t, miközben Putyin érdekeit védte. Még most is inkább üzletelni akar egy háborús agreszszorral Paks II. kapcsán, miközben Putyin csapatai atomerőművet bombáznak. Néhány napja még azt mondta a miniszterelnök, hogy csak a NATO véd meg minket. Utána azt mondta, téved, aki szerint a NATO megvéd minket, most pedig éppen megint a NATO véd meg minket. Hazudozás, összevissza beszéd, képmutatás, aljasság, ezt tudja Orbán. Ki kell mondanunk: Orbán Viktornak konkrét felelőssége van abban, hogy a jelenlegi helyzet idáig fajult. Orbán akadályozta meg tavaly decemberben Ukrajna csatlakozását a NATO Kooperatív Kibervédelmi Kiválósági Központjához, gyengítve ezzel keleti szomszédunk védekezési képességét. 2014-ben az EU eltiltotta a tagállamokat attól, hogy részt vegyenek orosz fegyverszállításban, ennek ellenére Orbán 2019-ben engedélyezte, hogy orosz fegyvereket reptessenek át a magyar légtér felett, az oroszoknak igent mondott. Orbán volt az is, aki egy szélsőjobbos frakció alapításával akarta szétverni és meggyengíteni az Európai Uniót, sőt, a strómanja bankja az egyértelműség kedvéért: Mészáros Lőrinc MKB-járól beszélek direktben átvette Le Pen finanszírozását Putyintól. Szijjártó Péter két hónapja Barátságért kitüntetést vett át attól az országtól, amely most civilek otthonait bombázza. Orbán Viktor még egy hónapja is Putyinnál járt, akinek a fiókjában valószínűleg már készen álltak a mostani háború tervei. Csak nem tájékoztatta Putyin Orbánt a háborúról? [[Felzúdulás, közbeszólások a kormánypárti sorokból, köztük Nacsa Lőrinc: Szégyelld magad!]] Ha igen, és nem tett semmit, csak lapított és a békéről hablatyolt, az gyalázatos és sunyi. Ha pedig nem tájékoztatta, akkor minek ment oda?! Hogy aztán szégyenpadra ültesse Magyarországot? Az a helyzet, hogy Magyarország Orbán vezetésével sohasem lesz biztonságban. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. [[14.30]] Putyin elszabadult pincsijeiről valóban ő tudott a leghitelesebben beszélni, hiszen közelről ismeri a társait. [[Nacsa Lőrinc: Totó kutya…]] Tisztelt Képviselőtársaim! A háború hatásai minket is elértek. Bármit is állít Orbán Viktor, a háború hatására humanitárius válság alakult ki. Családok milliói menekülnek, és igyekeznek elhagyni Ukrajnát; gyengül a forint; emelkednek az energiaárak; gyorsul az infláció; elértéktelenedik a fizetés és a nyugdíj. Tehát amikor önök azt mondják, hogy nem fizetjük meg a háború költségeit, azt kell hogy mondjam: a magyar emberek már fizetik. Fontos tudnunk, hogy ez Orbán Viktor legnagyobb szövetségesének köszönhető, annak az embernek, akinek az érdekében évtizedes adósságot vállalt a mi gyermekeink nevében, amikor tízmilliárd eurós hitelszerződést kötött Putyinnal Paks II. megépítésére; akinek az érdekében megfosztotta a magyar embereket attól, hogy eldönthessék, akarnake Oroszország felé eladósodni vagy nem; akinek az érdekében Orbán megfosztotta a magyar embereket attól, hogy eldönthessék, a nyugat-európai fejlesztési irányokat követve fejlődjön Magyarország a következő száz évben Orbán Viktor fogalmazott így , vagy félázsiai népként Oroszország hűbéresei legyünk. Orbán azonban Putyin kedvében akart járni, annak az embernek a kedvében, aki most lángokba borította Ukrajnát. Az Orbán-kormány tevékenysége alapján nem véletlenül írta az egyik orosz hírportál azt, hogy ha van Oroszországnak igazi európai húgocskája, az éppenséggel Magyarország. Mindaz, ami most történik Ukrajnában, az Orbán Viktor külpolitikájának a teljes csődjét jelenti. Kiderült, hogy a hintapolitikának mint már annyiszor a történelemben nem lehet eredménye. Tegyük egyértelművé: Orbán putyini rendszer kiépítésébe kezdett Magyarországon. A propagandamédia pedig most is terjeszti a Kreml-párti moslékot. [[Nacsa Lőrinc közbeszól.]] Tisztelt Képviselőtársaim! A háború minden emberben nyugtalanságot, szorongást és félelmet vált ki. Nyugtalanok, mert azt látják, hogy nem is olyan messze tőlük, a szomszédjukban egy őrült diktátor fegyverekkel és katonákkal esett neki másik országbeli békés emberek otthonainak, felrúgta az életüket. Félnek, mert nem akarják, hogy ez nálunk is megtörténhessen, nehogy átterjedjen a háború, nehogy elveszítsék otthonaikat, nehogy besorozzák őket katonának. Szoronganak, mert 12 évig azt hallgatták Orbántól és a fideszes propagandától, hogy ennek az őrült diktátornak Orbán a barátja; és félnek, mert Orbán üzletekkel vagy éppen diplomáciai eszközökkel segítette ennek az őrült diktátornak a terjeszkedését és Magyarország Putyinnak történő kiszolgáltatását, Magyarország és szövetségeseinek gazdasági és biztonsági érdekeivel szemben. [[Nacsa Lőrinc: Szégyelld magad!]] Pontosan érzik, a biztonságunk szempontjából semmit sem jelent, hogy Orbán 12 évig kereste Putyin kegyeit, sőt a legfrissebb hírek szerint Putyin szerint ma már Magyarország is de facto barátságtalan ország. Attól is félnek, hogy a háború miatt megélhetési válságba kerülhetnek, elveszítik a munkájukat, a megélhetésüket. Hiába kaptak fizetésemelést, ha a drágulás miatt ott hagyják a boltokban, ha sorok alakulnak ki a benzinkutakon, ha 400 forint lesz egy euró. Erre a helyzetre is kell megoldás, hiszen ha Orbán tudja, hogy Putyin mire készült, miért nem tett intézkedéseket a háború várható hatásainak enyhítésére? Miért nem tett semmit a magyar miniszterelnök azért, hogy ne nálunk legyen a legnagyobb az infláció, hogy a fizetések és a nyugdíjak ne veszítsék el az értéküket, a forint ne omoljon össze és Magyarország felkészülten várhassa a háborús válságot? A választ sajnos tudjuk. Tudjuk, mert látjuk, hogy Orbán Viktor nem a magyar nép érdekeit védi, hanem még most is Vlagyimir Putyint szolgálja. [[Nacsa Lőrinc: Szégyelld magad!]] Tisztelt Képviselőtársaim! Változás kell. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. Orbán Viktornak konkrét felelőssége van abban, hogy a jelenlegi helyzet idáig fajult. A magyar emberek számára csak egy olyan új kormány adhat biztonságot, egy olyan új kormány őrizheti meg a békét, melynek tagjait és vezetőit tisztelik, és nem árulóként kezelik a szövetségeseink. [[Nacsa Lőrinc: A CIA-nál…]] A fideszes politikai nyilatkozat abban az esetben lehetne az egész ország politikai nyilatkozata, ha abban egyértelművé tennénk, hogy leállítjuk a putyini terjeszkedést szimbolizáló Paks II.-beruházást, és kiutasítjuk a kémbankot. Beadtuk a módosító indítványunkat, önök ezt leszavazták. Tisztelt Képviselőtársaim! Április 3-án a szabadság ereje fogja megbuktatni a Fideszt, és elhozza Magyarországnak a békét és biztonságot, közös jövőnkért, Magyarországért. Köszönöm szépen."
4,u2014-12-01-13,OTHER,0.2403564453125,2014-12-01,0.2158256620168686,"Tisztelt Elnök Úr! Tisztelt Országgyűlés! Mi, magyarok történelmünk során számtalanszor súlyos árat fizettünk azért, mert a külpolitikát, a nemzetközi viszonyokat nem kezeltük a megfelelő helyen. Én azért kértem ma szót ebben a témában, a külpolitika, nemzetközi politika témájában, hogy ezt a hibát ne kövessük el. Azt gondolom, mindannyian ebben vagyunk érdekeltek, hiszen a mai helyzet nagyon súlyos, és nagyon komoly problémákat rejt magában. Abból szeretnék kiindulni, hogy a Jobbik álláspontja, víziója, kontinentális térben kifejtett külpolitikai koncepciója szerint Magyarország számára a legfontosabb stratégiai feladat, hogy három országgal, három hatalommal, három nagyhatalommal a lehető legjobb politikai, gazdasági, kulturális, diplomáciai kapcsolatokat alakítsa ki: Németországgal, Oroszországgal és Törökországgal. Ebben a háromszögben, ebben a három, nagyhatalom által határolt terület metszéspontjában fekszünk, itt kell nekünk a lehető legharmonikusabb módon berendezkednünk. Hogy miért ez a három ország, talán nem kell magyaráznom, de azért engedjenek meg néhány gondolatot, hogy indokoljam, miért erre a három országra esett a választás. Nem csupán arról van szó, hogy mert ezek nagyhatalmak, közel vannak hozzánk, és Magyarország számára politikai-gazdasági súlyt jelentenek, de arról is, hogy e három ország, mind a három egyfajta kaput is nyithat számunkra: Németország Nyugat-Európa felé, Oroszország az eurázsiai régiók felé, Törökország pedig az iszlám világ felé. Az sem véletlen talán, hogy történelmünk során ezzel a három néppel, három nemzettel harcoltunk a legtöbbet, talán török, orosz és német fegyverek okozták a legtöbb veszteséget nekünk, és viszont mi is. Ez sem véletlen. Ebből is tanulni kell, ebből a történelmi tapasztalatból, és el kell döntenünk, hogy ezen országok viszonylatában a frontvonalon akarunk lenni, ütköző területet kívánunk létrehozni, vagy pedig a béke területét kívánjuk megalakítani, híd kívánunk lenni ezen országok viszonylatában. Magyarországnak az a stratégiája, az kell legyen a stratégiája, hogy a legjobb viszonyra rendezkedjen be. [[13.40]] Lehet ezt szeretni, nem szeretni, akár e három közül bármelyiket, egyiket vagy másikat, de ez nem „szeretem, nem szeretem” kérdése, ezek tények. Ennek a három országnak vagyunk a külpolitikai érdeklődésének a fókuszában. Ez így volt a múltban, így van a jelenben, és így lesz a jövőben is, vagyis Magyarország számára ? mondjuk ki ? létérdek, hogy Németországgal, Oroszországgal és Törökországgal ne csupán a legjobb politikai és gazdasági viszonyokra törekedjen, de mindent megtegyünk azért, hogy ezen három országgal a háborús konfliktus kialakulásának a lehetőségét messzemenőleg elkerüljük, hogy ezért mindent megtegyünk. Hogy miért mondom ezt, sajnos azért mondom, mert aktualitása van. Az orosz pillér esetében Magyarország számára ez a veszély sajnos fennáll. Ha megnézzük az Ukrajnában zajló folyamatokat, eseményeket, az ott zajló mozaikokat egymás mellé rakjuk, akkor azt látjuk, hogy ez a mozaiksor egy irányba mutat, és sajnos egy-két év távlatában nem kizárt, hogy a NATO és Oroszország között fegyveres konfliktus fog kirobbanni. Azt kívánom, és azt kérem a Jóistentől, hogy ez a mai felszólalásom az idő által cáfolva legyen, hogy kerüljön bele azon parlamenti felszólalások népes táborába, amelyekre semmi szükség nem volt ? van ilyenből jó pár. De attól tartok, hogy az idő és a jelenlegi folyamatok igazolják az aggodalmamat és a félelmemet, és erről beszélnünk kell. Én ismerem, és a Jobbik is ismeri Magyarország nemzeti kötelezettségeit, ismerjük a nemzetközi szerződéseket, ismerjük a NATO-tagságunkból fakadó következményeket. Azt is el kell mondjuk, és ezt is számtalanszor elmondtuk már, hogy Magyarország a NATO égöve alatt számtalan olyan konfliktusban részt vett, háborúban vállalt szerepet, amely nemcsak hogy érdektelen volt Magyarország számára, hanem igazságtalannak is bizonyult. Ki is fejeztük akkor is már többször a nemtetszésünket, de itt most sokkal súlyosabb a helyzet. Nem egy távoli konfliktusról van szó, hanem itt és most, még ha nem is jól látható mindenféle szempontból jelen pillanatban, de fennáll a veszélye, hogy Magyarország békéje kerül veszélybe. Ebben a helyzetben ki kell mondanunk, hogy nincs semmiféle olyan nemzetközi szerződés és ebből fakadó kötelezettség, amely felülírná Magyarország biztonságának, békéjének a fontosságát, felülírná a magyar emberek jogát és igényét a békére és a nyugalomra. Ez kell hogy legyen az első és vezető szempont, nem beszélve arról, hogy amikor a NATO-ba beléptünk, egy védelmi szövetségbe léptünk be, a NATO pedig egyre inkább úgy kezd viselkedni, mint egy támadó szövetség, s mondjuk ki, ez a konfliktus nem a NATO, nem az Európai Unió és Oroszország közötti konfliktus, pláne nem Magyarország és Oroszország konfliktusa, hanem az Egyesült Államok és Oroszország konfliktusa. Ha az Európai Unió és a NATO nem képes arra, hogy ezt artikulálja, és nem képes ebből fakadó lépéseket tenni, akkor nekünk, Magyarországnak kell akár az Európai Unióval, akár a NATO-val szemben érvényesíteni a saját érdekünket és kimondani, hogy Magyarország ebben a konfliktusban nem kíván részt venni, Magyarország békét és semlegességet akar, Magyarország nem kíván háborút folytatni Oroszországgal, semmiféle nemzetközi nyomás vagy kényszer eredményeképpen. Arra kérem a képviselőtársaimat, hogy bár néhányan a szavaimat most még nem érzik aktuálisnak, azért az elkövetkezendő hetekben, hónapokban és években emlékezzenek rá, és önök is velünk együtt tegyenek meg mindent azért, hogy a magyar nép, amely nagyon sokat szenvedett fegyverektől az elmúlt évszázadokban, ne kerüljön még egyszer ilyen helyzetbe [[Az elnök a csengő megkocogtatásával jelzi az idő leteltét.]] Nem tudjuk megengedni még egyszer Magyarországon, hogy háborús veszély pusztítson bennünket. Kérem, hogy támogassák önök is a békét és a semlegességet. Köszönöm a figyelmet. [[Taps a Jobbik padsoraiban.]]"
4,u2022-03-10-1-81,OTHER,0.1708984375,2022-03-10,0.997718095779419,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Államtitkár Úr! Én is szeretném világossá tenni a felszólalásom elején, hogy az LMP országgyűlési frakciója igennel fog szavazni erre a javaslatra, hiszen nagyon fontosnak tartjuk azt, hogy egyértelműen és világosan elítéljük azt az agressziót, amit az önök szoros politikai szövetségese és üzletfele, üzleti partnere, Vlagyimir Putyin indított egy független ország ellen. Az önök szoros politikai barátja, szövetségese, Vlagyimir Putyin semmibe véve a nemzetközi jogot, semmibe véve egy független ország szuverenitását háborút indított Ukrajna ellen, és nemcsak katonai célpontokat támadnak, de rakétákkal, tüzérséggel lőnek polgári épületeket, polgári személyeket, a polgári lakosságot gyilkolják, ismétlem csak, az önök szoros politikai szövetségesének a parancsára. De azt is láthattuk az elmúlt napokban, ami egészen megdöbbentő fejlemény, hogy Európa legnagyobb atomerőműve ellen katonai támadást indítottak az orosz csapatok. Azt is láthatjuk, hogy az orosz agresszió nyomán megszűnt a csernobili atomerőműnek az áramellátása, ami megint csak nagyon komoly nukleáris baleseti kockázatot jelent. S az is látható volt, hogy a radioaktívhulladék-tárolók ellen több alkalommal is indítottak rakéta- és tüzérségi támadást. Tehát ezt a nyilatkozatot egyértelművé kell tenni: el kell ítélnünk ezt a gyalázatos cselekedetsorozatot, amit egyébként Vlagyimir Putyin parancsára követtek el. S nagyon fontos megfogalmazni a köszönetet is mindazok iránt, akik a maguk módján bármilyen módon segítik azokat az embereket, akik a háború borzalmai elől menekülnek Magyarországra, s megemlíteni azt a sok-sok magyar embert, civilt, aki a lehetőségéhez mérten anyagi támogatással próbálta segíteni a menekülteket, vagy aki éppen tevőlegesen is tudott tenni annak érdekében, hogy oltalmat tudjanak nyerni mindazok, akik a Putyin-féle agresszió áldozataivá váltak. Ugyanakkor én sem tudok elmenni a mellett a 12 éve látható politika mellett, ahol önök számtalan döntésükkel, számtalan megnyilatkozásukkal semmibe vették a magyar nemzeti érdekeket, és bizony kiszolgálták az orosz nagyhatalmi érdekeket. Itt elmondták már képviselőtársaim is, hogy milyen módon, hazugságokra alapozva adták oda a paksi bővítés projektjét az oroszoknak, akik egyébként amúgy is alkalmatlannak bizonyultak arra, hogy az európai és a magyar szabványok szerinti atomerőmű-engedélyezési dokumentációt legyártsák. Én szeretnék kérdéseket föltenni önöknek, államtitkár úrnak, illetve képviselőtársaimnak, hogy önök egy olyan helyzetben, amikor az orosz katonák tüzérséggel támadnak atomerőművi létesítményeket, amikor az oroszok nukleáris létesítményeket támadnak, önök továbbra is úgy érzike, hogy Oroszországhoz kell kötni a jelenlegi helyzethez képest még jobban Magyarország energiapolitikai jövőjét. Tehát ebben a helyzetben önök még jobban ki akarják szolgáltatni Magyarországot az energiapolitika tekintetében Oroszországnak? Az önök számára továbbra is megbízható partner egy új atomerőmű építéséhez az az Oroszország, amely diktátorának a parancsára nukleáris létesítményeket támadnak? Önök továbbra is tétlenül néznék azt, hogy a Dunántúl legnagyobb városa mellé egy atomtemetőt építsenek az önök előterjesztése nyomán, amikor láthatjuk, hogy egy háborús konfliktusban szinte azonnal célponttá válnak ezek a nukleáris objektumok? S önök továbbra is tétlenül akarják nézni azt a folyamatot, hogy lopakodó jelleggel Magyarországon egy új uránbánya engedélyezése folyik, amelynek a végkifejlete lehet az, hogy amikor megszületnek a bányászati jogok, megszületik a bányatelek, adott esetben ezt a bányászati jogot az oroszok is megvásárolhatják, hiszen önök ezt nem zárták ki, és ilyen módon katonai célra is felhasználhatják Magyarország uránvagyonát? Önök tétlenül nézik ezt a helyzetet? Vagy egyetértenek a mi javaslatunkkal, amely szerint azonnali jogi garanciák kellenek arra, hogy soha nem kerülhet orosz fennhatóság alá a magyar uránvagyon? Ezekre a kérdésekre önök válasszal tartoznak. S jól láthatjuk, hogy a szomszédunkban zajló borzalmak és aljas háborús cselekmények ellenére Magyarország miniszterelnöke nem tartotta fontosnak, hogy megjelenjen az Országgyűlés ülése előtt, és felelős miniszterelnökként beszéljen itt az Országgyűlés előtt ezekről a kérdésekről. De ugyanúgy nem tartotta fontosnak Oroszország barátja, Szijjártó Péter miniszter úr sem, hogy megjelenjen és közvetlen tájékoztatást adjon, és személyesen határolódjon el attól a rezsimtől, amelytől két hónappal ezelőtt átvette a Barátságért érdemrendet Szergej Lavrovtól. Ebből is látható az önök hintapolitikájának az aljassága. Én azt várom önöktől, tisztelt képviselőtársaim, hogy ugyanúgy legyenek világosak és hozzanak világos döntéseket, ahogy egyébként az önök európai parlamenti képviselői ezt megtették. Az önök európai parlamenti képviselői által támogatott módosító javaslatok fordítását hoztuk mi be módosító javaslatként a Törvényalkotási bizottság elé, amit a Fidesz európai parlamenti képviselői nagyon helyesen megszavaztak. Az az önök álságos hintapolitikája, hogy az Európai Parlamentben megszavaznak valamit, amit a magyar parlamentben pedig ócsárolnak. Mi az önök európai parlamenti képviselői által megszavazott módosító javaslatokat hoztuk be. S ha nekünk nem hisznek sok éve beszélünk arról, hogy milyen veszélyeket hordoz, ha ilyen mértékben Oroszországhoz kötik Magyarország és a magyar emberek biztonságát és energiaellátását , idézem önöknek Aszódi Attila professzornak, az önök korábbi államtitkárának és kormánymegbízottjának a múlt hét pénteki bejegyzését, amelyben arra emlékeztetett Aszódi professzor, hogy az ENSZ Nemzetközi Atomenergia Ügynökség közgyűlése 2009-ben elfogadott egy határozatot, amely kimondja, hogy a békés célokat szolgáló nukleáris létesítmények elleni fegyveres támadás és fenyegetés az Egyesült Nemzetek alapokmánya, a nemzetközi jog és a Nemzetközi Atomenergia Ügynökség alapokmánya elveinek a megsértését jelenti. Ezt az önök szoros munkatársa, a korábban Paks II.-ért felelős kormánymegbízott nyilatkozta. És Aszódi professzor felteszi a kérdést, hogy Oroszország hogyan akar a jövőben bármely országban atomerőművi projekteket megvalósítani, ha a jelenlegi alapvető nemzetközi egyezményeket sem tartja tiszteletben. S továbbra is idézem Aszódi Attilát: hogyan gondolják, hogy bármely ország lakossága el fog majd a jövőben fogadni egy orosz építésű atomerőmű-projektet? Ezt az önök szoros munkatársa, Aszódi professzor nyilatkozta, aki nyilvánvalóan elkötelezett az atomenergia felhasználása mellett, és nyilvánvalóan elkötelezett az önök politikai családja mellett is. Aszódi professzor ki merte mondani a valóságot, önök pedig sunnyognak, és tovább akarják vinni azt a gigantikus projektet, ami Vlagyimir Putyin Oroszországa felé eladósítaná Magyarországot egy óriási orosz hitellel, ami az orosz technológia és az orosz fűtőelemek alapján a jelenlegi helyzethez mérten még inkább kiszolgáltatott helyzetbe hozná Magyarországot. Na, ez az a gyalázatos hintapolitika, amivel rövid távon is szembe kell nézniük, tisztelt képviselőtársaim, hosszabb távon pedig majd a történelem ítélőszéke előtt kell majd felelniük azért a gyalázatos és nemzetáruló politikáért, amit itt 12 éve láthatunk önöktől. Ismétlem, az LMP frakciójának világos az állásfoglalása: elítéljük a putyini agressziót, elítéljük a háborút, mi a béke pártján állunk, és ezt a határozati javaslatot el fogjuk fogadni. Köszönöm szépen."
4,u2022-03-10-1-71,OTHER,0.125244140625,2022-03-10,0.9967803359031677,"Tisztelt Ház! Szeretném a fontos dolgokkal kezdeni, a fontos dolgok pedig azok, amelyekben egyetértünk. [[Nacsa Lőrinc: Eddig nem volt az?]] Tisztelt frakcióvezető úr, önről is meg rólam is a választók döntenek majd rövidesen, meglátjuk, hogy hogyan. Az a helyzet, tisztelt Ház, hogy beszéljünk először a fontos dolgokról, és ezek a fontos dolgok azok, amikben egyet tudunk érteni. Mert egyet tudunk érteni abban, hogy elítéljük az orosz agressziót, egyet tudunk érteni abban, hogy azt szeretnénk, ha minél hamarabb véget érne az öldöklés Ukrajnában, és béke lenne. Egyetértünk abban, hogy Magyarországnak a NATO-val és az Európai Unióval egyeztetve, közösen kell fellépnie. Egyetértünk abban, hogy meg kell akadályozni azt, hogy ez a háború átterjedjen Magyarországra, átterjedjen a NATO-ba. Ebben egyetértünk. És nagyon fontos az is, hogy egyetértünk abban, hogy védenünk kell az Ukrajnában élő magyar közösséget, biztosítanunk kell számára azt a támogatást, amely valóban javítja a helyzetét, és hogy erkölcsi kötelességünk segíteni azokat a menekülteket ukránokat, magyarokat, ukrajnai romákat , akik Magyarországra jönnek, és nálunk remélnek biztonságot. Egyetértünk abban is, hogy megindító és fontos az, amit a magyar társadalom ma szolidaritásban mutat, megindító és fontos az, hogy megmozdulnak a civil szervezetek, megmozdulnak az egyszerű emberek, megmozdulnak az önkormányzatok. Jó látni azt, hogy nálunk Kispesten a baloldali vezetésű és Kőbányán a jobboldali vezetésű önkormányzat, mindkettő egyhangúlag, együttműködve, politikai felhangok és kampányolás nélkül, közösen, konszenzussal nyújt támogatást az Ukrajnából menekülőknek. Éppen ezért ezt a javaslatot támogatni fogjuk, mert bár szerintünk kevés és nem elég, de legalább, amiben egyetértünk, azt mondjuk ki és tegyük egyértelművé, mert ez a nemzeti érdek. Ugyanakkor nem mehetek el szó nélkül amellett sem, hogy van erkölcsi felelősség is ebben a helyzetben, és ez az erkölcsi felelősség Orbán Viktoré és a Fideszé. Ma reggel napirend előtt beszéltem erről, nem szeretném újra elmondani az érveimet, a tényeket. Azt tudom mondani, hogy egyetértek Tóth Bertalan frakcióvezető úrral abban, amikor fölhívja a figyelmet arra, hogy a mostani helyzetben vannak olyan tényezők, amelyekben Magyarország vagy inkább így mondom, mert önök szívesen hiszik magukat Magyarországnak , de valójában a jelenlegi magyar kormány a felelős és bűnös. És azt kell mondanom, nyugtalanító az is, ahogy önök ezt a kérdést is politikai célokra használják. Nyugtalanító az, ahogy idekerült a parlament elé ez a javaslat. Hiszen említette már frakcióvezető úr, azt javasolta az ellenzék nem most, két héttel ezelőtt , hogy a parlamenti szokásoknak, a demokratikus szokásoknak megfelelően legyen egy parlamenti vita, ahova eljön a miniszterelnök úr, eljön a külügyminiszter, eljön adott esetben a honvédelmi miniszter, beszámolnak arról, hogy mi a helyzet, minden politikai erő kifejtheti az álláspontját, és egyébként benyújtottunk egy határozati javaslatot. Önök megtehették volna azt, hogy ezt az ülést egy normális időpontban összehívják, megtehették volna, hogy eljönnek erre az ülésre. Ehelyett nem ezt tették, este nyolcra hívták össze ezt az ülést, és egyébként pedig jól látható módon nem kívánnak rajta részt venni, mert az nem lehet, hogy valami ne a Fidesztől jöjjön, az nem lehet, hogy valami ne önöknél keletkezzen, és persze jól láthatóan ezzel a vitával az itteni időbeli és politikai korlátokkal is korlátozni akarják ennek a párbeszédnek és vitának a jelentőségét és a lehetőségét. Nem tartotta fontosnak, még egyszer mondom, sem a miniszterelnök, sem a külügyminiszter, sem a honvédelmi miniszter, hogy ebben a helyzetben itt, a parlament nyilvánossága előtt szóljon az országhoz, és persze nem tartották fontosnak azt sem, hogy válaszolni és vitatkozni lehessen velük ezekben a kérdésekben. És valóban furcsa volt az az eljárás nem vitatva egyébként bizottsági elnök úrnak a jó szándékát , hogy ez a javaslat a Külügyi bizottság elé úgy került, hogy csak a helyszínen ismerhették meg a képviselők egy váratlanul összehívott ülésen, amikor nem volt módjuk erről érdemben vitatkozni. Nem kereste elnök úr sem, nem kereste a Fidesz-frakció vagy a KDNP-frakció sem azt a lehetőséget, hogy előzetes politikai konszenzus alakuljon ki, hanem szokás szerint kész helyzet elé állították a parlamentet, a parlament ellenzéki részét, eszi, nem eszi, nem kap mást. És azt kell mondanom, hogy mi túllépünk ezen, mert nekünk fontosabb a magyar emberek és Magyarország sorsa, mint a pártvillongások, de ez nem jelenti azt, hogy nem vettük észre, és nincs róla véleményünk. Mint ahogy az is csodálatos, az a kétarcúság, amivel Németh Zsolt szájával azt mondja a Fidesz, hogy ne csináljunk ebből kampányt, hogy lépjünk túl a kampányon, mert ez ennél fontosabb, majd Dunai Mónika és Zsigmond Pál Zsolt szájával… [[Közbeszólások a Fidesz soraiból: Zsigmond Barna Pál.]] Bocsánat! Barna Zsigmond Pál… Elnézést kérek, képviselő úr! Zsigmond Barna? [[Derültség.]] Elnézést kérek, képviselő úrtól, bocsánat, a névmemóriám rendkívül rossz. Elnézést kérek, képviselő úr! Pedig ismerjük egymást már egy ideje. Bocsánatot kérek! Szóval, képviselő úr szájával pedig, nyilvánvaló módon félremagyarázva, hazudva csinál kampányt, és próbálja a baloldalra tolni a felelősséget. Hogy van ez, képviselő úr? [[Nacsa Lőrinc közbeszól.]] Nincs kétségem Nacsa képviselő úr képességeiben ezen a területen. [[Derültség a kormánypártok soraiban.]] Hogy van ez, képviselő úr, hogy gondolják ezt? Kell nemzeti egység vagy nem kell nemzeti egység? Kampánytéma ez vagy nem kampánytéma? Szeretném elmondani, nekünk nem kampánytéma. [[Közbeszólások a kormánypártok soraiból: Á, dehogy! Derültség a kormánypártok soraiban. Az elnök csenget.]] Éppen ezért, miközben nem titkoljuk el az igazságot, eközben azt tudjuk mondani, hogy támogatni fogjuk ezt a határozati javaslatot, el fogjuk fogadni. Azért hadd mondjak még néhány mondatot arról a két módosító indítványról, amit benyújtottunk! Két dolgot kezdeményeztünk: szerettük volna lehetővé tenni önöknek azt, hogy az elmúlt 12 év két hibáját jóvá tegyék, hogy legalább most, amikor látják, hogy mit jelent az orosz függőség, akkor elfogadják azt, hogy Paks II. abban a formában, ahogy önök tervezték, a csak orosz érdekeket szolgáló szerződés keretei között, a Roszatommal való együttműködésben nem fog tudni megépülni, teljesen nyilvánvaló. [[14.50]] És húzhatják önök az időt, ugye, mondhatják azt, hogy ez még nem időszerű, mondhatják azt, hogy de hát itt nemzetközi szerződés van, meg sok minden hasonlót, a lényegen ez nem változtat: nem lehet orosz együttműködésben megvalósítani atomenergia-projektet Európában, nem fogják engedni az uniós szabályok sem, és hozzáteszem, felelőtlenség is. De biztos vagyok benne, hogy lesznek képviselőtársaim, akik erről majd részletesebben és nálam nagyobb szakértelemmel fognak beszélni. Hasonló a helyzet az orosz kémbankkal is. Elmondtuk, hogy ennek a banknak nincs helye Budapesten, elmondtuk korábban is, de legalább most, amikor gyakorlatilag már mindenki kilépett ebből a beruházási bankból, a magyar kormányt kivéve, be kellene látni azt, hogy nem megy, ez az orosz befolyásszerzést szolgáló intézmény nem fog tudni tovább működni, és Magyarországnak ebben nincsen helye. Lehetőséget kínáltunk arra, hogy a hibáikat korrigálják, de úgy látom, hogy nincs erre hajlandóságuk, a bizottsági szavazáson is kiderült, hogy továbbra is kitartanak a korábbi álláspontjuk mellett. Végül még egy dolgot szeretnék elmondani. Miközben itt konszenzust keresünk, miközben ki akarunk maradni a háborúból, miközben támogatjuk a NATO-nak és az EU-nak azt az álláspontját, amelyik távol akarja tartani a háborút Európának az uniós részétől és a NATO-tól, és közben persze békét szeretne, a rokonszenvünk és a szimpátiánk a megtámadottaké; a rokonszenvünk és a szimpátiánk azoké, akiket bombáznak, lőnek és gyilkolnak. Szeretném nyíltan kimondani: a mi rokonszenvünk ebben a helyzetben Ukrajnáé. Slava Ukraini!"
4,u2016-05-11-15,OTHER,-0.9267578125,2016-05-11,0.18623903393745422,"Tisztelt Elnök Úr! Tisztelt Ház! Az imént hallottak kapcsán az év legfontosabb előterjesztése mentén feltehetnénk a kérdést, hogy ez már a polgári Magyarország-e, vagy lesz ez még rosszabb is. A helyzet az, hogy katasztrofális folyamatoknak lehetünk szemtanúi, hiszen egy kiszáradt gazdaság és a függőség költségvetéséről olyan dicshimnuszokat hallhattunk az imént, ami egész egyszerűen ebben a Házban is szokatlan.De kezdjük a technikai körülményekkel! Még a tavalyi időpontnál is korábban nyújtotta be ezt a tervezetet a kormányzat: május 13-hoz képest április 26-án, és tulajdonképpen egy másfél évszázados hagyománnyal szakított, szakít, talán annak érdekében, hogy kedvezzen azoknak a nemzetközi hitelminősítő társaságoknak, akik valamiért még mindig elmulasztják felminősíteni Magyarországot. Hozzáteszem: én nem vagyok ellendrukker, én állítom, hogy Magyarországnak már járna az a felminősítés, de nem biztos, hogy azért kell járnia, mert Magyarország Kormánya, még egyszer mondom, másfél évszázados hagyományokat a sarokba vágva, mindenféle technikai és formai követelményt negligálva és mellőzve egész egyszerűen olyan önfeladó módon próbál ezen társaságok kedvében járni, ami talán Európában is példátlan. Főleg azért, mert a kormány még nem számolt el a 2015. évi költségvetés végrehajtása kapcsán, hiszen az arról szóló zárszámadást nemhogy be nem nyújtotta, be sem nyújthatta még, és nyilván az Állami Számvevőszék ebből következően nem ellenőrizte, nem auditálta az érintett időszakot. Az Országgyűlés tehát még nem adhatta meg a felmentést a kormányzat számára azt illetően, hogy egyáltalán új költségvetési tervezetet készíthessen. Tehát amikor a formai szabályok áthágásáról beszélünk, akkor azt az elképesztő helyzetet kell elemeznünk, hogy zárszámadás nélkül nyújtanak be költségvetést. Még egyszer mondom: példátlan dolgokról beszélünk. Nem véletlen, hogy más országokban a benyújtástól az elfogadásig egy ilyen költségvetési tervezet esetén adott esetben négy hónapra is szükség lehet, hogy a szokásos három lépcsőben a megfelelő részletességgel és felelősségvállalással lehessen tárgyalni azt, ami előttünk van, főleg azért, mert amikor önök ezt a papirost tervezték, és április végén, amikor a benyújtásra sor került, még nem voltak megbecsülhetők elfogadható pontossággal a pénzügyi évet megelőző költségvetés teljesítésének adatai. Tehát önök olyan számokból dolgoznak, amelyek vagy hasraütésszerűek, vagy teljességgel megalapozatlanok. A legjobb esetben csak remélhetjük azt, hogy ezek lesznek a tényszámok közelében járó valamik. Olyan szakmai blődliket is beleraktak ebbe az előterjesztésbe, példának okáért az állami vagyonnal kapcsolatos bevételek egyik alcímében, a második alcímében szerepel itt bizony sok milliárd forint osztalékbevétel, de semmiféle magyarázatot nem fűznek ahhoz, egyetlen utalást sem tesznek arra nézve, hogy milyen pénzügyi tranzakciók állnak e jogcím mögött. Tehát önök benyújtottak valamit, amit elfelejtettek, nem is tudtak a maga részleteiben megmagyarázni, megint biankó csekket kérnek. Úristen, hányszor mondtuk el ezt az utóbbi hat év során! Tehát azt látjuk, hogy önök ugyanabban a cipőben vannak, mint az utóbbi időszakokban. El kell hogy mondjam: a 2015. évi tényadatok és a 2016. évi várható adatok sem ismertek. Azt az n-2 szabályt, amit lehet, hogy unnak és lehet, hogy a vitát követők is unják, de még sokszor fel fogunk hozni, megint csak negligálják, hiszen a nemzetközi gyakorlatban egy költségvetés bizony három oszlopban is letehető lenne: az n-2 szabály szerint a korábbi tényadatokkal lehetne összevetni azt, amit önök most terveznek, és ennek függvényében lehetne egy teljes körű értékelést letenni az asztalra. De úgy látjuk, hogy önök erre megint csak nem voltak nyitottak. És hát akkor következzenek a rázósabb témák - nem mintha olyan sok finom témát tudtunk volna elővenni. De hogyha, mondjuk, a Magyar Nemzeti Bank nyereségét vizsgáljuk, akkor ha a devizaállományok átértékeléséből az MNB éves profitjait megvizsgáljuk, 2013-ban 200 milliárd, 2014-ben 511 milliárd forint nyereséget realizált. Azt is látjuk, hogy a költségek között 2013-ban a jegybank még csak 3,3 milliárd forintot számolt el egyéb ráfordítások címén, 2014-ben viszont már 252 milliárdot. Tehát 3,3 milliárdról 252 milliárdra ugrott fel az egyéb ráfordítása, amelyek döntően a Pallasz Athéné közgondolkodási program keretében létrehozott alapítványok javára pénzbeni vagyonátadás következtében merültek fel. Tehát a függöny mögött tervezett játszadozásaikról van szó, megpróbálták titkosítani azt, hogy az MNB alapítványai mit és hogyan tapsolhatnak el, hogyan lesz a devizahitelesek pénzéből műkincs, festmény vagy hogyan bővítik az ingatlan-portfóliót. A helyzet az, hogy ez nem sikerült. Vissza szoktak önök kérdezni, hogy: és sikerült? Örömmel jelentjük, hogy nem. [[10.50]] De a helyzet az, hogy minden más területen tetten érhető ugyanez az igen nagy mellénnyel előadott gondolkodásmód, és azt kell hogy mondjuk, az MNB mérleg szerinti eredménye 2013-ban több mint 26 milliárd forint volt, 2014-ben 27 milliárd forint fölötti nyereséget tudott produkálni. Osztalékfizetésre, tartalékfeltöltésre egyik évben sem került sor. Most legalább a 2015. évi eredmény után van egy osztalékbefizetési ígéretünk. De azt látjuk, hogy az a hatalmas pénztömeg, ami a Nemzeti Banknál realizálódott, főleg a gyenge forintból kifolyólag és ugye a devizahitelek úgynevezett rendezéséből következő átváltásból, tehát itt a devizahitelesek pénzéről van részben szó, ez igenis visszacsatornázható lenne az érintettek számára. Mondjuk, legalább a hitelkárosultak pénzéből egy olyan kártérítési alapba kellett volna csatornázni ezt a pénzt, ahonnan a legnehezebb helyzetben lévők megsegíthetők. Tehát ennek függvényében, amikor egy kereszténydemokrata vezérszónok előadja, hogy megmentették a devizahiteleseket - főleg az önkormányzatokról beszél, de nyilván a magánszemélyekre is gondoltak, hiszen többször előadták ezt -, egész egyszerűen nettó hazugsággal van dolgunk. A nettó hazugságot pár szám tudja a legjobban megvilágítani. Azokról beszélünk, akik 160-165 forinton vették fel ezt az úgynevezett hitelt. A szerencsésebbek, a jó barátok ugye, kaptak egy 180 forintos végtörlesztési lehetőséget, 180 forintos árfolyamon. Az egyszerű magyar ember pedig megkapta a majdnem piaci: 256 forintos átváltási lehetőséget. Arcátlan, ordító kettős mércéről van szó. Ezzel legalizáltak százmilliárdokat a bankok oldalára az emberektől elvett pénz tekintetében, tehát a devizahitelesek megmentéséről beszélni egyszerűen katasztrofális hiba és katasztrofális bűn. Pont azért, mert azért nevezhetjük a kiszáradt gazdaság költségvetésének ezt, mert hiányzik a nemzetgazdaságból a hitelkárosultak kereslete, a vásárlásaik, a sarki fűszerestől kezdve a magyar kisvállalkozókig, és nagyon sok család esetében termelő, dolgozó, adót fizető emberekből önök az úgynevezett rendezésükkel segélyezetteket, szociális ellátottakat csináltak - a „csináltak”-ra itt óriási idézőjelet kell érteni. Ez a folyamat még most is visszafordítható lenne, de nettó hazugságokkal ez nem megy. Tehát amikor azt mondják, hogy önök megmentették ezeket az embereket, egyszerűen nem mondanak igazat. Még két további szám, hogy ezt igazoljuk. Az úgynevezett rendezésük után megint csak 150 ezer fölé kúszik a 90 napja nem vagy nem teljeskörűen teljesítő adósok száma, tehát ketyeg egy újabb katasztrófa bombája, és most jön az az időszak, amikor az árfolyamgátas gyűjtőszámlákon gyűlő összegek majd rá fognak csapódni az érintettekre, újabb bedőlések tömegét indítva el. Ezzel párhuzamosan önök a kilakoltatási moratóriumot sem hosszabbították meg, és ebből a költségvetési tervezetből sem világlik ki, hogy hogyan akarnak a hitelkárosultaknak érdemben segíteni, hiszen a magáncsőd konstrukcióját nem tették emberbaráttá és tervezhetővé. A Nemzeti Eszközkezelőnél, amit azért segítségnek is nehéz nevezni, egy elég embertelen kvótával dolgoznak, még háromezer ember számára nyitják ki azt a kaput a 150 ezernél is több közül. És az a szánalmas helyzet állt elő, hogy már végrehajtók és bankárok könyörögnek önöknek, hogy a Nemzeti Eszközkezelőt tőkésítsék tovább, önök pedig ezt nem teszik meg, hagyják, hogy a háromezer szabad helyen kelljen hogy marakodjanak tízezrek. És hát milyen az a segítség? Elveszik az emberek saját ingatlantulajdonát, visszabérelhetik ezek az emberek a saját korábbi ingatlanjukat. De mi következik egy nagyon szerencsétlen konstelláció esetében? Tehát ha már nem lesz Fidesz-KDNP kormány, és mondjuk, nem egy Jobbik-kormány követi azonnal, vagy egyszer egy Jobbik-kormány sem lesz, tehát játsszunk el legalább ezzel az elvi lehetőséggel: akkor bizony egy igen furcsa színű, mondjuk, balliberálisnak nem nevezhető - de biztos, hogy annak fogja magát nevezni -, egy ilyen kormányzat pillanatok alatt dobra fogja verni az emberek házát, és el fogja azt érni, hogy azok, akik korábban visszabérelhették a saját ingatlantulajdonukat, most mehetnek az árok szélére. És ahogy a múltkoriakban mondtuk, az árok szélén bizony nemhogy ott hagyják őket, de napalmmal lövik őket folyamatosan, hiszen ezeket az embereket nem hagyják Magyarországon nyugodtan élni, megmaradni. Ezt bizonyítja az önök magáncsőd konstrukciója is, ahol még 5 év után sem biztosítanak egy walk-away típusú elsétálási jogot, ahol az érintett károsult legalább a tartozásaitól mentesen kezdhetne egy új életet, kaphatna új életlehetőségeket. Hiszen az 5 éves nagyon szigorú periódust követően a bank, a hitelező pénzintézet még így is sokkal jobban jár, minthogyha bedőlt volna az a hitel, vagy adott esetben nagyon nyomott áron, a piacon próbálták volna dobra verni az ingatlant, de önök nem gondolkodnak el ezen. És el kell, hogy mondjuk - én egyébként biztos vagyok abban, hogy Jobbik-kormány fog következni ezután -, helyre lehet tenni ezeket a dolgokat, csak az a kérdés, hogy a hitelkárosultak ráérnek-e adott esetben még két évig. [[Hoppál Péter közbeszól.]] Lehet kommentálni, de majd az érdemi hozzászólásokra is lesz lehetősége. El kell hogy mondjuk, érdemi hozzászólásokért kiált az, amiről itt beszélünk, hiszen önök az adócsökkentés és az otthonteremtés költségvetésének nevezik ezt, ami előttünk van, és érdemes pár szót fordítani arra, hogy miért teszik mindezt, illetve megtehetik-e mindezt. Az iméntiekben kereszténydemokrata vezérszónok úr a 27 százalékos áfateherről azt közölte, hogy ez viszonylag magas - az ő értelmezése szerint. Nos, az a nagy helyzet, hogy Európában nem találni magasabbat, de igazából a világon, ha megvizsgáljuk a tisztességesen működő nemzetgazdaságokat, akkor ott sem. Ez a 27 százalékos áfa már a hardcore szintje, tehát ez egy világrekorder áfa, mondjuk ki nyugodtan, de Európában a legmagasabb. És az az engedmény, amit önök egyébként helyesen tesznek, én ezt támogatni fogom, azt a minimális kozmetikai jellegű áfacsökkentést, ez egy átlagos család fogyasztói kosarának a 6-7 százalékát érinti, ezt önök is nagyon jól tudják. És ez a 6-7 százalék a fogyasztói kosáron belül, ilyen mértékű engedmény mellett, körülbelül egy fél vagy háromnegyed százalékos összesített áfacsökkentéssel ér fel, maximum. A helyzet az, hogy itt szakadéknyi lélekbátorságbeli különbség mutatkozik önök és a Jobbik között. A Jobbik teljes körű csomagja ugyanis az alapvető élelmiszerek, fogyasztási cikkek szinte teljes körére, és ami nagyon fontos, a gyermeknevelési cikkek áfatartalmának teljes körére vonatkozóan egységes, maximum 5 százalékos kulcsot határoz meg. Legalább az első lépés legyen egy 5 százalékra történő csökkentés, aztán indulhatna a boksz az Unióval, hogy milyen területeken tudunk további engedményeket eszközölni. Mi azt látjuk, amikor azt mondják, hogy akár még 35-40 ezer forint engedményt is tudnak éves szinten egy család számára biztosítani ezzel a minimális kozmetikai jellegű áfaengedménnyel, akkor látszik az, hogy amit önök éves szinten tudnak produkálni, azt a Jobbik tervezete nagyjából két hónap alatt tudná a családok asztalára letenni, ez lenne az érdemi könnyítés. A költségvetésben pedig meglenne a háttere, hiszen több száz milliárd forintot találtunk ebben a tervezetben, amely vagy homályos, vagy titokzatos, vagy teljesen értelmetlen célokra kerülne eltapsolásra, ha megszavaznánk ezt a tervezetet. És azt is látnunk kell, hogy az önök viszonylag magas áfája, tehát ez a világrekorder 27 százalékos, kinyírja azt a bérnövekedést is, ami önök szerint beindult. A valóság viszont egy nagyon egyszerű vizsgálattal kell hogy induljon, és ide már a kivándorlás kérdésköre is erősen kapcsolódik. Egy átlagos magyar fiatal az iskoláit elvégezvén munkába állva, nyilvánvaló módon megvizsgálja annak lehetőségeit, hogy a KSH szerinti ismert átlagfizetéséből mennyi idő alatt tud, mondjuk, egy önálló otthonhoz jutni; családalapítás esetén a két fiatal mennyi idő alatt tud önálló otthonhoz jutni. És arra jutnak, hogy jellemzően a CSOK ilyen metódusát és a 10+10-et, meg a relatíve gazdagoknak, szerencsésebbeknek kitalált formulákat nem tudják igénybe venni, és ha a családi segítség nem áll rendelkezésre, akkor bizony 10-15 éven belül nem képesek önálló otthonhoz jutni. Nagyon sokakat ez sarkall a kivándorlásra, ez sarkall a külföldi munkavállalásra, miközben azt látjuk, hogy önök a CSOK-kal, a 10+10-zel, amit nem akarunk mi eltörölni, támogatható formulákról van szó, de mégiscsak a társadalom, nagyjából az igénylők 10 százalékának kedveznek. Ha megvizsgáljuk azok összetételét, akik a pénzintézeteknél érdeklődnek ezen konstrukciók iránt, akkor azt látjuk, hogy a legtöbben, 90 százalék fölötti tömeg, egyértelműen a használt lakás vásárlása iránt érdeklődik, bővíteni szeretne, adott esetben új albetét létrehozása nélkül; harmadsorban pedig energetikai korszerűsítésben gondolkodik. Ezért mondtuk azt, hogy legalább a kedvezményes hitelt nyissák már meg ezen három életszerű problémakör előtt, hiszen a magyar emberek többsége ezzel szembesül, és nem új építésű lakóparki lakást vásárol, hiszen ez, valljuk be őszintén, a szerencsésebbek kiváltsága a mai gazdasági körülmények között. A költségvetésben erre is lenne tartalék. De ha már arról beszéltek, hogy saját erőforrásból saját beruházásokat akarnak tető alá hozni, akkor javasolnék, javasolnánk egyet. Egy olyan állami hátterű bérlakásépítési programra lenne szükség, amely úgy nyit a magyar fiatalok felé, hogy nemcsak önálló tulajdont tesz elérhetővé, és nem csak a gazdagabbak számára, hanem bizony olyan bérleti lehetőséget, ahol magyar kivitelezők, magyar beszállítók hoznának létre, építenének bérlakásokat Magyarországon, de nyomott áron, állami háttérrel tudnának beköltözni fiatalok, középkorúak, idősebbek. Egyszerűen érthetetlen és megindokolhatatlan az az őrület, amivel önök mindig jönnek, hogy hát a kormány elkötelezett a saját ingatlantulajdon, az új építésű lakások mellett. Oké, de még egyszer mondom, ez a társadalom nagyjából 10 százalékát érinti - mi lesz a maradék 90 százalékkal? Tehát nem kellene kormányzati, PR-kommunikációs fogást csinálni az otthonteremtésből. Az önök propagandaminisztériuma ezen tervezet szerint úgyis több mint tízszeresét kapja most arra, hogy óriásplakátokkal szórja tele az országot, és a kormány vélt vagy valós eredményeit kommunikálja; ugye, 15 milliárd fölé nőtt az az összeg, ami csak a kormányzat teljesítményének a reklámozására lesz fordítható a következő időszakban. [[11.00]] Éppen ezért mondjuk azt, hogy állami hátterű bérlakásépítési programra lenne szükség. El vagyok képedve azon, hogy ez a kormányzat nem érzékeli például a budapesti albérletpiacon kialakult helyzetet. Teljesen egyértelmű, hogy a sharing economyhoz tartozó különböző internetes, világhálós megosztó megoldások kivettek a budapesti albérletpiacról több ezer ingatlant. Egy elképesztő kínálati szűkösség lépett fel. Ez felhajtotta az árakat, ahogy megtörtént ez egyébként a tengerentúl, más nagyvárosokban is, tehát a modell ismert volt önök előtt, mégsem avatkoztak be, mégsem tettek semmit. Nem feltétlenül a sharing economy betiltása lenne a cél, hanem olyan jogi szabályozás és klíma kialakítása, ahol az adóelkerülés lehetőségét a minimálisra csökkentenénk, ugyanakkor az ilyen kínálati szűkösségekből eredő árfelverő hatást, amely egyébként budapesti fiatalok életét tönkrevágja, ki lehetne küszöbölni. Önök pedig úgy tesznek, mintha nem is érzékelnék ezt a problémát, nem érzékelnék azt, hogy Budapesten egy 60 négyzetméter fölötti albérlet ára adott esetben 100 ezer forint fölé is kúszhat plusz rezsi. Hogy akarják ezt a magyar átlagfizetésekből kitermeltetni? Lehetetlen. Önök ugyanakkor nem vesznek figyelembe valódi, létező problémákat. Ez a költségvetési tervezet pedig nem nyújt választ ezekre. Össze kell hogy foglaljuk azt is, hogy hogyan állnak önök a szabadságharc más frontjain, például az államadósság elleni harc tekintetében. El vagyok képedve, hogy mikrofonba merik hazudni azt, hogy ebben a harcban legalább csatagyőzelmeik vannak. A helyzet sokkal rosszabb, mint ahogy önök előadták. Az adósságkezelés költségei - itt vannak a számok - a 2017. évi előirányzat szerint 1156 milliárd forintot tesznek majd ki. Azt is látjuk, hogy ez jóval több, mint a 2015. évre tervezett 1140, és azt is látjuk, hogy 2016-ra 1080 került elkülönítésre. Tehát nagyjából a nagyságrend megmaradt, minimális ingadozásokat tudunk kimutatni. [[Az elnöki széket Lezsák Sándor, az Országgyűlés alelnöke foglalja el.]] Ha GDP-arányosan vizsgáljuk mindezt, akkor 2010-ben 80,6 százalék volt a bruttó adósság rátája, és a helyzet az, hogy 2015-ben ez ugyan lement 75,3 százalékra, de ez a ráta javulása, nem pedig az államadósság tömegének a csökkenése. Hiszen látjuk, hogy a 2016. március 31-i közlés szerint a központi alrendszer adóssága 25 473 milliárd forint. Azt is látjuk, hogy az államháztartás adóssága nemhogy nem ment le arra a szintre, amit önök 2010-ben a Széll Kálmán-tervben megígértek, hogy GDP-arányosan 65-70 százalékra, elképesztő szakadék tátong az ígéret és a valóság között, de a kormány hét év alatt átlagosan évi 700-800 milliárd forinttal növelte, illetve növeli az államadósságot folyamatosan, minden időszak tekintetében. Az önök teljesítményéről mindent elmond, hogy hét év alatt mintegy 8000 milliárd forintot fizetett ki Magyarország és fizet ki kamatként. Tehát nemhogy nagyságrendi csökkenés nem mutatkozik, de az önök adósságmenedzselése egyszerűen nem különbözik az elmúlt negyedszázad gyakorlatától. Elmondhatjuk azt, hogy a számok, a milliárd forintok folyamatos növekményt mutatnak. De ha mondjuk, megvizsgáljuk ezt az egészet euró tekintetében, akkor elmondhatjuk, hogy az adósság a 2010. évi 78,4 milliárd euróról 2015-re 80,4 milliárd euróra emelkedett, tehát egy folyamatos növekmény mutatható ki. Ne hazudják tehát azt, hogy az államadósság elleni háborúban legalább csatagyőzelmeik vannak, hiszen ezek nem mutathatók ki. Még egyszer mondom, hét év alatt Magyarország mintegy 8000 milliárd forintot fizetett ki csak kamatokra. Tehát itt nem a tőketartozás érdemi csökkentéséről van szó, csak a kamattörlesztésről. Gondolják végig, hogy adott esetben egy sikeres tárgyalási folyamat mentén, ha csak ezen összeg fele felszabadult volna, milyen csodákat lehetett volna a magyar nemzetgazdaságban csinálni! A gazdasági növekedésről igen nehéz hosszú értekezéseket folytatni, hiszen itt nagyjából külföldi begyűrűző hatások és az Unióból érkező, a saját visszacsorgatott pénzeinkből eredő pályázati források mozgásai azok, amelyek ezt érdemben befolyásolják. A helyzet az, hogy az államháztartási törvénynek van egy sora, ez szó szerint azt tartalmazza, hogy „indoklással együtt bemutatja a költségvetési évet követő három év tervezett előirányzatainak keretszámait”. Önöknek legalább három évre előre kellene látnia mind a gazdasági növekedés, mint egyéb prognózisok tekintetében. Itt önök 2017-nél megakadnak, nyilván, mert nem csak önökön múlik ez a buli. A begyűrűző nemzetközi hatásokat egyértelmű módon nem látják. Azt látjuk, hogy amíg ezek a külföldi hatások befolyásolják azt, hogy Magyarországon mennyit lehet otthonteremtési célra fordítani, hogyan lehet áfát csökkenteni, addig önálló, szuverén kormányzati mozgástérről ne nagyon beszéljenek, hiszen sokkal nagyobb lélekbátorság kellene ahhoz, hogy ezt fel tudják mutatni. Azt is látjuk, a foglalkoztatásra is kitérhetnénk, a tíz év alatt egymillió új munkahely ígéretére. A miniszterelnök korábban már az ötmilliós célt is megjelölte, aminek a teljesítésével egyébként körülbelül Csehország színvonalát érnénk el, de a helyzet az, hogy 2010 tavaszán 3,8 millió volt a foglalkoztatottak száma, ami négy év alatt 4,1 millióra ment fel. Azt is látjuk, hogy a munkaügyi statisztikát elsősorban a közmunkások számának alakulása alakítja. E tekintetben azt érdemes megvizsgálni, hogy a közmunkások esetében hányan, hány százalék tudott visszatérni az elsődleges munkaerőpiacra. Itt bizony azt látjuk, 2015 első félévéből állnak rendelkezésre részletes adatok, 224 ezer ember került ki a közfoglalkoztatás rendszeréből addig, ebből 43 ezren, tehát 19 százalék tudott elhelyezkedni az elsődleges munkaerőpiacon, ami igen szerény teljesítmény. Közben azt látjuk, hogy miközben önök a közmunkásokra tesznek fel mindent, az erre fordított, az adófizetők pénzéből eredő összegek is brutális magasságokba nőttek. 2015-re is egy hatalmas összeget, 270 milliárd forintot szántak erre a költségvetésből. 2016-ban a Nemzeti Foglalkoztatási Alap Start-munkaprogramjában már 340 milliárdos előirányzat is szerepel. Jövőre ez némiképp mérséklődik, de a 300 milliárdos szintet nagyjából üti. Itt egy olyan állami hátterű foglalkoztatási programról van szó, amely inkább szociálpolitikai jellegű megoldás, de a normális gazdasági teljesítmény, az úgynevezett GDP-torta növelésére nem alkalmas. Ugyanakkor itt is lenne kitörési pont, itt is lenne megoldás, ha csak két dolgot csinálnának ezzel a közfoglalkoztatással. Mondjuk, felmérnék azt az 500 ezer üresen álló magyar ingatlant, amiből állításunk szerint 80-90 ezer bérlakásként szinte azonnal visszahozható lenne a magyar életbe, valamint egy állami bérlakásépítési, otthonteremtési program során ezen emberek munkaerejét bevetnék értelmes célokra, akkor érdemi elmozdulást lehetne elérni. De addig, amíg 27 százalékos világrekorder áfát tudnak a magyar emberek számára biztosítani, addig, amíg otthonteremtési és egyéb megoldásaik a szerencsésebbeknek, a gazdagabbaknak szólnak, addig, amíg az adóprésen érdemben nem mérsékelnek, és addig, amíg azt mondják, hogy megmentették a hitelkárosultakat, de valójában magukra hagyták azokat az embereket, akik önhibájukon kívül kerültek bajba, nagyon rossz üzenetet küldenek Magyarország számára, és ebből a költségvetési tervezetből, fájó kimondani, de sajnos egy kiszáradt gazdaság képe rajzolódik ki, ahol még az államadósság elleni harcot is elvesztették. A hosszú távú kitörés lehetőségeit tehát nem látjuk, ilyen módon ez a csomag előttünk abszolút támogathatatlan. Köszönöm a figyelmet. [[Taps a Jobbik padsoraiból.]]"
4,u2022-06-08-9,OTHER,-0.95458984375,2022-06-08,0.9956468343734741,"Köszönöm a szót. Tisztelt Országgyűlés! A kormány és az elvtelenül egyesült ellenzék sajnos kinyilvánította, hogy támogatja Ukrajna mielőbbi, lényegében feltétel nélküli európai uniós tagságát, amivel háborúba sodorhatja hazánkat a globalisták parancsára, így elárulva a magyar nemzeti érdekeket. Ukrajna EU-felvételének támogatásával magunkra vonják Oroszország dühét, valamint óriási pénzügyi és gazdasági terhet is jelentene. Az oroszok elleni embargó így is felbecsülhetetlen károkat okozott a magyar gazdaságnak, emiatt is tovább emelkednek az árak, erősödik az infláció, és mindez ellátási zavarokat is okozhat. Most már végre a magyar érdek legyen az első! Sajnos, a kormány is csak az energiahordozók ügyében emelte fel a szavát, miközben csendben asszisztált a magyar gazdaságot, különösen a magyar mezőgazdaságot sújtó embargókhoz az elmúlt években. Ezért a Mi Hazánk Mozgalom azt kéri a magyar kormánytól, hogy ne provokálja az oroszokat Ukrajna feltétel nélküli EU-csatlakozásának támogatásával, ahogy nemrég a háborús veszélyhelyzet kihirdetésével, katonai készülődéssel tette és teszi sajnos. Nem támogattuk a kormány alaptörvény-módosító javaslatát, mely a veszélyhelyzet jogállásának kiszélesítését célozta a szomszédos országokban zajló háborús helyzetekre való hivatkozással. A koronavírus után láthatóan új apropót keresett a kormány, hogy rendkívüli jogrendben továbbra is korlátozások között tarthassa a magyar embereket, de rávilágítottunk annak álságosságára. [[9.30]] A háborús veszélyhelyzet kihirdetése ugyanis fegyveres készülődést is jelent, diplomáciailag is rossz üzenete van. Inkább a külföldi, NATO-harccsoportokat Magyarországra beengedő kormányhatározatot kellene visszavonni, mert hazánk katonai felvonulási területté tétele okoz igazi veszélyhelyzetet hazánkra nézve. Miután a kormány korábbi ígérete ellenére mégis engedélyezte a NATO-csapatok hazánkba telepítését az amerikai-orosz háború keretében, a Mi Hazánk maradt az egyetlen párt, mely Magyarország függetlensége mellett szót emel. Idegen haderőknek nincs helyük hazánkban, Magyarország a magyaroké. A pápai bázisrepülőtérre települt, döntően amerikai nehéz légiszállító ezrednek sem volna keresnivalója hazánkban. NATO-tagságunkból adódó szerződéses kötelezettségünk csak arra volna, hogy egy másik tagállam megtámadása esetén segítsünk annak védelmében, de Ukrajna nem NATO-tag. A Mi Hazánk Mozgalom ezért ellenzi a kárpátaljai magyar nemzetrésszel szemben elnyomó politikát folytató, soviniszta Ukrajna katonai támogatását, illetve az amerikai érdekek kiszolgálását. Elfogadhatatlan az is, hogy a kormány mégis engedélyezte a közvetve Ukrajnába való fegyverszállítást Magyarországon keresztül, egyelőre még csak közvetve, egy másik NATO-tagállamon keresztül, de hazánk területét is felhasználva. A Mi Hazánk Mozgalom tehát ellenzi hazánk ilyen típusú részvételét is a háborúban. Beláthatatlan következményekkel jár az idegen haderők magyarországi állomásoztatása és hazánknak az orosz nukleáris erők célpontjává tétele. Ukrajna területi integritásának hajtogatása helyett a magyar kormánynak inkább azt kéne megakadályoznia, hogy a kárpátaljai magyarokat golyófogónak használják, mert ez nem a mi háborúnk. A Magyar Honvédség ne legyen az atlantista katonai szövetség feláldozható segédcsapata. A magyar nemzet számtalan fiát áldozta az idegen érdekekért vívott háborúkban, itt az ideje e rossz hagyomány megszakításának. Ma már sajnos csak a Mi Hazánk képviseli az 1848-as márciusi ifjak követelését, miszerint magyar katonáinkat ne vigyék külföldre, a külföldieket vigyék el tőlünk. Ellenezzük a Magyar Honvédség külföldi megszállásokban való részvételét is idegen érdekek szolgálatában, az Afganisztánban, Irakban, Maliban és hasonló megszállásokban való részvételünkre költött milliárdokból inkább vonzóbb itthoni javadalmazást és modernebb felszerelést, komolyabb hazai hadgyakorlatokat biztosítanánk honvédeink számára. A külföldi szolgálatokat előtérbe helyező, moduláris rendszerű haderőfejlesztés helyett a haza védelmét önállóan ellátni képes honvédség összfegyvernemi fejlesztését és tervezését szorgalmazza a Mi Hazánk honvédelmi programja, ajánlom tehát mozgalmunk [[Az elnök megkocogtatja a csengőt.]] szakpolitikáját megfontolásra a nemzeti függetlenség megteremtése érdekében. Köszönöm szépen. [[Dr. Apáti István tapsol.]]"
4,u2022-03-10-2-1,OTHER,-0.9677734375,2022-03-10,0.9968348145484924,"Köszönöm a szót, elnök úr. Tisztelt Országgyűlés! Kedves Polgártársak! Akik követik a parlamenti közvetítést, azt hiszem, azok azt láthatják, hogy miközben az ellenzéki padsorok tele vannak, a kormánypárti képviselők nem jöttek be a parlamentbe, nem végzik el a munkájukat, nem vesznek részt azon a rendkívüli ülésen, amelyet azért kezdeményeztünk, hogy elítéljük Vlagyimir Putyin agresszióját, azt az orosz katonai agressziót, amely létében fenyegeti Ukrajnát, és fenyegeti minden ott élő ember életét, ukránokét ugyanúgy, mint a kárpátaljai magyarokét. Nem jöttek be a fideszesek azért, hogy elítéljük ezt az agressziót, és hogy kifejezzük a béke melletti kiállásunkat, kifejezzük a közös európai fellépés melletti kiállásunkat, és hogy határozottan követeljük a kormánytól, az Országgyűlés utasítsa a kormányt arra, hogy foganatosítsa azokat a szankciókat, amelyeket az Európai Unióban és a NATO-ban közösen elhatároztunk, hiszen azt látjuk, hogy Orbán Viktor még mindig pávatáncot folytat, még mindig megpróbálja kiszolgálni Vlagyimir Putyin érdekeit is, még mindig megpróbálja lassítani a közös és hatékony európai fellépést, még mindig az orosz érdekeket képviseli az Unióban és a NATO-ban. Orbán Viktor Putyin és a folytonos harc híve. Ehhez képest hirdet ő békét és stratégiai nyugalmat, miközben tudjuk, hogy békét, biztonságot és nyugalmat csak a kormányváltás adhat. Hogyan hozhatna békét egy olyan kormányfő, aki 12 éve folyamatosan harcol mindenki ellen? Már 2010-ben harcot hirdetett, először egy meglehetősen nevetséges ügyben: a pálinkafőzés szabadsága miatt hirdetett szabadságharcot Brüsszellel szemben, de aztán nemcsak Brüsszel és az Európai Unió ellen harcolt, legalábbis szavakban, de harcolt a szegények ellen, a menekültek ellen, a szexuális kisebbségek ellen, a hajléktalan emberek ellen, a romák ellen, a női egyenjogúság ellen, a zöldfordulat ellen. Minden ellen harcol Orbán Viktor, ami fontos lenne ebben az országban, támogatásra érdemes lenne ebben az országban. És miközben harcot hirdet, a valódi háborúit sorra elveszíti. Elveszítette a háborút az államadósság ellen, a költségvetési hiány ellen, az infláció ellen, a drasztikus forintgyengülés ellen, a szegénység terjedése és mélyülése ellen. Tehát ez az Orbán Viktor, aki állandóan harcban van néha fontos, néha teljesen méltatlan célokért, most hirtelen a béke nagykövete lett: Orbán Viktor fehér galambként olajággal a csőrében csapkod itt körülöttünk, hát nem csoda, hogy nem lehet komolyan venni, és közben stratégiai nyugalmat hirdet. Ez a stratégiai nyugalom valójában az a csendes sunnyogás, amivel megpróbál észrevétlenné válni, amivel megpróbálja elkerülni a lelepleződést, azt a kettős beszédet, annak a lelepleződését, amit az elmúlt hetekben folytatott. Teljes a hitelvesztés, és ezt a magyar emberek pontosan látják. Ebben az országban tájékozott ember nem ad hitelt ennek a hirtelen békepárti fordulatnak. Ebben az országban minden tájékozott, jó szándékú ember pontosan tudja, hogy a biztonságot nem Orbán Viktor Putyin-barát kormánya, hanem a NATO- és az európai uniós tagságunk garantálja. A biztonságot akkor tudjuk elérni, akkor tudjuk kivívni, ha úgy tetszik, ha kormányt váltunk, ha megszabadulunk Putyinék csatlósaitól, ha távol tartjuk a hatalomtól azt az embert, akinek a hatalom szeretete a legfontosabb, és aki most hiába prédikál a szeretet hatalmáról, hamisan cseng a szava. Az most a dolgunk tehát, hogy minden polgártársunknak felhívjuk a figyelmét erre a hiteltelenségre, felhívjuk a figyelmét arra, hogy Márki-Zay Péter és az Egységben Magyarországért az az erő, amely biztonságot teremthet Magyarországon, biztonságot teremthet fizikai értelemben, biztonságot teremthet az energiaellátás terén, biztonságot teremthet jogállami értelemben, és minden értelemben, hiszen ez az, amire ma Magyarországnak a leginkább szüksége van. Azt látjuk, hogy a kormány kapkod, káoszba taszítja az országot, egy óra múlva sajtótájékoztatót tart arról, hogy az üzemanyaghiányt hogyan próbálja orvosolni, hogy az elszállt euróárfolyamot hogyan próbálja kezelni, hogy a gazdasági válság terjedését hogyan próbálja teljesen sikertelenül véghez vinni. Úgyhogy ezt a káoszkormányzást kell végre lezárni, és a kormányváltással elhozni a béke és a nyugalom korszakát. Köszönöm, hogy meghallgattak."
5,u2022-06-13-31,Fidesz-KDNP,0.26513671875,2022-06-13,0.34613144397735596,"Köszönöm a szót, elnök úr. Tisztelt Képviselő Asszony! Én meghallgattam önöket. Kérem, adják meg a tiszteletet a választóinknak, hogy ugyanezt megteszik. Annak örülök mindenesetre, hogy elsőként a mai napon nem vonja kétségbe azt, hogy a Gyurcsány-párt a legerősebb a baloldalon [[Közbeszólás a DK padsoraiból: Mondtuk, hogy nem?]] , tehát a hatása is a legnagyobb, ezt szeretném önnek megköszönni. Csak azért mondom, mert mindenki tagadja azok közül, akik ugyanezen a listán szerepeltek. Az ön által felvetett javaslat egy politikai-filozófiai különbséget érzékeltet köztünk. Önök számos területen jogköröket adnának át a brüsszeli intézményeknek. Ezt teszik az adópolitikában, ezt teszik a bérpolitikában erről beszélt az imént is , és ezt teszik egyébként a migrációban is. És nekünk az a tapasztalatunk, hogy ha jogköröket adunk át a brüsszeli intézményeknek, akkor a multiknak sokkal nagyobb ráhatása lesz arra, hogy hogyan is alakulnak a döntések, mint az egyes állampolgároknak. Tehát itt van egy elvi különbség köztünk. Van például tapasztalatunk arról, hogy az energiapiacon hogyan alakultak az árak akkor, amikor a szabadpiacra bízták őket, egyébként a brüsszeli liberalizációs törekvésekkel összhangban. Szeretném felhívni a figyelmét arra, hogy már a háború előtt is jelentősen növekedtek az energiaárak, az Eurostat szerint több mint 26 százalékkal ez az infláció fő okozója , tehát van arról tapasztalatunk, hogy milyen az, amikor kiadjuk a jogköröket a kezünkből, és ez kiszolgáltat minket Brüsszel akaratának, illetve a multik lobbitevékenységének. Ami a minimálbér kérdését illeti: azért azt, hogy mennyire hitelesek az önök javaslatai, jól mutatja, hogy mi volt az április 3-ai választás eredménye. És ha a számok felől indulunk ki, van tapasztalatunk meg tudásunk arról, hogy mekkora volt a minimálbér akkor, amikor önök voltak: 73 ezer forint; most 200 ezer forint, tehát több mint háromszor annyi. A szakmunkás-minimálbér 260 ezer forint, ez is háromszor annyi. Mindeközben a nettó átlagbérek Magyarországon 70 százalékkal nőttek, az önök nem rövid kormányzása alatt tizen-egynéhány százalékkal. Tehát hogy mit jelent a gyakorlatban a baloldal érzékenysége, arról van nekünk tapasztalatunk. És hogy még egyet mondjak, pár héttel ezelőtt volt itt egy választás; ott volt önöknek egy miniszterelnök-jelöltje. A miniszterelnök-jelölt mit mondott a minimálbérről? Azt, hogy ő nem támogatja. Tehát az önök hivatalos álláspontja pár nappal ezelőtt még az volt, hogy nem támogatják a minimálbért. Erről ennyit. [[Arató Gergely: Ugyan már!]] Hogyha a megélhetési kérdésekről beszélünk, akkor a jelenlegi helyzetben egyébként megkerülhetetlen a háború ügye, a háborús infláció ügye. A háború ténye önmagában is növelte az árakat, és erre csak rátett egy lapáttal a szankciós politika. Hogyha a brüsszeli ügyekről beszélünk, akkor nem tehetjük meg, hogy erre nem térünk ki. A háború következtében évtizedek óta nem látott mértékben nőnek az árak Európában, és hogyha megnézzük az uniós színteret, akkor jó pár ország tovább élezné a konfliktust fegyverszállításokkal vagy még szigorúbb szankciós politikával. Mi ezzel szemben azon az állásponton vagyunk, hogy mindent meg kell tennünk nem a konfliktus szításáért, hanem a békéért, mert ha sikerül elérni a békét, akkor lehet letörni majd a háborús inflációt is. [[Dr. Vadai Ágnes közbeszól.]] De tudjuk azt, hogy a baloldal más politikát folytat, mert azt várják el az európaiaktól, hogy ők állják a háború árát. Brüsszelben ezt a törekvést egyre inkább programmá is formálják. Ennek az egyik neve az, hogy energiahatékonysági sprint, eléggé technokrata név, de ez a neve. A lényege egyszerű: fűts kevesebbet, főzz kevesebbet, autózz kevesebbet. Ha azt kérdezi ön, hogy miért vetem ezt itt föl: azért, mert a budapesti Városháza, ahol baloldali vezetés van, ehhez csatlakozni akar Tüttő Katalin főpolgármester asszony lelkesen beszél róla , és egyébként ezen program keretében csökkentenék a sebességhatárokat, korlátoznák a közvilágítást, és az is benne van, hogy a középületeket 18 fokig lehet csak felfűteni a téli időszakban. Tüttő Katalin azzal érvel, hogy ez a program elhozhatja a békét. Hasonló vonalon volt az Európai Bizottság alelnöke, aki szerint mosás helyett érdemes inkább szellőztetni a ruhákat. Lehet, hogy önök mosolyognak, de ez nem vicc, ezek benne vannak ebben a programban. [[Dr. Vadai Ágnes: Nem ezen! Önön mosolygunk!]] És szeretném felhívni a figyelmét arra, hogy a szankciós politika eddig többet ártott Európának, mint a háborút kirobbantó agresszornak. Oroszország áprilisig megkereste azt az összeget, amelyet tavaly egész évben. [[14.20]] Ha van kérdés, amely meghatározza most a magyarok és egész Európa megélhetését, akkor az a szankciós politika kérdése. Szóval, azt szeretném öntől kérni, hogy ha érdekli önöket a magyarok megélhetése, akkor lehetőleg először kérdezzék meg a magyarokat, hogy akarjáke a saját életüket korlátozni mások háborújáért. Abba nem akarunk beleszólni, hogy a szabadidejükben lovagolnake ki a tengerből [[Arató Gergely: Akarnake minimálbér-emelést, azt kell tőlük megkérdezni!]] de azt szeretnénk kérni, hogy abba se szóljanak bele, hogy a magyarok hogyan élik a saját életüket, főleg nem úgy, hogy a javaslataik az élet korlátozásával járnának. Most ebből is látszik egyébként, hogy milyen az, amikor a baloldal külföldi elvárásokból és nem a magyarok érdekeiből vezeti le a politikáját. Köszönöm, hogy meghallgattak. [[Taps a kormánypárti oldalon.]]"
5,u2015-06-17-19,Fidesz-KDNP,0.01513671875,2015-06-17,0.9974754452705383,"Köszönöm szépen a szót, elnök úr. Tisztelt Képviselő Úr! Tisztelt Ház! Mielőtt a válaszomat vagy reakciómat megadnám a képviselő úr által felvetettekre, azért szeretnék egy etűdre kitérni, és jó is, hogy Gőgös képviselő úr itt maradt, hiszen róla lesz szó. Hiszen mialatt L. Simon államtitkár úr válaszolt a napirend előtti MSZP-s felvetésre, azelőtt azt kiabálta be, ha jól hallottam, hogy Polt Pétert leváltjuk, és akkor majd a büntetőügyek rendben lesznek. [[Gőgös Zoltán: Így van!]] Most is megerősíti, hogy ezt mondta. Tehát ezt nem vehetjük másnak, mint fenyegetésnek itt, a parlament padsoraiból. [[Gőgös Zoltán: …nem bűnpártolás!]] Most kézmozdulat nem volt mellette, kézmozdulat most nem volt mellette, amit a képviselő úr mondott, bár az MSZP-nek vajmi kevés esélye van arra, hogy valaha is a következő időkben olyan többsége legyen, hogy ezt megtegye. De úgy látszik, hogy a Jobbikhoz hasonló eszközök nem állnak távol az MSZP-től, és akár jogállamon kívüli eszközöket is alkalmazna erre. [[Gőgös Zoltán: Nem …bűnpártolás, államtitkár úr!]] Ilyesfajta fenyegetéseknek talán a parlamentben nincs helye, és ilyen mondatokat bekiabálni szerintem nem helyes - majd nyilván erről a frakció előtt kell beszélnie a képviselő úrnak. De áttérve Vejkey képviselő úrnak a felvetésére, amit ezúton is köszönök, ez egy sokkal inkább békés felvetés volt. Azt kell hogy mondjuk, hiszen azt mutatja, hogy más európai országokban, talán akiknek a történelme is valamelyest szerencsésebben alakult, vagy Észak-Amerikában, ahol valóban a polgárháború óta belső ellentétek nem dúlták föl az országot, ellentétben Magyarországgal, amin a XX. században két világháború és két embertelen diktatúra is végigment, és óriási törésvonalakat eredményezett ez az országokon belül, de máshol, ahol talán sikerült békésebben átvészelniük a XX. századot, könnyebb az ilyesfajta, akár frakciókon, pártokon is átívelő imareggeliket megtartani, amelynek az egyik pozitív üzenete Magyarország számára is talán, hogy hosszabb, békésebb időszak után a politika világa is válhat olyanná, ahol könnyebb a konszenzust megtalálni. Másrészről pedig nekünk is fontos, főleg nekünk, kereszténydemokratáknak, a Fidesz-KDNP-pártszövetséghez tartozóknak, hogy más országban a kereszténység igenis egy közéleti téma, olyan szempontból, hogy a képviselőket összeköti, közös célokat határoz meg nekik. Hiszen a keresztény hit, bár egy személyes meggyőződésen alapul, de abban a pillanatban, ahogy elkezdik gyakorolni, közösségivé válik, nemcsak azért, mert közösségben, miséken, imaórákon találkoznak azok, akik a keresztény hitet vallják, hanem azért is, mert meggyőződésünk szerint a hitnek mindig cselekedetekben kell megnyilvánulni, amelyek más emberek felé irányulnak, ahogy a Szentírásban is le van írva, hogy amit egynek tesztek a legkisebbek közül, azt nekem teszitek, mondta az Úrjézus. Tehát innentől kezdve a hitnek a megnyilvánulásai, lehet ez akár szociális gondoskodás, egészségügyi gondoskodás, jótékonyság, mások segítése, tanulás, oktatásnak a szervezése, az mindig közösségi színtéren jelenik meg, és a keresztény hitnek a megnyilvánulása is mindig ilyesfajta közösségi funkciókat is eredményez, hogyha az állam szempontjából nézem. Ezért válik, ezért is válik közüggyé a kereszténység, illetőleg az értékalap miatt is. Ezek a képviselők, akik akár Berlinben, akár Washingtonban összegyűlnek imareggelire, teljesen mindegy, hogy milyen pártból érkeznek vagy éppen milyen titulust töltenek be a parlamentben vagy a kormányban, ők ezáltal a kereszténységüket egyfajta közéleti témává is teszik, emelik. Ezzel nyilvánvalóan a keresztény embereknek a politika iránti érzékenységét, figyelmét sokkal inkább fel tudják kelteni, illetve közös erkölcsi alapra tudják helyezni a politika irányát, és így könnyebben tudnak közös célokat is megtalálni, amelyek ciklusokon átívelően javíthatják az országban élőknek a helyzetét. Ezért fontos, hogy itt Magyarországon se legyen ez tabu a közéletben, ne legyen ez tabu a politikában, bár volt egy olyan időszak, főleg az SZDSZ idején, amikor ki akarták szorítani az ilyesfajta erkölcsi megnyilvánulásokat a parlamentből, és azt mondták, hogy itt csak technikai, újraelosztási kérdésekről lehet beszélni a politika terén. Igenis, van köze az erkölcsi kérdésekhez, a morális kérdésekhez, a világnézeti kérdésekhez a politikának. Ha csak megnézünk egy egydollárost, „Istenben bízunk”, ez a felirat szerepel rajta, ebből is láthatjuk, hogy más országokban a tízparancsolatnak az erkölcsisége mennyivel inkább áthatja a teljes politikai és közjogi rendszert. Ezért is fontos Európa keresztény gyökereinek a megőrzése, hiszen ez nem mások ellen irányul, hanem egész egyszerűen karaktert és közös értékvilágot ad a kontinensnek, közös célokat ad a kontinensnek, ezekre büszkének kell lennünk, ezeket erősítenünk kell. Ha Európa elveszítené ezeket a keresztény gyökereit, akkor ebbe az ürességbe a szélsőségek szüremkedhetnek be. Erre látunk jeleket azokban a nyugat-európai társadalmakban, amelyek szekularizáltabbakká váltak, hogy hogyan vette át a radikalizmus a mérsékelt, keresztény értékeken alapuló politizálásnak a helyét, vagy a fiatalok érdeklődését hogyan keltették föl ilyen szélsőségek. Ezért mondhatjuk azt, hogy egy stabil értékrend, egy stabil keresztény értékrend Európa gyarapodását és békéjét szolgálhatja a következő évtizedekben is. Köszönöm szépen. [[Taps a kormánypárti padsorokban.]]"
5,u2022-05-16-7,Fidesz-KDNP,-0.0059928894042968,2022-05-16,0.9976646304130554,"Köszönöm a szót. Tisztelt Elnök Úr! Tisztelt Ház! Tisztelt Képviselő Úr! Nagy érdeklődéssel követtem az ön felszólalását, és az elmúlt években követtem az ön közírói munkásságát is. Nagyon érdekes kísérletnek tartom azt a kapitalizmuskritikus neomarxista megközelítést, amit ön alkalmaz, és a mostani felszólalásában is nagyjából ezen gondolati kör mentén kívánt az ország nyilvánosságához szólni. Viszont egy dolgot én még soha életemben nem láttam, azt, hogy a neomarxisták meg a kapitalizmuskritikusok a neoliberálisok és a gazdasági tőkések listáján ülnének bent a parlamentben. Ilyet én még sehol nem láttam. Ha elmegyek Franciaországba, az önökhöz nagyon hasonlóképpen gondolkodó képviselőtársainak elmondom azt, hogy van Magyarországon is az a megközelítés, amelyik valóban a kiskeresetűek, a kisnyugdíjasok megélhetését, gazdasági nehézségeit helyezi a középpontba, vannak ilyen politikai erők szerte a nyugati világban mindenhol, ez egy ismert módszertan, de az, hogy ők felkéredzkednek a neoliberális nagytőke listájára, azon a listán indulnak el, azon a listán jutnak be a parlamentbe, és beülnek abba a szövetségi rendszerbe… [[Dr. Mellár Tamáshoz:]] Bocsánat, én úgy tudom, hogy képviselő úr is frakciótag, ilyen értelemben osztozik a frakció és az ellenzéki együttműködés gondolatiságával. Tehát én ilyet még nem láttam. Az a helyzet, tisztelt képviselő úr, az, hogy ön felhívja a figyelmet arra, hogy Magyarországon vannak kiskeresetűek, kisnyugdíjasok, vannak olyan emberek, akiknek a napi szintű megélhetés is problémát okoz, és ön arra tesz javaslatokat, hogy ezeknek az embereknek hogyan tudnánk segíteni, nos, ez egy helyes és üdvözlendő dolog. Csak az a helyzet, hogy az a szövetségi rendszer, amelynek ön a tagja, minden ezzel összefüggő javaslatra az elmúlt időszakban, az elmúlt években, az elmúlt hónapokban és az elmúlt napokban is nemet mondott. Nézze meg, hogy az elmúlt hónapokban milyen intézkedéseket hoztunk! Küzdünk az egész Európai Unióval, Brüsszel minden intézményével a rezsicsökkentés fenntartásáért. Nem tudom, hogy Józsefvárosban megkérdeztee a választópolgárokat, mit gondolnak arról, hogy Amszterdamban, Berlinben és Párizsban az elmúlt hónapokban 50-60 százalékkal növekedtek az energiaárak. Szeretnéneke vajon az amerikai-orosz háború ami Ukrajna területén zajlik örvén 50-60 százalékkal többet fizetni? Szeretnéneke vajon ilyet a józsefvárosi nyugdíjasok? Én azt hiszem, ők azt válaszolnák, hogy nem szeretnének ebbe a háborúba belekeveredni, és nem szeretnék azt, hogy a magyarok fizessék meg a háború árát. Ön mégis egy olyan politikai szövetségben ül, amelyik nem támogatja a magyar kormánynak azokat az intézkedéseit, hogy például az olajembargó kiterjesztésére nemet tudjunk mondani. Ez ügyben hogyan tud elszámolni a lelkiismeretével? Egy olyan politikai szövetségben ül, amely ab ovo nemet mond nem arról van szó, hogy így-úgy-amúgy, hanem nemet mond a rezsicsökkentés fenntartására. Egy olyan politikai szövetségben ül, amely az előző parlamenti ciklusban is itt volt, és folyamatosan nemet mondott azokra a törvénymódosításokra, amik ahhoz kellettek, hogy emeljük a legkisebb keresetűek bérét, a minimálbér-emelkedésre, amit ön is nagyon helyesen mondott. Természetesen mindannyiunknak azon kellene dolgozni, hogy a minimálbér Magyarországon is minél magasabb legyen. Nem tudom, emlékszike rá, hogy az a miniszterelnök-jelölt, akinek ön kampányolt még pár hónappal ezelőtt, a minimálbér eltörléséről és szükségtelenségéről beszélt. Ez klasszikus libertariánus nézet! És ez az ember volt az ön miniszterelnök-jelöltje. S pár hónappal ezelőtt gond nélkül kiállt mellé az ország nyilvánossága előtt, kiállt a különböző médiafelületeknél, amikhez hozzáférése van, kiállt a lakossági fórumokon, és azt mondta, Magyarország milyen jól járna, ha az az ember lenne a miniszterelnök Magyarországon, aki szerint a rezsicsökkentés úgy, ahogy van, elfogadhatatlan, aki szerint a minimálbérre nincs szükség, aki szerint ezeket a protekcionista intézkedéseket nem szabadna fenntartani, hanem azt kellene csinálni, amit Brüsszelből és Washingtonból mondanak nekünk. Így nem lehetne marxista forradalmat csinálni, ez önnek sem fog sikerülni. Köszönöm szépen, hogy meghallgattak. [[Taps a kormánypártok soraiban.]]"
5,u2022-05-16-29,Fidesz-KDNP,-0.9462890625,2022-05-16,0.338677316904068,"Tisztelt Ház! Tisztelt Frakcióvezető Úr! [[A DK képviselői kivonulnak az ülésteremből. Rétvári Bence: A nyitottak kivonulnak!]] Egyáltalán nem lepődünk meg azon, hogy egy posztkommunista erő nem fogadja el egy demokratikus választás eredményét. Azon sem lepődünk meg, hogy a baloldal csak és kizárólag akkor fogadja el egy demokratikus választás eredményét, hogyha ők nyernek. Erőszakosságára vonatkozó felvetésére pedig egy kérdéssel szeretnék válaszolni: hogy nem szakad le a plafon?! Amikor a saját népére lövetett, az volt a törvénytelen. Azóta sem kért bocsánatot sem az Országgyűléstől, sem a magyaroktól és ami a legfontosabb , sem az áldozatoktól. Örülök azért, hogy ha csak pár perc erejéig is, a múlt heti üléskerülés után betévedtek a parlamentbe, azért is, mert szólhatunk pár szót a választás tanulságairól. Sokféle tanulsága van ennek, az egyik kétségkívül az, hogy a baloldal teljesen lemondott a megújulás lehetőségéről. Az elmúlt hónapokban gyakorlatilag mindenki aláírt Gyurcsány Ferencnek és feladták az önállóságukat, és ez mindenkire igaz a Jobbiktól a Momentumig. Meg is lett a következménye ennek az önfeladásnak: a DK adta a legtöbb jelöltet, és a választás után is a DK lesz a baloldal vezető ereje nagy szerencse, hogy ellenzékben. Gyurcsány Ferenc a választás után is meghirdette a régi jó irányt: merjetek Gyurcsányok lenni! ezt mondta. Folytatódik tehát a teljes hasonulás programja. Ennek következménye, hogy az összes baloldali párt alárendelt tagozati szerepbe kényszerült, egyetlenegy párt nincs a baloldalon, amelyik függetleníteni tudná magát Gyurcsány Ferenc akaratától. A vereségüknek velős oka van: az, hogy semmi, de semmi újat nem tudtak felmutatni a 2010 előtti kudarcpolitikához képest, sem a vezető személyekben, sem a konkrét javaslatokban. Most is megszorításokban gondolkodtak, törölték volna az árstopokat, emelték volna az adókat, és kurtították volna a családtámogatásokat, a rezsicsökkentést is eltörölték volna. Mindennek tetejébe, amikor a nyakunkba kaptunk egy orosz-ukrán háborút, akkor rossz oldalra álltak a háború és a béke ügyében. Jól tudták a magyarok, hogy ha a baloldal kapott volna vagy kapna lehetőséget, akkor ez az ország közelebb lenne a háborúhoz. Tisztelt Frakcióvezető Úr! Tudomásul véve, hogy addig érdekli önt a parlamenti munka, amíg a saját felszólalása elhangzik, ezzel együtt szeretném önt itt, a nyilvánosság előtt is emlékeztetni arra, hogy bő egy évvel ezelőtt mit mondott ezen a helyen. Azt mondta Gyurcsány Ferenc, hogy győzni fognak, és a jobboldaliakat el fogják vinni, nem lesz kegyelem, viszontlátásra így hangzott. Nagyon nem így lett. A magyarok a baloldali politikára mondták végül azt, hogy viszontlátásra, és ezt a felszólalást végighallgatva, úgy látszik, hogy mégis folytatják. Nekünk nem stílusunk ez a típusú fenyegetés, de azért annyit kérnénk, hogy ne a magyarokat, ne a kormánypártiakat, hanem legfeljebb a saját tagozataikat fenyegessék. De leginkább még őket sem, mert ennek a fenyegetős tempónak lehet, hogy az Apró-villában van hagyománya, de a magyarok között nincs többsége és nem is lesz. Egyetlenegy dologban mindenesetre igazuk volt: a hatalom a népé, és ők most sokadjára szavazták ki a baloldalt, és mindaddig, amíg Gyurcsány Ferenc a valódi vezetőjük, ez így is marad. Köszönöm a figyelmet. [[Taps a kormánypárti padsorokban.]]"
5,u2022-05-17-67,Fidesz-KDNP,-0.97021484375,2022-05-17,0.9969318509101868,"Köszönöm szépen a szót. Tisztelt Elnök Úr! Meglehetős érdeklődéssel figyeltem azt a vitát, amelyben az ellenzék kellő vehemenciával vett részt egy olyan témában, amihez, hála a jóistennek, hosszú ideje már semmi közük nincsen, a minisztériumok felsorolása ugyanis nyilvánvalóan a kormánypártok és a kormány felelőssége. Annak már kevésbé örültem tulajdonképpen lényegtelen is, hogy én örültem vagy nem , ami a vitában elhangzott, mert úgy látszik, hogy önök nem sokat tanultak. A helyzet az, hogy április 3-án volt egy választás, ahol önök a legnagyobb vereségüket szenvedték el, mi pedig a legnagyobb győzelmünket arattuk. A legnagyobb vereség elszenvedésének az lett a következménye, hogy minden egyes pártvezető a helyén maradt. Úgy gondolom, hogy ebből önök azt a következtetést vonták le, hogy a vereségben önöknek nincs felelősségük. De valamiért az emberek mégiscsak úgy szavaztak, ahogy szavaztak. Esetleg, kismértékben fölmerülhet az önökben, hogy az elmúlt 12 évben mi nem csak végig rosszat csináltunk? Úgy tűnik, nem merült fel ebben a vitában, mert másból sem állt, csak ugyanazt hajtogatták, mint az elmúlt 12 esztendőben végig. Most szólok, tisztelt ellenzéki képviselőtársaim, ez kevés lesz. Néhány konkrétumot! Nem lepődtem meg, hogy az oktatás és az egészségügy önálló minisztériumán lesz a fő hangsúly, tisztelet a kivételnek. Az önálló minisztérium nagyon jó, ha nem önálló, nagyon rossz. Ez volt a lényege annak, amit önök mondtak. Szeretném figyelmeztetni, mondjuk, Arató képviselő urat. Volt oktatási és kulturális önálló minisztérium, mondjuk, Magyar Bálint ideje alatt. Nincs olyan pedagógus Magyarországon, aki ne arra a négy évre mondaná azt, hogy a legszörnyűbb időszaka volt a magyar pedagógusoknak. [[Arató Gergely: Ez nem így van! Moraj és közbeszólások a kormánypártok padsoraiban, köztük: De! Pontosan!]] Mint ahogy volt [[Az elnök megkocogtatja a csengőt.]] önálló oktatási és kulturális… [[Folyamatos zaj. Az elnök csenget.]] Volt önálló oktatási és kulturális minisztérium akkor is, amikor a második Gyurcsány-kormány volt. Ön kiművelt emberfőkről beszélt az oktatás kapcsán. Nézett ön már tükörbe? Nézett ön már tükörbe? [[Derültség a kormánypártok soraiban.]] Ön kulturális államtitkár volt! Ön szerint az jobb volt, mint most? Képes ezt így belemondani a szemembe?! [[Derültség a kormánypárti padsorokban. Arató Gergely: Képes vagyok, mert így igaz!]] Szerintem akkor ne ide mondja, hanem nézze meg először a tükröt, és azután beszéljen! [[Nacsa Lőrinc közbeszól.]] De nyugodtan beszélhetünk az egészségügyről is. Emlékeznek még az önálló egészségügyi minisztériumra Molnár Lajossal és Horváth Ágnessel? Emlékeznek rá? [[Szászfalvi László: Emlékszünk!]] Tordai úr emlékszik? [[Szászfalvi László: Tordai még csecsemő volt!]] Nem volt olyan fiatal. Mit kapott egyébként akkor az önálló egészségügyi minisztériumtól az egészségügy? [[Közbeszólás a Fidesz soraiból.]] Széfet, vizitdíjat meg kórházi napidíjat. [[Az elnök megkocogtatja a csengőt.]] Gratulálunk! De menjünk egy kicsit korábbra! Az, hogy 2004. december 5., mond önöknek valamit? A Momentumnak biztos semmit, mert egy másik népszavazás juthat eszébe, amin valószínűleg most is úgy szavaznának, ahogy. Szégyen! De azon a népszavazáson volt egy másik is, a kórház-privatizáció elleni népszavazás, és arra azért volt szükség, mert az önök önálló egészségügyi minisztériuma asszisztált ahhoz, hogy az akkori szocialista kormány az összes magyar kórházat privatizálni akarja, és egy népszavazással sikerült megakadályozni. [[Közbeszólás a Fidesz soraiból: Így van!]] Az egészből az a lényeg, és ezt egyszer jó lenne, ha megértenék, nem valószínű, hogy sikerül, már sokszor elmondtuk, de hátha: nem azon múlik egy ágazat sikeressége, hogy önálló minisztérium irányítja vagy más formában működik. Azon múlik, hogy egy kormány hogyan dolgozik vagy hogy nem dolgozik. Ennek kapcsán pedig azt szeretném elmondani, hogy önöket 2010-ben kétharmaddal váltották le, bennünket meg negyedszer választanak meg kétharmaddal, azóta folyamatosan. Ez nem azt jelenti, hogy ne fogalmazzanak meg kritikát, csak a stílus, a hozzáállás, a kinyilatkoztatások, a maguk nem tudják, meg maguk így csinálják meg maguk… [[Nacsa Lőrinc: A demagógia!]] A demagógia, abból kéne egy kicsit visszavenni ahhoz… [[Derültség az ellenzék soraiban. Dr. Brenner Koloman: Nacsa Lőrinc szájából!]] Abból kéne egy kicsit visszavenni ahhoz, hogy normális párbeszéd alakuljon ki. Meg az se lenne probléma, ha némiképp felkészültebben érkeznének a parlament ülésére. Fekete-Győr András képviselő úr első nagy ívű hozzászólása. [[Fekete-Győr András: Nem az első!]] Azt mondta a képviselő úr, hogy az önök európai parlamenti képviselői azért mentek ki Brüsszelbe, hogy az európai uniós forrásokat hazahozzák Magyarországra. [[Nacsa Lőrinc: Cseh Katalinnak!]] Ez marha jó, csak azt nem tetszett hozzátenni, hogy közvetlenül oda akarják adni Cseh Katalinnak. [[Fekete-Győr András: A kórházaknak, az iskoláknak, a munkahelyeknek!]] A másik dolog, az már… komolyan mondom, én igyekeztem nagyon figyelni. De az hogy van, hogy legalább kétszer azt kérte rajtunk számon, hogy miért nem tesszük világossá, hogy a háború kapcsán nem vagyunk semlegesek? Mi?! Nem tudom, hogy tegnap önök benn voltak vagy kinn voltak, mert ezt már nem tudom nyomon követni. De ha véletlenül benn lettek volna, akkor legalább ötször hallják a magyar miniszterelnöktől, hogy mi a NATO tagjai vagyunk, egy katonai szövetségi rendszer tagjai vagyunk. Hogy lennénk semlegesek? Hogyan lehetnénk semlegesek? Ha eddig nem tudta volna, akkor tegnap legalább megtanulhatta volna! Könyörgöm, egy kicsit fölkészültebben! Egy kicsit, minimálisan hozzáértőbben, ha már hozzá akar szólni a magyar parlamentben! [[Szászfalvi László: Olvasgassál újságot! Folyamatos zaj. Tordai Bence közbeszól. Az elnök megkocogtatja a csengőt. Tordai Bence: Figyelünk! Drukkolunk!]] Hiller képviselő úr és a nyugatosság. Értem én a mögöttes szándékot. Értem én azt a szándékot, hogy megpróbálják úgy beállítani, mintha lennének nyugatosok meg nyugatellenesek. De ön is tudja, hogy ez nem így van. Ön föltette azt a kérdést, hogy a Nyugat olyan rossz hely-e. Szerintem nem, egyáltalán nem. De ha azt a kérdést tesszük fel, hogy a mai Párizse a jobb hely vagy a húsz évvel ezelőtti, ott már szerintem megint csak nem lenne vita. Ahova tartunk, szerintem az nem jó, és meggyőződésem, hogy ön szerint sem jó. De egyébként nekünk nem a Nyugattal kapcsolatban van problémánk, hanem a nyugati, a brüsszeli politikával kapcsolatban van problémánk. Ha ön azt kérdezi tőlem, hogy Budapest egy jó helye, akkor azt fogom mondani, hogy igen, egy nagyon jó hely. De egyébként a főváros vezetése meg szerintem katasztrofális, és nagyon rossz irányba viszi a fővárost. [[Tordai Bence: A budapestiek szerint meg az előző volt katasztrofális!]] Ha azt kérdezi tőlem, hogy minden döntés rossze Brüsszelben, akkor azt mondom, hogy nem. De az olyan döntések, amik meghatározzák egész Európa sorsát, benne Magyarországét is, például az energiaembargó ön támogatja? Szerintem nem. Ön lebontaná a kerítést, és migránsokat engedne Magyarországra? Szerintem nem. Ön egyetért a genderideológiával, képviselő úr? Nem beszélgettünk még róla, de szerintem nem. Az, hogy mi ennek hangot is adunk, világossá tesszük az álláspontunkat, egy klubban, egy szervezetben, ahol tagok vagyunk, elmondjuk a véleményünket, és azt szeretnénk, hogyha más is meghallgatná, az szerintem nem probléma. Sunyi módon kiszolgálni idegen érdekeket, azért, mert nem merem a szavamat fölemelni vagy másért, arról ne is beszéljünk , na, az a probléma! De ez nem annak a kérdéskörnek a tárgya, hogy nyugatos vagyok vagy nem. Magyarországon mindenki nyugatos, csak van, aki küzd a saját hazájáért, van, aki meg nem, különböző okokból. Ennyi a különbség. Köszönöm szépen, elnök úr. [[Taps a kormánypárti padsorokban.]]"
5,u2020-05-19-65,Fidesz-KDNP,-1.0,2020-05-19,0.5223592519760132,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Önök minden felszólalás végén elmondták, hogy nem kaptak válaszokat a kérdéseikre. Kaptak, csak önöknek az nem tetszett, és ez nem a saját politikai meggyőződésük szerint van, ezért ezeket a válaszokat képtelenek elfogadni. Én nagyon megijedtem Ander Balázs felszólalásakor, mert a Jobbikban most az a divat, hogy aki nem ért egyet Jakab Péterrel vagy mást mond, mind ő, azt kinyírják politikailag, mint Sneider Tamásnál is látjuk. Képviselő úr, Jakab Péter itt hétről hétre megpróbált egy számháborút játszani, legutoljára már 1700 milliárdot mondott, hogy mennyibe kerül a projekt. Nem figyel a főnökére, mert ön csak 1000 milliárdról beszélt. Nehogy baja legyen belőle, figyeljen majd erre, vagy kérjen bocsánatot nyilvánosan, vagy nem tudom, mi önöknél a szokás. Ön üveggyöngyöt emleget. Ez a Jobbikban szintén veszélyes, mert önök a kettős állampolgárságot hívták üveggyöngynek, ez a Jobbik nemzeti politikája, hogy a kettős állampolgárságot hívta az önök politikusa üveggyöngynek, úgyhogy vigyázzon ezzel a kifejezéssel. MSZP-s képviselőtársamnak mondanám, hogy a magyar emberek 2800 milliárd forintos kárt láttak két autópálya-építés konstrukciója, a PPP-konstrukció és az előnytelen szerződések miatt. Az M5-ös és az M6-os autópályáról van szó, ahol 2800 milliárd forint kár érte a magyar adófizetőket, a magyar családokat. Úgyhogy azt gondolom, hogy önöknek, miután ezt a végtelenül káros konstrukciót idehozták Magyarországra, és még közben párhuzamosan el is adósították az országot, semmilyen, sem erkölcsi, sem szakmai alapjuk nincsen megkérdőjelezni ennek a beruházásnak a fontosságát vagy a hasznosságát. Varju László képviselőtársunk is beszélt a beruházásról, illetve a titkosításról. A hozzászólásának a szakmai mélységét elmondja az, hogy azt mondta, hogy ez a vasútvonal nem megy sehonnan sehová. Képviselőtársamnak jelezném, hogy tízéves titkosítás legutoljára az önök háza táján, éppen Czeglédy Csabával, a bűnözővel kötendő szerződésnél volt ugyanennyi, tízévnyi titkosítás az újbudai önkormányzatnál. Tehát amikor a titkosításra vagy a tíz évre tesz utalásokat, akkor először a saját háza táján söprögessen, és beszéljen a többi gyurcsányista politikussal, hogy talán nem kéne a haveroknak juttatott szerződéseket titkosítgatni, sőt nem is kéne ilyeneket kötni. Az a helyzet, tisztelt képviselőtársaim, hogy van egy geopolitikai helyzetünk, van egy földrajzi helyzetünk itt, Magyarországon, ami egy különleges helyzet. Az évszázadok során ennek sokszor kárát láttuk, hiszen keresztülvonultak rajtunk hadiutak, hódító seregek, mindig folyamatos feszültségben, háborúban álltunk különböző hódító népekkel. Az a helyzet, hogy végre egyszer használjuk ki ennek a geopolitikai helyzetnek, ennek a földrajzi helyzetnek az előnyeit is. Végre egyszer fordítsuk a saját javunkra és fordítsuk az előnyünkre azt, hogy itt vagyunk Észak- és Dél-Európa között, itt vagyunk Kelet és Nyugat között, lehetünk egy út, lehetünk egy logisztikai központ. [[12.10]] Igen, képviselőtársaim, ez a vasútvonal nem a magyar piac ellátásáról szól kizárólag, nem a személyszállításról szól kizárólag, ez arról szól, hogy közép-kelet-európai logisztikai központtá váljon Budapest és váljon Magyarország. Ez arról szól, hogy ezen az úton keresztül használjuk ki azt a politikai, földrajzi helyzetünket, amiben vagyunk, és innen lehessen Nyugat-Európába eljuttatni árukat, innen lehessen Észak-Európába, innen lehessen a környező országokba eljuttatni árukat. Használjuk ki ezt a helyzetet, és a magyar gazdaság, a magyar emberek legyenek végre a nyertesei annak, hogy mi itt vagyunk Európa közepén. Végre használjuk ki ezt a helyzetünket! Önök azonban ezt nem akarják támogatni, önök nem akarják azt, hogy a magyar emberek, a magyar vállalkozások és a környékbeli országok ellátása miatt azok a vállalkozások, akik ebből élnek, nyertesei legyenek ennek a geopolitikai és földrajzi helyzetnek. Azt gondolom, hogy egy válságkor minden beruházásra szükség van. Egy beruházás pörgeti a gazdaságot, egy beruházás munkahelyeket teremt, munkahelyeket tart meg, és egyébként újabb és újabb alvállalkozói láncok miatt további munkahelyeket hoz létre. Ez nagyon fontos beruházás a válság kezelése kapcsán is, mint ahogy számos, ennél kisebb, nagyobb, közepes beruházásra van szükség a következő időszakban, hogy a magyar gazdaság újra tudjon indulni és onnan tudja folytatni azt a szép pályáját, ahol a válság kitörte előtt volt, és ahol abbahagyta a növekedést, amikor Európa éllovasai voltunk gazdasági növekedésben. Nekem bántja, sérti a fülemet az, hogy önök magyar beruházások, magyar cégek sikerei ellen szólnak folyamatosan. Nem egy cégről, nem egy vállalkozóról van szó, hanem sok vállalkozóról, sok magyar cégről van szó. Ennél a beruházásnál, más beruházásnál is, kisebb vasútvonalak felújításánál, különböző nagyberuházásoknál, közepes beruházásoknál, ahol tudnak magyar vállalkozások érdemben labdába rúgni, az jó dolog. Bárki legyen is, bármilyen vállalkozás legyen, jó dolog, ha olyan színvonalat tud hozni, annyira versenyképes a vállalkozás, hogy egyébként egy európai uniós közbeszerzésen is sikerrel tud elindulni. Értem azonban, hogy önöket ez most bántja, önök jobban szeretnék, ha nyugat-európai cégek építenének hasonló beruházásokat. Nem igaz az, hogy ezek a vonalak, a kínai áruszállítás alábbhagyna. Én támogatom a kis ellátási láncokat, de azt látjuk, hogy Európában szükség van ilyen útvonalakra is. Például a német teherszállítási vasúti társaság csak idénre 20 százalékkal emeli meg a vasútvonalon Kínából elhozandó konténereinek számát, a DB Cargo immár százezerre növeli meg a konténereinek számát csak erre az évre. Ez 20 százalékos növekedés az előző évhez képest. Senki ne mondja, hogy ez az árufuvarozási ág vagy ez a piac lemenőben van, hiszen mindenki, legfőképpen a németek és utána a franciák arra készülnek, hogy pörgetni kell ezeket a gazdaságokat. A rotterdami példát pedig azért nem értem, mert az pont egy hosszú ellátási lánc, pont innen szeretnénk, hogy odaérkezzenek az áruk, arrafelé, Nyugat-Európába, nem Nyugat-Európából szeretnénk idehozni az árukat, hanem mi szeretnénk lenni az az ellátási, logisztikai központ, ahonnan egyébként el tud jutni ez az áru Nyugat-Európába. Megkapták a válaszokat a kérdéseikre az általános vitában, a bizottsági szakaszban, államtitkár úr ma is fog válaszolni, számos alkalommal a sajtóban is lehetett erről olvasni, Varga Mihály miniszter úr is beszélt a múlt héten erről, arról is beszélt, hogy egyébként a hitelszerződés fix kamatozású. Tehát amit minden pénzpiaci elemző vár, hogy folyamatosan romlik majd a kamathelyzet, és romlik a pénzpiaci helyzet, és ezért növekedni fognak a kamatok, az sem fogja érinteni ezt a hitelt, mert fix kamatozású, ezért finanszírozhatóvá válik, nem fog elszállni, az államadósságot emellett is csökkenthető pályára lehet állítani. Ezeket mind elmondták az illetékes miniszterek és államtitkárok minden alkalommal, csak önök ezeket nem akarják meghallani, mert önök folyamatosan egy politikai véleményt hangoztatnak ezzel kapcsolatban, a beruházás önöket nem érdekli, a magyar munkahelyek megteremtése, a gazdaság fellendítése önöket nem érdekli. Nyilvánvalóan azt a káros és hamis számháborút játsszák, amelynek az eredménye az, hogy Jakab Péter múlt héten már 1700 milliárdról beszélt. Jakab Péter rémhírterjesztő, nem igaz, amit mond [[Z. Kárpát Dániel: A rágalmazás is bűncselekmény!]] , nyilvánvalóan politikai haszonszerzésből próbál meg hazudni, de nem erről van szó. Kérem önöket, hogy gondolják át az álláspontjukat és támogassák a törvényjavaslatot. Köszönöm szépen. [[Taps a kormánypártok padsoraiból.]]"
5,u2022-05-10-47,Opposition,-0.37939453125,2022-05-10,0.9969400763511658,"Köszönöm a szót, elnök úr. Tisztelt Országgyűlés! Amit Hajnal Miklós az előbb elmondott, abban rengeteg igazság volt én is az ő szavazója vagyok… [[Nacsa Lőrinc: Mi nem!]] Efelől nem volt kétségem, tisztelettel; bár utána belement abba az általam vélelmezett hibába, hogy szakmai vitát folytatott egy olyan kérdésről, amellyel nagyon jól megalapozta, hogy miért nem szabad erről utána vitatkozni. Tisztelettel jegyzem meg, hogy a döntés megszületett, önöké minden lehetőség, felelősség a hárommillió szavazójukkal és a kétharmaddal, ezért ne csináljunk úgy, hogy itt egy valós vita folyik ebben a kérdésben. Pedig jó lenne egy ilyet folytatni, hiszen szakmailag akár még lehetne vita tárgya, hogy a nagyon jól hangzó, szomszédos országban fennálló fegyveres konfliktus, háborús helyzet vagy humanitárius katasztrófa lehetőségét, amely egyébként objektíve fennáll, hogyan kell a magyar jogrendszerbe beépíteni. De ennek a vitának akkor lenne értelme, ha ez nem eleve elrendeltetetten megszavazásra kerülne majd a következő időszakban, de legfőképpen akkor, ha nem egy izzadságszagú rendeleti kormányzás alátámasztására történne ennek a veszélyhelyzeti tényállásnak a behozatala a magyar jogrendszerbe. Ezért nem igazából érdemes erről szakmai vitát folytatni, nemcsak a kétharmad miatt, és amiatt, hogy el van döntve, hogy ez meg lesz szavazva, hanem azért sem, mert az elmúlt másfél évben semmilyen garanciális szabályt nem hoztak arra, hogy a koronavírus-járvánnyal kapcsolatos intézkedések nem terjednek ki például az önkormányzatok tönkretételére vagy az újságírói társadalom megfélemlítésére [[Moraj a kormánypártok soraiban.]] , vagy akár a gyülekezési jog korlátozására. Tehát kiléptek abból a keretből. Ha ez nem így lenne, hanem lennének garanciális szabályok, akkor itt egy értelmes vitát lehetne arról folytatni, hogy mit kezdjünk azzal a helyzettel, amelyik túlmutat már a balkáni háború jelentőségén, és már-már második világháborús jeleneteket lehet Mariupolban látni. De azáltal, hogy önök az elmúlt másfél évben azt bizonyították, hogy ezt a keretrendszert nem arra használják, ami a valós probléma, vagy legyünk tárgyilagosak, nem elsősorban arra használják mert azt azért nem lehet állítani, hogy a veszélyhelyzet alatt a koronavírus-járvánnyal kapcsolatosan semmit se tettek volna. Amit tettek, annak egy része jó volt, egy része meg nagyon rossz, de a fő probléma nem ez, hiszen ezek szakmai kérdések, és szakmai vitáknak helye van. A fő kérdés az, hogy vannake garanciák arra, hogy a rendeleti kormányzás a háborús helyzettel semmilyen összefüggést nem mutató intézkedésekre kiterjede vagy nem. Az elmúlt másfél év azt mutatja, hogy önök azzal, amivel lehetett, visszaéltek, és amivel nem lehetett, azzal is. Ezért nem szabad azt a látszatot kelteni, hogy itt egy szakmai vita folyik, ennél az oknál fogva, mert egyébként indokolt lenne, és a vezérszónoklatnak arról kéne szólnia, hogy szakmai álláspontokat ütköztetünk. De azért nem lehet ilyeneket, mondom még egyszer, nemcsak azért, mert előre el van döntve, hogy ez így fog átmenni ennyi tapasztalatunk itt 12 év után van , hanem azért, mert arról nem hajlandóak önök vitatkozni, hogy hogyan lehetne olyan garanciális szabályokat beiktatni ebbe az eljárási rendbe, ami nem engedi, hogy kilépjenek abból az adott helyzetből, aminek semmi köze nincsen a háborús helyzethez, a humanitárius katasztrófához, az esetleges menekülthullám enyhítéséhez, megsegítéséhez. Ha erre használnák önök ezt az új tényállást, akkor itt egy nagyon értelmes vitát kellene és lehetne folytatni. De higgyék el, hogy az elmúlt másfél év tényei azt mutatják, hogy ilyen vitát jelenleg egyszerűen nem lehet folytatni. Nagyon szeretnénk hinni abban, hogy önök tanulnak abból, hogy hogyan kell a negyedik kétharmaddal nem visszaélni. Ha ilyen helyzet lesz, akkor érdemi vezérszónoklatoknak lesz helye, és érdemi vitáknak. Amíg ez nincsen, amíg a minimumbizalom nem áll helyre, addig ezek formális hozzászólások, amelyek nem szólnak másról, mint politikai deklarációkról. [[12.00]] Ezért a Magyar Szocialista Párt sem tud érdemi vitát folytatni, hanem arra hívja fel a figyelmet, hogy elvárjuk a garanciáknak a beépítését még most sem késő , hogy világos legyen, hogy egy ilyen új veszélyhelyzeti tényállás az adott üggyel függ össze, és nem általában a magyar társadalom rendeleti kormányzásának meghosszabbítása, ami egy nagyon kényelmes álláspont, hiszen, logikus, sokkal gyorsabban, hatékonyan lehet működtetni azt a rendszert, amelyet 12 éve a nyakunkba ültettek ebben a formában. Igen, erre az a válasz jön, hogy a választók így akarták. Biztos, a választókkal az nem volt megbeszélve, hogyan tágítják ki az újabb veszélyhelyzet keretrendszerét, és az sem volt megbeszélve, hogy hogyan élnek majd vissza ezzel a lehetőséggel. Szakmai vitát szeretnénk, de önökön múlik, hogy mikor jön el ennek az ideje. Garanciákat szeretnénk arra, hogy a rendeleti kormányzás nem lépi át a határait az adott és szükséges mértékeknek. Ha a miniszter asszony ilyen javaslattal jön [[Dr. Varga Judit: Itt van.]] , akkor minden keretek között nagyon szívesen vitatkozunk. Ebből sajnos hiányoznak a garanciák. Nem az a kérdés, hogy arról lehetnee vitatkozni, hogy szükségese egy veszélyhelyzeti új tényállás, erről lehetne vitatkozni, de mivel nincsenek garanciák, így ez a vezérszónoklat az önök megnyugtatására és az időkímélés miatt véget is ér. Azt kérjük, hogy gondolják át, hogy ezekben a következő hetekben még lehete erre garanciákat betenni, és lehete azt a bizalmat növelni, hogy ne értelmetlen országgyűlési ülések legyenek ebben az értelemben. Köszönöm szépen a figyelmet."
5,u2018-10-08-57,Opposition,-0.4609375,2018-10-08,0.5218930840492249,"Köszönöm szépen a szót, elnök úr. Tisztelt Ház! Államtitkár Úr! Hadd tegyem fel azt a költői kérdést, hogy létezik-e a politikában az, mint mondjuk, a túrázásban és a kirándulásban, hogy az ember halad előre, és azt érzékeli, hogy rossz felé megy. S akkor hoz egy döntést, ami arról szól, hogy érdemes-e menni tovább ezen az úton, vagy pedig jobban járunk, ha visszamegyünk, visszafordulunk és elmegyünk az út elejére, mert onnan talán jobban meg fogjuk találni azt a célt, ami felé akartunk haladni. Önök most már évek óta próbálkoznak azzal a központi irányítással, ami jól láthatóan nem működik. Jól láthatóan nem működik a gyerekek szempontjából, és fájó szívvel mondom, hogy nem működik az iskolák, a pedagógusok szempontjából sem. Elképesztő számháború zajlik szeptember óta Magyarországon, hogy van hiány vagy nincs hiány. Mi a helyzet ezen a területen? Lehet, hogy persze most én éppen a XI. és XXII. kerületre kérdeztem rá, amelyik valószínű, hogy ebből a szempontból az élet napos oldalán található, nyilván esetleg adott esetben egy távoli kistelepülési iskolában sokkal nehezebb a helyzet. Államtitkár úr tudja, hogy van egy írásbeli kérdésem, és az apropó valójában arról szól, hogy 2015-ben kineveztek a Budai Nagy Antal Gimnáziumba egy iskolaigazgatót, akire mind a nevelőtestület, mind a szülők, mind a diákok azt mondták, hogy nem. Ennek ellenére ott van. És ez az igazgató ahelyett, hogy együttműködne a helyiekkel, folyamatos háborúban van. Tizenkét pedagógus állt fel szeptember előtt ebben az iskolában. Az a kérdés tehát, hogy ennek kapcsán van-e itt hiány, mi lesz ezzel a gimnáziummal, és általában mi tapasztalható ezen a területen. Ha belefér az életébe és az idejébe, cáfolja azokat a híreket, amik arról szólnak, hogy országosan is adott esetben több ezer pedagógus hiányzik. Köszönöm szépen."
5,u2020-06-12-89,Opposition,-0.6474609375,2020-06-12,0.45464852452278137,"Köszönöm szépen, elnök úr. Igaz, még nincs vége a napnak, de egy elég nehéz héten vagyunk túl. 2014 óta vagyok parlamenti képviselő, és néhány költségvetés vitáján részt vettem, azóta az összesen. Az elmúlt évekhez viszonyítva azért egyetlenegy nagy tapasztalatot hadd mondjak önöknek! Egyetlenegy év sem volt, amikor a költségvetési vitában részt vettünk, hogy ilyen mértékben szólaltak volna fel fideszes parlamenti képviselők a vita folyamán. Ez egy pozitívum az elmúlt napok tapasztalatai alapján. Azt sajnálom, hogy a megalapozó vitán már nem fognak ilyen számban részt venni, majdnem magunk maradunk itt, úgy néz ki, ellenzéki képviselők, de azért engedjék meg, hogy néhány gondolattal ezt a költségvetési vitát mégiscsak lezárjam a Magyar Szocialista Párt részéről. „Hadiköltségvetéssel készülünk a 2021. évre” mondta Varga Mihály miniszter. Ha ezt a költségvetést megvizsgáljuk, ez igaz is, tartalmilag is és formailag is. Csak azért engedjék meg, hogy mint nő, mint édesanya mondjak néhány gondolatot! Azért az elmúlt tíz évben Orbán Viktor és kormánya mindenkivel háborúzott, akivel csak lehetett. Én azt gondolom, nagyon sokan vagyunk az országban, akiknek ebből a háborúból már elege van. Nem szeretnénk már tovább háborúzni, főleg akkor, amikor még nem láthatjuk annak a válságnak a kimenetelét, amely előttünk van, még csak most kezdődik. Elegünk van a háborúból. Békét szeretnénk, és nem háborút. Békét szeretnénk, és nem megosztottságot. Békét szeretnénk, és nem kiszolgáltatottságot. Békét szeretnénk, és lehetőséget. Békét szeretnénk, és esélyegyenlőséget. Tegnap is elmondtam, amikor a vitában felszólaltam, hogy ennek a költségvetésnek az egyik legnagyobb vesztese a szociális terület. De mondhatom azt, hogy vesztese az egészségügy, vesztese a kultúra, vesztese az oktatás és még egyszer, ismétlem a szociális terület. Nem gondoltuk volna, hogy ilyen költségvetést készít a kormány. Minden évben elhangzik a kormányoldal részéről, hogy mi szakmaiatlanok vagyunk, félreértjük a számokat igaz, hogy ha megnézzük, akkor tényleg azt mondjuk, hogy egy költségvetés nagyon-nagyon sok számnak a halmaza, de egy költségvetés mindig az emberekről szól, a magyar családok életéről szól. Én mégiscsak megint megpróbálkozok, államtitkár úr, benyújtottuk a tegnapi nap folyamán a Magyar Szocialista Párt részéről a költségvetéshez a módosító javaslatainkat, van, amit egységesen tettünk meg, és persze képviselőtársaimmal vannak egyéni módosító javaslataink is. Az elmúlt években azt tapasztaltuk az ellenzék részéről, hogy soha semmilyen javaslat nem megy át. Higgyék el, hogy olyan nincsen, hogy mi mindig mindent rosszul látunk, olyan nincsen, hogy az ellenzék részéről egyetlenegy módosító javaslatot nem lehet elfogadni egy költségvetéshez! Mégiscsak arra kérem az államtitkár urat, mert az államtitkár urat én becsülöm, mióta én parlamenti képviselő vagyok, végigüli a kezdetektől fogva a végéig a parlamenti vitát, sőt azon nagyon ritka államtitkárok közé tartozik, akik még közben is reagálnak azokra a dolgokra, amelyek elhangoznak, főleg azokra, amelyeket felszólalásként az ellenzéki oldalról megteszünk, ezért mégiscsak megpróbálkozom tudom, hogy nem sok sikerrel , hogy nem rosszindulatúak ezek a módosító javaslatok, van benne, amit lehet hogy meg kellene fogadni. Segítséget szeretnénk nyújtani. Együttműködni szeretnénk, amit annyiszor hiányolnak az ellenzéki képviselőktől. És tényleg zárva ezt a költségvetési vitát , higgyék el, nem akarunk háborúzni. A háborúnak csak áldozatai vannak, nincs nyertese, soha senki nem nyertese egy háborúnak, és a legnagyobb vesztesei a háborúnak mindig azok a családok, amelyek azt átélik. Nem tudjuk még, hogy mi vár ránk. Nem tudjuk még, hogy mi lesz ennek a válságnak a következménye. Én azt gondolom, hogy mi, parlamenti képviselők azért dolgozunk itt, hogy jót akarjunk a magyar családoknak. Van olyan módosító javaslat, amelyet szerintem el tudnának fogadni, és én arra kérem az államtitkár urat, hogy nagyon sokat nyújtottunk be nézzék át őket, ne csak lesöpörjék az asztalról, és támogassák az ellenzék módosító javaslatait. Köszönöm szépen, elnök úr. [[Taps a DK soraiban.]]"
5,u2016-03-17-31,Opposition,-0.919921875,2016-03-17,0.996788740158081,"Köszönöm a szót, elnök úr. Tisztelt Államtitkár Úr! Tisztelt Ház! Kicsit sajnálom, hogy Rogán Antal miniszter úrnak sürgős, halaszthatatlan dolga akadt, hogy nem tudja végighallgatni ezt a vitát [[Dr. Varga László: Elmenekült.]] pedig szerintem tanulságos lesz ez a vita. [[Dr. Bárándy Gergely: A vezérszónoklatot illik végigvárni.]] El fogjuk mondani azt, hogy álláspontunk szerint ennek a személyre szabott, alapvetően a pilótajátékra hajazó, mégis egy ilyen családsegítő köntösbe öltöztetett törvénynek a gyors, 24 óra alatti, a parlamenten való áterőszakolása nem a családok érdekében van, nem a magyar emberek, nem is az építőipar érdekében van, hanem egy jól meghatározható érdekcsoport, annak is a vezetőjének az érdekében van. Mi is azzal kezdtük, hogy végiggondoljuk, miért kell ezt 24 óra alatt elfogadni. Ha ilyen stratégiai jelentőségű hibát tudna orvosolni ez a jogszabály, mint az építőipar 20 százalékos csökkenését… Forrást megjelölök, a TAB-ülésen tegnap hallottam az ön képviselőtársaitól, államtitkár úr, 20 százalékkal csökkent az építőipar teljesítménye. Olyan szinten szidták egyébként a magyar építőipar teljesítményét és a magyar gazdaság ez irányú teljesítését, valamint a lakáspolitikát, hogy bármelyik ellenzéki képviselőtársamnak a becsületére vált volna. Ennyi adattal mi nem rendelkezünk, mint önök, önök biztosan sokkal felkészültebbek. Persze felvetődik két kérdés, hogy miért nem fejezik be a mondatot, ha már elkezdték. Az egyik: csak úgy kellene befejezni ezt a mondatot, hogy ha ennyire rossz az építőipar állapota, ami azért nemzetgazdasági szempontból stratégiai jelentőséggel bír, akkor miért nem szólítja fel a minisztert lemondásra. Valamit ő akkor nagyon rosszul csinál. Ha ennyire rossz a lakáshelyzet, hogy még a háború sújtotta Ukrajna is sokkal jobban teljesít, mint ahogyan Magyarország teljesít, akkor úgy gondoljuk, hogy a politikán is változtatni kell, meg valószínűleg a miniszter személyén is változtatni kell. Még egy kérdés persze fölvetődik. Önök csak a tavalyi hónapban azt döntötték el kormányszinten, hogy 36 milliárd forintot fognak arra fordítani, hogy stadionok épüljenek. Hát azt nem az építőipar építi, államtitkár úr? Ki építi? Ki építi azokat, ha nem az építőipar? Hol lesz az a teljesítmény? Hol realizálódik a reálgazdaságban az a teljesítmény? Ott is megvannak, föl vannak címkézve, hogy melyik cég indulhat, melyik nem? Melyik cég építhet, melyik nem? [[Dr. Bárándy Gergely: Persze, hogyne.]] Aztán továbbmentünk a gondolkozásban. Itt arról van szó, hogy önök azokat a fogyasztói csoportokat emlegetik, amelyekről adatot kell szolgáltatnia a biztonságos szervezőnek, a megbízható szervezőnek a Fogyasztóvédelmi Hatóság felé. Azokról a fogyasztói csoportokról beszélgetünk, amelyek létrehozását önök a fogyasztóvédelmi törvény 2012-es módosításával határozatlan időre felfüggesztették, hogy megvizsgálják azoknak a társadalmi hatását, mert mindenki csak a rossz hírüket hallotta ezeknek a fogyasztói csoportoknak. Majd miután a társadalmi vélekedést, a társadalmi véleményeket önök összegyűjtötték, valószínűleg helyesen, 2014. január 1-jével megtiltották, ha ki akarja keresni az államtitkár úr, a fogyasztóvédelmi törvény 16. §-ában megtiltották, hogy ilyen fogyasztói csoportok alakuljanak. Ehhez képest ennek a jogszabálynak kettő alapja van, két fontos pillére van: az egyik a meglévő fogyasztói csoport, a másik pedig maga a biztonságos szervező. Na nézzük, ki a biztonságos szervező: az a biztonságos szervező, akit a Magyar Nemzeti Bank engedélyével felhatalmaz erre a fajta tevékenységre. Mondják mögöttem, hogy ez maga vicc. Magam se mondhattam volna jobban. A Fogyasztóvédelmi Hatósággal együttműködik, és vagy leadja a Fogyasztóvédelmi Hatóságnak azokat az adatokat, amelyeket eddig is kért, vagy az elmúlt kettő évben is szolgáltatott ilyen adatot a Fogyasztóvédelmi Hatóságnak. [[10.40]] Na de ez még nem elég, mert még tovább kellett szűkíteni a kört, és csak az lehet egyébként biztonságos szervező, aki azon túl, hogy a Magyar Nemzeti Bank engedélyével őt felhatalmazza, azon kívül, hogy ilyen fogyasztói csoport tekintetében a hatósággal együttműködve adatszolgáltatási kötelezettségének eleget tett, legalább két évvel hamarabb ezer ilyen lakást értékesített ebben a formában. Azért ez leszűkíti a kört. Hét olyan társaság van ma Magyarországon, amelyik még 2012 előtt létrejött fogyasztói csoport tekintetében adatot szolgáltat a Fogyasztóvédelmi Hatóságnak. De ebből a hétből is csak kettő olyan, amelyik képes volt arra, hogy ezer lakást értékesítsen. Addig szűkítették a kört, ameddig már csak kettő szóba jöhető társaság maradt Magyarországon, és lássunk csodát, ennek a két társaságnak ugyanaz a tulajdonosa! [[Közbeszólások az MSZP soraiból: Nahát! Hogy lehet? Azta!]] Nyéki Zoltánnak hívják. Egy kiváló üzletember lehet [[Harangozó Gábor István: Tényleg ilyen pofátlan? Az elnök csenget.]] én nem ismerem. De aztán utánanéztünk ezeknek a cégeknek egy picit. Hogy el tudjam az újdonság varázsát egy kicsit oszlatni, azt kell mondjam, hogy ez nem újdonság, államtitkár úr, önök ellopták ezt az ötletet! Nyéki Zoltánnak egy régi álma az, ami most valóra válik, törvényerőre emelik ezt a régi álmát. Ez az álom annyira régi, hogy 2001. május 8-án, ami egy keddi nap volt, nyilatkozott erről az Index újságnak. [[Z. Kárpát Dániel: De érdekes!]] Azt nyilatkozta, hogy „Szeretnénk elérni, hogy akik a csoportos vásárlói forma előnyeit kihasználva előtakarékossággal próbálják megoldani lakáshelyzetüket, azok ingatlanvásárlásra fordított megtakarítása lakáscélú megtakarításnak minősüljön, ezáltal az ingatlanprojektekhez hozzárendelhetővé válna a más formákban már igénybe vehető állami támogatás - mondta Nyéki Zoltán, a Poligrupo Kft. ügyvezető igazgatója”, 2001. május 8-án. [[Közbeszólás az MSZP soraiból: Szégyen! Z. Kárpát Dániel: Hú, de ciki!]] Ez egy régi álom, ami mostanra valósággá vált. Igaz… [[Z. Kárpát Dániel a vele szemben ülő kormánypárti képviselőkkel vitatkozik. Az elnök csenget.]]"
5,u2015-02-20-149,Opposition,-0.947265625,2015-02-20,0.9966891407966614,"Köszönöm a szót, elnök úr. Én továbbra sem vagyok hajlandó elnézést kérni, és a választóimat sem buzdítom erre, hogy kérjenek bocsánatot mindenkitől azért, mert egy toleráns közösség tagjai Óbudán, akik szerint a legfájdalmasabb kérdések ebben az országban nem ez a kamu balhé, amit idehoznak, hanem a szegénység, a korrupció és a biztonság hiánya. [[14.50]] Nem vagyok hajlandó ezért elnézést kérni. És nem gondolom azt egyébként, hogy az nem normális, aki nem azonosul ezekkel a kamupropagandákkal, amelyeket önök folyamatosan ide elénk citálnak, és nemzeti inzultációnak teszik ki a lakosságot, álkérdésekkel, kamukutatásokkal. Azt gondolom, az a normális, aki ezt elítéli, nem annak kell mantrákat megfogalmaznia magával szemben, aki ezt elítéli, hanem annak, aki újabb és újabb kamudolgokat idehoz elénk, mint ahogy ez is az. A saját múltamból - ha megengedik - néhány illegális határátlépéssel kapcsolatos történet jut eszembe. Kisgyermek voltam, amikor az osztályomba két illegális határátlépő gyermeke érkezett, aki Ceauşescu diktatúrája elől menekült, és mind a két polgár gyakorlatilag az akkori állam teljes megbecsülését - nagyon helyesen - élvezte. Sőt, a két gyermek, a két osztálytársam rendkívüli módon nagy szeretetre talált közöttünk, hiszen éreztük, hogy jó, ha a magyar közösség ezeket az embereket támogatja, jó, hogy itt vannak közöttünk, mindenben segítjük őket, amiben csak tudjuk. Már nagyobb voltam, középiskolás, amikor a délszláv háború pokla elől menekülő fiatalok érkeztek a középiskolai osztályomba. Szintén illegális határátlépők voltak, hiszen a szerb kormány… [[Közbeszólás a Jobbik soraiból: Magyarok voltak. Magyarok.]] - így van, ezek magyar emberek voltak, természetesen - …nem támogatta ezeket a magyar embereket, akik elmenekültek az otthonukból, csak azért, mert nem kívántak a háború poklának áldozatává válni. Az önök fogalmai szerint mind a három család, amiről beszélünk, illegális határátlépő, az én fogalmaim szerint pedig otthont találó és azt kereső magyar emberek, akik méltán számíthattak a haza támogatására. Félek attól, hogy az ukrán katasztrófában, ami egyre inkább mélyül, hasonló lesz a helyzet, hasonló sors vár az önök felelőtlen uszítása miatt azokra a honpolgárainkra, azokra a kárpátaljai magyar emberekre, akik az ukrán háború borzalmai elől menekülnek Magyarországra, vagy akár az ukrán lét nehézsége, az állam összeomlása miatt próbálnak itt Magyarországon menedéket találni. Kérem önöket, hogy fejezzék be ezt a felelőtlen magatartást. És ha már a KDNP nem tette, akkor hadd mondjak néhány szót. 2014 nyarán Ferenc pápa üzent minden kereszténynek, minden katolikusnak abban, hogy miként is kell ezt a kérdést kezelni: „Korunkban ugyanis tanúi vagyunk egy valóban széles körű migrációnak; sokan elhagyják származási helyüket, kockázatos utazásokra vállalkoznak, magukkal cipelik reményeiket, félelmeiket és vágyaikkal teli poggyászaikat. Ez a vándormozgalom azonban nem ritkán bizalmatlanságot és ellenségeskedést idéz elő, még a keresztény közösségben is. Ezek a gyanakvások és előítéletek ilyenkor konfliktusba kerülnek a bibliai paranccsal, miszerint tisztelettel és együtt érző szeretettel be kell fogadnunk a szükséget szenvedő idegent.” Köszönöm szépen, hogy meghallgattak."
5,u2015-03-19-93,Opposition,-0.96826171875,2015-03-19,0.9972259402275085,"Köszönöm a szót, elnök úr. Én is azzal kezdeném, amit Gúr képviselőtársam az előbb fejtegetett: nekem mint egyéni képviselőnek nem öröm arról beszámolni ebben a Házban, hogy milyen szegénység van, és nem öröm politikusként az elmúlt éveket például a lakásmaffia áldozataival való foglalkozással sem tölteni, amiről korábban beszéltem. Ez nem okoz örömet senkinek. Szerintem ez önöknek sem okoz örömet. Ennek ellenére azt látjuk, s nemcsak ebből a beszámolóból, hanem a statisztikai adatokból is, hogy a szegénység ebben az országban csak nő és nő. Ez egyébként a választókörzetek többségében, így nálunk is így van, és mindenhol így van, ahol egy kicsit nyitott szemmel járnak. Ebből adódóan tehát nem cinizmus a részünkről, amikor erre felhívjuk a figyelmet, hanem őszinte aggódás. Mi nagyon szeretnénk, ha ez nem így lenne. Én magam is azt gondolom, hogy bármilyen programot támogatok országgyűlési képviselőként, ami a szegénység magyarországi felszámolását elhozza, még akkor is, ha azt nem az MSZP találta ki. Szívesen támogattam volna például a vasárnapi bérpótlék 100 százalékra emelését, amit az MSZP javasolt, de egy korábbi vitaszakaszban a kormányzat is, ám mégsem került benyújtásra. Sajnos erre se került sor. Azt gondolom tehát, hogy aki a szegénység növekedését nem látja ebben az országban, az szerintem egy kicsit nézzen körül jobban. Ugyanakkor azonban erről a jelentésről tényleg lehet mondani sok olyan pontot, ami nagyon érdekes, vagy nagyon nyilvánvaló dolgokra is felhívja a figyelmet. Engedje meg az előterjesztő, hogy majd néhány kritikát is megfogalmazzak, de természetesen azokat is megfogalmazom, amik szerintem fontos dolgok, mert ebből a jelentésből ezeket is ki kell emelnünk. Az egyik kérdést, amiről nagyon jó, hogy beszél a jelentés, klasszikusan úgy fogalmazza meg, hogy minden lakosra 50 liter víznek kellene jutnia egy nap. Szerintem ez egy olyan iránya ennek a jelentésnek, ami mindenképpen mellbevágó vagy meghökkentő. Amikor felhívjuk a figyelmet arra, hogy az emberi léthez, az emberi biológiai léthez ez az alapvető folyadék gyakran hiányzik, nem feltétlenül arról van szó, hogy szomjaznak az emberek, de arról igenis szó van, hogy például a hajléktalanellátásban az alapvető tisztálkodási lehetőségektől fosztották meg az embereket akkor, amikor 2012-ben Budapesten bezárták az egyik alapvető fertőtlenítő helyet. Erről ez a beszámoló szintén ír. [[15.30]] Nos, tehát azt gondolom, ez mindenképpen nagyon fontos és jó irány. Ha már a hajléktalanellátásról és a szegénységről beszéltünk, akkor, azt hiszem, nagyon fontos azt kiemelni, és ez a jelentésből is következik, hogy bizony-bizony a szegény ember nem ellenség, a szegény embert nem kriminalizálni kell, hanem segíteni kell, hogy ebből a státusából kitörjön. Ahogy a jelentés fogalmaz, nem az a megoldás, hogy hatósági vagy adminisztratív intézkedéseket alkalmazunk ellenük, hanem az ellátórendszerrel kell valamit tenni. Itt, azt gondolom, ez kicsit illeszkedik ahhoz a fajta felfogáshoz is, miszerint ember embernek társa, és eszerint kell viselkednünk. Azt írja az ombudsmani jelentés, hogy a hajléktalanellátásban az éjjeli menedékhelyek zsúfoltak - budapesti menedékhelyekről beszél -, a személyzet sokszor erején felül teljesít, a kihasználtság gyakran meghaladja a 100 százalékot. Ez azért nagyon fontos, mert amikor ezt a kérdést az élére állítjuk, akkor nagyjából és hozzávetőlegesen a kormányzati kommunikáció, illetve kormánypárti kommunikáció leegyszerűsödik arra, hogy a hajléktalanok a hibásak azért, hogy közterületen tartózkodnak, miért nem mennek be a szállóba, miért nincsenek ott. Aztán, amikor a választókörzetemben, a kerületemben, a III. kerületben járok nap mint nap, akkor azt látom, hogy nagyon sok helyen azóta vannak a közterületen életvitelszerűen hajléktalanok, amióta kitiltották őket a főváros központi helyeiről. Ez úgy igaz a Pók utcai lakótelepre, ahogy igaz az óbudai lakótelepre, ahol én magam lakom. Na most, nekem bárki bármit mondhat, csak amióta én ezen a területen lakom, például az óbudai lakótelepen több mint tíz éve, akkor meglehetősen jól meg tudtam figyelni, hogy ezek a szegény emberek mikor jelentek meg a környezetemben, és látok ilyen tendenciát a hajléktalanok megjelenése kapcsán.Világos, hogy ezeknek az embereknek lenniük kell valahol. És arról is beszélni kell, hogy szemben azzal, amit a kormányzat állít, még az illetékes államtitkárság sem mondja azt, hogy elégséges férőhellyel rendelkeznek Budapesten a hajléktalanok számára. Logikus, hogy ha nincs elégséges férőhely, ugyanakkor önök folyamatosan háborút indítanak azok ellen a civil szervezetek ellen is, akik egyébként a hajléktalanellátásban részt vesznek, azok ellen az egyházak ellen is, amelyek részt vesznek ebben az ellátásban, akkor könnyen belátható, hogy azzal, hogy ha még az aluljárókból is kitiltjuk őket, kontraproduktívak vagyunk, nem érjük el a célt.Persze, a cél az, hogy ne legyen hajléktalan, de ezt nem azzal kell megoldani, hogy büntetjük őket, hanem azzal, hogy az okokat szüntetjük meg, például a nyomort vagy például a lakásmaffiózók tevékenységét, amiről korábban szóltunk.Beszél a jelentés a gyermekvédelmi jelzőrendszerről. Néhány hónappal ezelőtt itt volt egy vita arról, hogy ezt a jelzőrendszert a kormányzat felépíti vagy kiegészíti. Akkor megfogalmaztam a kritikámat, amit gyakorló tanárként is tapasztaltam, és ehhez képest azt mondta az államtitkár asszony, hogy propagandaszövegeket nyomunk. Pedig a valóság az, hogy önök a költségvetési törvényből kiszerkesztették a gyermekvédelmi felelőst mint az oktatásban kötelező intézményt. Innentől kezdve azok az intézmények foglalkoztathatnak a közoktatásban gyermekvédelmi felelőst, amelyeknek erre megvan a pénzük.Mondanám ezt akkor, vagy igaz lenne ez a mondat akkor, ha nem lenne a KLIK rendszere. Mert van. És a KLIK, a Klebelsberg Intézményfenntartó Központ folyamatosan megakadályozza az intézményeket abban, hogy ha egyébként lennének forrásaik ilyen gyermekvédelmi felelősi státus létesítésére, akkor létesítsenek ilyet. A KLIK-ek ugyanis a lehető leggyakrabban nem hagyják jóvá azt a státusigénylést, ami a gyermekvédelmi felelős státusára vonatkozik. Így egyébként, még egyszer mondom, a helyzet rosszabb is az önök által kitalált Klebelsberg Intézményfenntartó Központnak köszönhetően, mint ami következne a rendszerből.Annak nagyon örülök, hogy önök az előző év végén definiálgattak egy keveset a gyermekvédelmi intézményrendszer kapcsán, ez nagyon helyes, hogy megtörtént, csak egyébként intézményrendszer meg nincs. 2013-ban is hasonló volt a helyzet, amire a jelentés volt szíves felhívni a figyelmet. Azt lehet mondani, hogy olyan események fordulnak elő a gyermekvédelem kapcsán, ami meghökkentő. Azt gondolnánk persze, hogy a gyermekvédelem kérdése alapvetően a szegény térségeket érinti csak, azonban a jelentést olvasva látszik az, hogy ez nem annyira igaz. Például Agárdon fordult elő egy eset, ha jól emlékszem, amikor egyébként jól szituált házaspártól kellett elvenni a gyereket, merthogy ők úgy gondolták, hogy a fényből elegendő táplálékot kap a gyermek; ez a híres fényevés. A szegény gyermek majdnem meghalt… - illetve meghalt, elnézést kérek -, és az ombudsman jelentése ezzel az üggyel is foglalkozik. Hasonlóan jól szituált házaspárral történt ilyen eset a választókörzetemben, a III. kerületben is. Tehát azt lehet mondani, hogy ez mindenképpen egy fontos kérdés, ami nem csak elszigetelt jelenség. Ehhez képest szükség lenne a gyermekvédelmi jelzőrendszerre, hogy ezeket a kérdéseket időben észleljék. Ez nem olyan területen történt, ahol „baj” van, ahol hagyományosan problémák vannak, hanem olyan helyen, ahol egyébként jól szituált közösségek élnek, ahol magas társadalmi státusú közösségek élnek. Ez jól mutatja, hogy mennyire szükség lenne intézménypszichológusokra, iskolapszichológusokra, és mennyire szükség lenne a gyermekvédelmi felelősökre. A politikum feladata, hogy ezt megoldja, az ombudsmani jelentés meg felhívta a figyelmet erre. Ezt mindenképpen nagyon köszönöm a jelentéstevőnek. Amit talán kritikaként szeretnék megfogalmazni. Nagyon régóta foglalkozom az állatijog-védelemmel, ami nyilván nem annyira klasszikus kérdése a magyar politikának vagy a magyar jogalkotásnak. Nagyon helyesen, az ombudsmani jelentés egyébként kitér a fenntartható fejlődés kérdéseire, kitér a jövő nemzedékek kapcsán arra, hogy milyen Alaptörvényből származtatott jogaink vannak a környezetvédelem terén. Ugyanakkor azonban, azt gondolom, ebben az országban az állati jogok kapcsán, az állatvédelem terén is rendkívül sok tennivaló van. Már csak azért is, mert nagyon ritka az, amikor valaki csak egy állatot kínoz. A leggyakoribb az, amikor valaki azért kínoz egy állatot, mert tudja, hogy ha ugyanezt emberrel tenné, akkor bizony súlyos következményei lennének annak. Bár megfordítva a kérdést, nem azért nem kínozza embertársait olyan módon, ahogy a szegény állatokat kínozza, mert egyébként nem szeretné, hanem mert úgy gondolja, hogy annak súlyosabb következményei lesznek. Ehhez sajnos asszisztál a magyar ügyészi gyakorlat, a magyar bírói gyakorlat is, hiszen nagyon gyakran lehetünk annak tanúi, hogy a brutális állatkínzásokat követően enyhe ítéletek következnek. Ennek az az oka, hogy ugyan az állatvédelmi törvény, nagyon helyesen, szankcionálja az állatkínzást, és egyébként ennek a minősített esetét 1-3 évig terjedő börtönbüntetéssel is sújtja, ugyanakkor, ha nagy nyilvánosság előtt történik az állatkínzás, és erre számos eset van, amikor emberek tömegei előtt kínoznak meg állatokat, és a garázdaság is felmerülne például ilyen esetben büntetésként, akkor az ügyészség a leggyakrabban, mivel a legegyszerűbb tételt biztosan be tudja majd bizonyítani, egy bűntett alapján vádolja be az illetőt, aminek a vége egy viszonylag enyhe börtönbüntetés. Ennek külön sarkalatos pontja például az, amikor adathordozóra felveszik az állatkínzást, a világhálón megosztják; ebben az esetben gyakorlatilag szinte büntetlenül tehetik ezt, amíg a felhasználót le nem tiltják, a tartalmat le nem törlik. Úgy gondolom, a későbbiekben ezzel is, nem biztos, hogy az ombudsmani jelentésben, de más műfajban mindenképpen fontos ezzel foglalkozni. Nagyon lényegesnek tartom azt, ami az oktatási rendszerben kritikaként is megfogalmazódhat. Itt nem lehet elégszer hangsúlyozni a tankötelezettség leszállítását 16 éves korra. Nyilvánvalóan nem egy manuális szám az, ami a gyermekeket megvédi a lemorzsolódástól, de azért azt fontos látni, hogy az Unióban szinte egyedülálló módon az iskolaelhagyók statisztikai száma a lehető legrosszabb irányba változott; ugye, nőtt, amióta csökkent a tankötelezettség. És nem nagyon van példa arra az elmúlt néhány évtizedben, hogy a magukat, mondjuk, fejlettnek tartó kormányzatok a tankötelezettséget negatív irányba módosították volna. A szegénységre még egy szóval visszatérve, nagyon fontos mondatnak tartom, és engedjék meg, hogy ezt szó szerint idézzem a jelentésből: „Egyértelmű, hogy a szegénységben élő emberek kiszolgáltatottabbak a jobb egzisztenciával élő embereknél.” [[15.40]] Azt gondolom, ez egy nagyon egyértelmű mondat. Ez azért fontos, mert látható, hogy bár hivatalosan, a törvény szerint mindenki egyenlő ebben az országban, azonban a szociális helyzet, a szegénység, a nyomor gyakorlatilag de facto, valójában is egyenlőtlenséget teremt, és azt gondolom, közös célja mindenkinek, aki itt ül, hogy ez az egyenlőtlenség megszűnjön.Végezetül szeretném megköszönni, hogy a választókerületem egyik nagyon fontos problémájára, a római-parti gát ügyére a 2013-as jelentés reagált. Kicsit optimista volt ez a jelentés, hogy így mondjam, vagy másként fogalmazva, mondjuk, az idő nem igazolta a jelentés optimizmusát. Arról ír a jelentés, hogy két eltérő civil álláspont van a római-parti gát kapcsán, és maga az ombudsman is szeretné azt, illetve támogatta azt, hogy egyfajta közös álláspont alakuljon ki, és arról is ír, hogy a gátprojekt megváltozása reményt ad arra, hogy egyfajta közös megoldás alakuljon ebben az ügyben. Azt gondolom, fontos kimondani azt, hogy az itt élőknek az az igénye, hogy mondjuk, nem szeretnék azt, hogy meghatározott időnként kiöntse a Duna őket, mindenképpen jogos igény. Azt is lehetne mondani, hogy amennyiben a fővédvonal átszakad, akkor súlyosabb következményei lehetnek a Római-part elárasztásánál; a Pók utcai lakótelepnek és Békásmegyer egyes részeinek az elárasztása egy ilyen következmény lehet. Ezért nagyon örülök annak, hogy az ombudsman úr jelentésében foglalkozott ezzel a kérdéssel, ám jelen pillanatban nem látszik ebben az ügyben a megoldás, de nagyon remélem, hogy valamiféle megoldás azért mégiscsak lesz. Köszönöm, hogy meghallgattak."
5,u2021-06-14-9,OTHER,0.475830078125,2021-06-14,0.3733988106250763,"Reményeink szerint az utolsó olyan tavaszi ülésszak végén vagyunk, amelyben önök adják a parlament többségét. És nemcsak ebben reménykedünk, hanem ezért teszünk is, példának okáért megpróbálunk egy picikét messzebbről ránézni mindarra, amit önök tettek és tesznek hazánkkal. Hogyha mérleget kívánunk vonni, akkor érdemes talán olyan mércét választani, amely mérsékelt jobb- és mérsékelt baloldal számára talán egyformán elfogadható mérce; ilyen lehet Márai ítélete, mely munkásságot és személyt, azt gondolom, hogy mindketten nagyra értékeljük. Márai talán legtöbbre becsült könyvében, az Egy polgár vallomásaiban azt mondja, hogy volt egy kor és volt néhány nemzedék, amely az értelem diadalát hirdette az ösztönök felett, s hitt a szellem ellenálló erejében. Ha jól értjük ezt a mondatot, akkor ahhoz kell többek között megmérni az önök kormányzását, hogy valójában ösztönpolitikát folytattake, és erre próbálták meg rávenni az országot, vagy azt gondolták és azt képviselték, hogy van helye az értelmes szónak, érvelésnek és párbeszédnek. Úgy látom, hogy önök elég régóta ezt a dilemmát eldöntötték. Önök ösztönpolitikát képviselnek. Önök a választók, a magyar nemzet tagjainak hol legalantosabb, hol időnként egyébként felemelő ösztöneire játszva, ezen ösztönökkel visszaélve megvonják a nemzettől a lehetőséget, hogy okos, értelmes, racionális vitában döntsön saját jövőjéről. Van ennek a gondolkodásnak előzménye a XX. században, embertelen rendszerek, nem egy és nem kettő hasonló módon lépett föl. Nem mi leszünk végül az önök legjobb ellenfelei történelmi értelemben, csak politikai értelemben, hanem azok az emberek, akik egy idő után rájönnek, hogy egy történelmi csalás áldozatai, és ezek az emberek fogják önöket valójában történelmileg megbuktatni. Kereszténynek vallják magukat, nyilván ismerik a hét főbűnről szóló tanítást, amelynek a hetedike a jóra való restséget tartalmazza. Hát, hölgyeim és uraim, önök osztoznak a hét főbűn hetedikében, mert valóban szenvednek a jóra való restség bűnében; hivatkoznak ugyan a nemzet javára, de azt kell önöknek mondjam, hogy minden, önök előtt álló embertelen rendszer ezt tette, minden embertelen rendszer azt gondolta, hogy egy zárt világban, egy zárt ideológia mentén majd ő megváltoztatja a hazát, és különböző izmusokkal önök éppen most illiberalizmussal megpróbálják kalodába zárni a hazát. Önök veszíteni fognak, ahogy elődeik is. Az önök mintái, Oroszország és Törökország ma a világnak nem minta, hanem elrettentő példa. Amiket önök tesznek, azok a legelemibb emberi és szerintem alkotmányos igényekkel mennek szembe, például a szeretet és a szerelem szabadságával megy szembe, amit önök tesznek. Lehet prédikálni szószékről, lehet elmondani, hogy milyen galádak voltunk mi az elmúlt nem tudom, hány évben, de a nap végén jönnek majd az emberek, és azt mondják, hogy nem kívánjuk azokat, akik bele akarnak beszélni abba, hogy hogyan szeressünk, miként öleljünk, hogyan találjuk meg személyes és egyéni boldogulásunkat. Jönnek majd olyanok, akik kizavarják önöket a magánéletükből először, utána pedig a közéletből. De ez így van rendjén. Hiszen mi a csudát tudnak önök ígérni a nemzetnek? Majd még egy-két hihetetlen, észszerűtlen, elvetemült adócsökkentést? Az lehet, de ebből nem lesz jövő. [[Közbeszólás és derültség a kormánypártok soraiból: Elvetemült!]] Milyen álmok? Milyen közös történetek? Milyen közös sikerek? Az önök álmai a háború sikerei, a konfliktusok sikerei. Az ellenzék lesz az, amely békét és fölemelkedést ad a nemzetnek, önök pedig bukni fognak. [[Dr. Völner Pál: Ha lesz olyan ellenzék! Taps a DK soraiban.]]"
5,u2014-11-10-1,OTHER,0.333251953125,2014-11-10,0.31050747632980347,"Tisztelt Elnök Úr! Tisztelt Országgyűlés! A tegnapi napon 11 helyen tartottak időközi önkormányzati választásokat. Ezek közül két helyen volt érdekelt a Jobbik: Recsken és Ózdon. Október 12-én itt nyertünk. Örömmel közlöm az ország közvéleményével, amit már amúgy is tudnak, hogy mindkét helyen a jobbikos polgármester maradt tisztségében. Sőt, nemhogy polgármesteri tisztségét őrizte meg, hanem átütő erővel növelte a szavazatok számát és tette egyértelművé az ottani társadalmi akaratot. Csak hogy a számokat is lássuk: Recsken október 12-én 12 szavazat választotta el tőlünk a Fidesz képviselőjét. Ez 120-ra nőtt a tegnapi napon, Ózdon Janiczak Dávidnak 66 szavazattal sikerült nyernie október 12-én. Most több mint 5200 szavazattal kellett beérnie [[Taps a Jobbik padsoraiban.]] , úgyhogy kétharmados győzelmet arattunk, ha már a számoknál járunk. De ami ezzel kapcsolatban szerintem fontos üzenet, hogy széles összefogással, egy hiteles, új erővel a kétharmados ámokfutás igenis megállítható, a kétharmados arrogancia igenis megállítható és megszüntethető. Ezért is mondtam azt én tegnap, és ezért mondta azt Janiczak Dávid is tegnap, hogy ez már nem 2014 választási évadának utolsó választási csatája volt, ez már a 2018-as vagy még korábban sorra kerülő választási küzdelem első csatája volt, amit a Jobbik győztesen vett mint akadályt.Szeretném megköszönni természetesen az ózdiaknak és a recskieknek és mindenkinek, aki ebben a szavazásban részt vett, és azt üzenjük az ország közvéleményének, azoknak, akiknek ez a győzelem reményt adott, hogy 2018-ig vagy 2018-ban, ami most Ózdon történt, az az országban is meg fog történni. Nos, ezek után az örömhírek után, miután közösen örültünk neki, térjünk rá a másik napirendi témámra; ez már nem lesz olyan örömteli önöknek: ez a kitiltási botrány. Azt szeretném mondani önöknek, fideszes és KDNP-s képviselőtársaim, hogy már régen nem az a kérdés, hogy Vida Ildikónak le kell-e mondani és hogy mikor, a kérdés már az, hogy önök közül, a kormány tagjai közül ki fog lemondani és mikor. [[Dr. Répássy Róbert: Szerintem az a kérdés, hogy miért kell lemondania!]] Idáig dagadt már ez a botrány. Ha önök azt hiszik, hogy az emberek úgy érzik, a korrupció árnya rávetült egy icipicit a kormányra, akkor ez nem igaz. Az emberek azt látják, hogy önök a korrupció pöcegödrében lábtempóznak, hogy nehogy elsüllyedjenek teljesen. Igyekszem korrekt lenni, és igyekszem a többi ellenzéki párttal ellentétben láttatni és látni, hogy ebben a konfliktusban van egy nemzetközi erőtér is, és hogy amikor a magyar belpolitika eseményeit vizsgáljuk, akkor igenis nemzetközi aspektusból is figyelnünk kell az eseményeket. Mire gondolok? Tőlünk nem is olyan messze, egy szomszédos országban egy hatalmas geopolitikai játszma zajlódik. Oroszország és az Egyesült Államok Ukrajna területén háborút folytat. Maga Gorbacsov mondta azt néhány nappal ezelőtt, hogy egy újabb hidegháborús korszakba léptünk, és ebben igaza is van. Ebből a hidegháborús szemszögből kell sokszor a Magyarországon zajló eseményeket is értékelnünk, ami itt zajlik, azokat a belpolitikai eseményeket is vizsgálnunk, hogy ne növekedjen Magyarországon a nemzetközi befolyás hatása. Nos, ebből a szempontból értékelve a kitiltási botránynak is vannak különféle nézőpontjai, és nagyon rossznak tartom, hogyha valaki ? mint például Gyurcsány Ferenc, aki most nincs itt, talán megint külföldön van ? külföldre viszi a problémákat, és külföldön próbálja a hazai szennyest kiteregetni. [[Dr. Rétvári Bence: Kinek hiányzik?]] Ilyet a Jobbik soha nem tenne. Ezt mi úgy hívjuk, hogy a legalja. Azt azért viszont lássuk be, hogy amikor a Fidesz-KDNP képviselői számon kérik Vida Ildikó ügye kapcsán, hogy ez nem korrekt, ne kiáltsunk egyből bűnöst, ne prejudikáljunk, illesse meg az embert az ártatlanság vélelme, akkor önöknek igazuk van. Én mint ellenzéki pártvezető, elismerem, hogy önöknek igazuk van, illessen meg mindenkit az ártatlanság vélelme! Gondolom, önök is így gondolják. Akkor Kovács Béla esetében ez nem volt fontos? Akkor önöknek nem számított az ártatlanság vélelme, az, hogy ne kiáltsunk egyből bűnöst? Kovács Béla esetében lehetett prejudikálni? Ugye, milyen fájdalmas az, amikor valódi érvek nélkül támadják az embert?! Úgyhogy az jutott eszembe az önök vergődését nézve, az a mondás, hogy Isten nem ver bottal. Önöket egy amerikai jó baráttal verte meg a jóisten, hát viseljék most! A geopolitikai konfliktus tehát zajlik Magyarországon is, ezt mi látjuk, higgyék el, mi látjuk, és eszerint alakítjuk a lépéseinket. Önöknek az a felelősségük, hogy ne gyűrűzzön be még inkább Magyarországra az, ami egyre inkább begyűrűzni látszik. Ezt hogy tudjuk megakadályozni? Úgy, hogyha önök végre tisztázzák magukat a korrupció vádja alól. Ne dobják föl ezt a magas labdát! Már régen tisztázni kellett volna, hogy van-e korrupció a kormányban vagy nincs korrupció. Ez volna a feladat! Mert mindaddig, amíg ezt nem teszik meg, valójában lehetővé teszik azt, hogy Magyarország belpolitikai küzdelmeibe nemzetközi háttérerők avatkozzanak be. Tudom én, hogy nehéz kérdés ez, hiszen dilemma előtt állnak. Magyarország válaszút előtt áll és a kormány is. Hiszen ha ragaszkodnak ahhoz, hogy nem volt korrupció, igyekeznek ezt titkolni, akkor lehet, hogy belerokkannak a geopolitikai játszmába. Ha föltárják a korrupciót, akkor lehet, hogy a népharag fogja önöket elüldözni, de hát ilyen ez a politika. Szeretném önöknek elmondani, hogy ezt a levest önök főzték, önök tették bele a hozzávalókat, önöknek is kell kiinniuk az utolsó cseppig, még akkor is, ha a levesbe más is belekerült. Köszönöm a figyelmet, jó étvágyat hozzá! [[Taps a Jobbik padsoraiban.]]"
5,u2017-04-18-5,OTHER,0.1260986328125,2017-04-18,0.3902350664138794,"Köszönöm a szót, elnök úr. Nem tisztem bírálni az ülésvezetést, de remélem, hogy miniszter úr is megkapja majd öntől azt, amit az előbb Kunhalmi képviselőtársam megkapott. Tisztelt Országgyűlés… [[Moraj és közbeszólások a kormánypárti padsorokból. Az elnök csenget.]] Az ön szépségét is árnyalhatja még, amit bekiabál, kedves képviselőtársam! [[Kunhalmi Ágnes nevet és tapsol.]] Tisztelt Országgyűlés! A miniszterelnök húsvéti nyilatkozataiban olyan hévvel beszélt háborúkról, össztűzről, polgárháborúról, nemzetközi összeesküvésekről, tudom is én, hadszínterekről, mellékhadszínterekről, intergalaktikus összeesküvésekről, hogy nem is csodálkoztam volna, ha önök most egytől egyik bemasíroznak ide tetőtől talpig katonai egyenruhában. Nem tudom, hogy miniszterelnök úr túl sok Csillagok háborúját nézett-e az elmúlt időszakban, mindenesetre ezzel le kellene állni, mert a világ nem úgy néz ki, ahogy ő gondolja. Egyelőre ott még nem tartunk, hogy önök itt katonai egyenruhákban ülnének, de engedjék meg, hogy megjegyezzem, az a harci hevület, amit a kormányoldalról produkálnak, nem leplezi el, hogy milyen mesterkedés zajlik itt a háttérben, mi a Fidesz igazi célja. Emlékezzünk vissza, hogy a miniszterelnök nem is olyan rég, pár napja egyenesen úgy fogalmazott, hogy a ’18-as választásoknak nem kisebb tétje lesz, mint hogy magyar vagy idegen érdekeket szolgáló kormánya lesz Magyarországnak. Ez így van. Már csak azt kell letisztázni, hogy ki az, aki a magyar érdeket szolgálja, és ki az, aki az idegen érdeket szolgálja. [[Gőgös Zoltán: Így van! Ez a lényeg!]] Önök szerint persze a Fidesz az, aki a nemzeti érdeket, szerintünk pedig éppen a Fidesz az, aki a polgári Magyarország elárulása után most éppen a nemzeti érdeket dobja sutba. A Fidesz gyakorlatilag életre keltette a félbe maradt szocializmust, önök egy megelevenedett Lenin-emlékmű itt Magyarországon. A kormányt látva úgy tűnik, hogy az elmúlt 27 év amolyan elmozdulási kísérlet volt a pártállamból, de önök a Fideszben most ott folytatják, ahol az önök munkáspárti elődei kényszerből egy időre abbahagyták. Úgy is fogalmazhatnék itt 2017 áprilisában, hogy Moszkva az új Moszkva, és Paks II. az új Barátság-kőolajvezeték, csakhogy éppen most - szerva itt, csere ott - a Fidesz boltol az oroszokkal. Aki a Fideszre szavaz, az Putyinra szavaz [[Dr. Rétvári Bence: Hohó!]] , és teljesen mindegy, hogy éppen milyen ellenségképpel próbálja meg Orbán Viktor a választók figyelmét elterelni. Mert ellenségképre önöknek hatalmas szüksége van a kitalált háborújukhoz. Ami a nagy baj, hogy a kitalált háborúhoz is valós áldozatok kellenek, mert így lehet ezeket a kitalált háborúkat valóságossá tenni. Ezért várhatóan a veszteségek a következő egy évben a választásokig egyre súlyosabbak és egyre nehezebbek lesznek. Már maga a miniszterelnök sem titkolja, hogy az ország egyik legjobb egyetemének a nettó levadászását csupán járulékos veszteségnek tekinti az általa vívott háborúban, és a ma is teljesen átlátható módon működő civil szervezetek primitív megbélyegzése is csupán egy kardcsapás önöknek. Persze, ’18-ban a függetlenségről szavazunk, ez így van, jól mondja a miniszterelnök - de azt elhallgatja, hogy aki őrá szavaz, az Vlagyimir Putyinra szavaz. Mert ma nem Brüsszel, Washington és Berlin veszélyezteti az ország függetlenségét, ahogy azt a miniszterelnök szokta mondani, hanem Moszkva, és ennek bizonyításához elég az elmúlt pár napot megnézni. Miközben a magyar kormány a német és az amerikai diplomácia vezetőjét bekérette a Külügyminisztériumba, mert szót emeltek a CEU védelmében, addig Szijjártó Péter maga kezdeményezett nagypénteken telefonbeszélgetést az orosz külügyminiszterrel, és arról biztosította, hogy a magyar fél célja az Oroszországgal ápolt kapcsolatok még szorosabbra fűzése. [[Kunhalmi Ágnes: Hazaáruló!]] Ezt honnan tudjuk? A TASZSZ közléséből, ezzel önök itthon nem dicsekedtek el. [[Dr. Rétvári Bence: Melyik „tasz”?]] A kormánynak, én azt gondolom, az egész ország, sőt 15 millió magyar érdekeit kellene érvényesítenie, de még a saját választóikat is becsapják és elárulják, amikor orosz kézre adják a személyes adataikat: önként és dalolva adták át a nemzeti konzultáció kapcsán az orosz titkosszolgálatokkal köztudottan remek viszonyt ápoló cégnek a magyar emberek adatait. És amikor a Lehet Más a Politika a Nemzetbiztonsági bizottságban föltette a kérdést, hogy ez így hogy, önök gyáva módon megfutamodtak az ülésről, úgy elfutottak, mint a húsvéti nyúl. A képlet teljesen egyértelmű: a Fidesz Moszkva kezében van. És nem kell itt messze menni, hogy lássuk, ki Orbán Viktor példaképe: nem is olyan rég Orbán Viktor volt az első európai uniós kormányfő, aki gratulált a teljhatalomra törő Erdoğannak. Ez is megtörtént, ezt is megélhettük. [[13.20]] Sokaknak viszket most a tenyere, én is azt gondolom, de különösen azoknak a választóknak, akik még ’14-ben is bizalmat szavaztak önöknek. Azoknak a választóknak, akik azt hitték, hogy Orbán Viktorra és nem Vlagyimir Putyinra szavaznak. Azoknak a választóknak, akik abban reménykedtek, hogy a megújuló oktatásra szavaznak, akik egy működő egészségügyre számítottak, meg a szuverenitásunk tiszteletére. Önök sajnos ezeket az embereket egytől egyig átverték. Én azt gondolom, hogy ne az értelmiségnek üzengessenek, hogy ők kivel árulnak egy gyékényen és kivel nem, hanem nézzék meg, hogy az önök miniszterelnöke kivel árul egy gyékényen, és kinek a zsebében van a Fidesz. Önök magukat eladták kilóra, ahogy szokták mondani, de az országot nem fogják. Látjuk, hogy Magyarország függetlenségére a legnagyobb veszélyt az orosz befolyás jelenti, és ennek a valós költsége Paks II.-ben érhető tetten. Az ország függetlenségéért nem a Fidesz, hanem a Lehet Más a Politika küzd, és már a napnál is világosabb, hogy Magyarországot jelenleg a saját kormányával szemben kell megvédenünk."
5,u2020-11-30-3,OTHER,-1.0,2020-11-30,0.9968807101249695,"Tisztelt Ház! Tisztelt Miniszter Úr! Sajátos parajelenség tanúi lehettünk az ön hozzászólása kapcsán, mert eredetileg ez a hozzászólás „Megszorítás helyett gyors segítség” címmel érkezett a parlament elé, majd megváltozott a címe, nyilván a minisztérium kérésére. Nem véletlen ez, megfelelő és jogos önkritikára utal az ön részéről, mert valóban nincsen gyors segítség, nincsen gyors segítség a vállalkozásoknak, a munkavállalóknak, az átlagos családoknak, a nyugdíjasoknak, megszorítás pedig van, mert önök úgy kezelik a saját maguk által előidézett gazdasági válságot, hogy kiéheztetik és tönkreteszik az önkormányzatokat [[Moraj a kormánypárti sorokban.]] hogy lehetetlenné teszik a helyi közszolgáltatások ellátását, hogy az önök politikája következtében [[Az elnök csenget.]] veszélybe kerül a tömegközlekedés, a személyszállítás és még nagyon sok helyi szolgáltatás. Úgy könnyű megszorítás nélkül válságot kezelni, hogy másra hárítják át a terheket.És van persze még egy csodafegyverük: a devizahitel. Önök, akik egy kedvező gazdasági helyzetben kígyót-békát kiabáltak az előző kormányra azért, mert hitelt volt kénytelen felvenni, most rohannak devizahitelért a piacra: 800 milliárd forintnyi hitelt vettek fel csak az utóbbi időszakban. [[13.20]] Az államadósság újra 70 százalék fölött van, 73 százalék fölött pontosabban. Romániában egyébként hogy csak egy hasonló példát vegyünk épphogy meghaladta a 40 százalékot. És lehet persze az Európai Uniót kritizálni, lehet harcolni az Európai Unióval! Ez önöknek csodálatosan megy. De egyébként honnan érkezik most is a segítség? Az ön által most is szidott Európai Unióból. Akkor, amikor a pénzt osztották, amikor igénybe lehetett venni a munkahelyek megőrzésére szolgáló hitelt, akkor nem mondták azt, hogy ja, bocsi, ha jogállam is van, akkor nem kell. Ja, bocsi, ha ti véditek a magyar embereket a saját kormányukkal szemben, akkor nem kell. Akkor nagyon is jól jön ez a pénz! És ez nem baj. Nagyon is jó, hogy jön ez a pénz. Csak juttassák is el a munkavállalóknak és a vállalkozásoknak! Mert azzal ne dicsekedjen itt a parlamentben, hogy tízezer munkavállaló után igénybe vették a munkahelymegőrző támogatásokat! Önök is tudják, hogy munkavállalók százezreinek szűnt meg már a munkahelye, és millióinak van veszélyben a munkahelye. Rajtuk miért nem segítenek, nekik miért nem nyújtanak támogatást? Miért van az, hogy egyébként nem emelik a családi pótlékot még ebben a helyzetben sem, pedig ez az egyetlen juttatás, ami eljut az emberekhez? Miért van az, hogy a megugró árak mellett sem adnak többlettámogatást a nyugdíjasoknak; sőt, tovább trükköznek a nyugdíjemeléssel? Miért van az, hogy szemben például a mintának tekintett Ausztriával, nem adnak közvetlen bértámogatást vagy bérpótlást azoknak, akik elvesztették a munkahelyüket?! [[Moraj, közbeszólások a kormánypárti padsorokban.]] Miért nem van az, hogy mondjuk, szemben Ausztriával vagy Csehországgal éppen, nem adnak támogatást azoknak a kisvállalkozásoknak, akik ellehetetlenülnek? Azért, miniszter úr, mert nem a válság lényegével foglalkoznak. Önöknek egy dolog fontos: az, hogy ellenséget találjanak és háborúzzanak. Újra háborúznak az Európai Unióval. Árulja el nekem, miniszter úr, ha tényleg úgy van, hogy Magyarország a tejjel-mézzel folyó Kánaán és a demokrácia földje, ha Magyarországon tökéletesen működik a jogállam, önök ezt mondják, hogy ez egy csodálatosan működő demokrácia , akkor miért rettegnek attól, hogy az Európai Unió az önök körmére néz?! Ha önök azt mondják, hogy nem lopják el az uniós forrásokat, akkor miért rettegnek attól a mechanizmustól, amely nem adja oda a forrást annak, aki nem megfelelően, jogállami körülmények között költi el? Miért indítanak politikai háborút akkor?! Miért mondanak le a magyar embereknek járó 1700 milliárd forintról elképesztő mennyiségű pénzről , ha itt tényleg jogállam van? Azért, mert önöket csak egy dolog érdekli! Az, hogy nyugodtan lehessen lopni, és hogy ne kérdezze meg senki azt, hogy egyébként hogyan áll a demokrácia helyzete Magyarországon, és hogy Magyarország teljesítie azokat a körülményeket, amiket az európai uniós csatlakozással vállalt. És végül, miniszter úr, hadd beszéljek egy olyan dologról is, amiről nem beszélt. Nem mondta el ma azt, hogy a kormány leváltotta Demeter Szilárdot. Pedig ez lenne a minimum ahhoz, hogy ebben az országban normális élet legyen! Mert Demeter Szilárd nem az új zsidó, hanem a régi náci. Mindannyian ismerjük ezt a hangvételt. Miniszter Úr! Ha önök komolyan vennék azt, hogy egyébként fontos önöknek ebben az országban a demokrácia, a jogállam, az emberek élete, a karácsony és az advent, akkor ez az ember már nem lehetne a helyén. [[Az elnök a csengő megkocogtatásával jelzi az időkeret leteltét.]] Azzal, hogy még a helyén van, önök közösséget vállalnak egy antiszemitával, egy nyílt nácival. Köszönöm szépen. [[Taps a DK padsoraiban.]]"
5,u2015-11-16-31,OTHER,-1.0,2015-11-16,0.41930851340293884,"Köszönöm a szót, elnök úr. Tisztelt Ház! Tisztelt Miniszter Úr! A mai napon megindultak a földárverések, és ezzel nemcsak az a probléma, hogy folytatják azt az utat, amit 25 éven keresztül hol a baloldal, hol önök folytattak ebben az országban, azaz hogy felélték a maradék nemzeti vagyont, és nemcsak az a baj vele, hogy ezzel bizony hazánk gyarmati sorsa, úgy látszik, hogy bebetonozódik, hanem az is probléma vele, hogy szembemennek saját korábbi ígéreteikkel. És ezzel nemcsak minket, ellenzékieket csaptak be, hanem legfőképpen a saját szavazóikat, hiszen akármit mondhat, miniszter úr, a nemzeti vidékstratégia éppen az ellenkezőjét tartalmazta annak, amit most végrehajtanak, 2012-ben a kormány még éppen az ellenkezőjét fogadta el annak, amit most csinálnak, jelesül akkor még azt hirdették, hogy több állami földre van szükség, több állami eszközre van szükség ahhoz, hogy a magyar vidék létébe beleszólhasson a kormány. És miért mondjuk azt, hogy borítékolható az, hogy a zsírosabb falatokat, a zsírosabb földterületeket az önökhöz köthető oligarchák szerzik meg? Azért, mert az elmúlt évek földbérleti tapasztalata ezt mutatja. Nem levegőből vett ellenzéki ijesztgetésről van szó, a haszonbérletek legnagyobb nyertese Mészáros Lőrinc és köre volt például, 800 hektár tekintetében. Miért hinnénk el ezt, hogy most majd másként lesz? Akkor is azt ígérték, hogy a helyben élő családi gazdálkodókat segítik, ehelyett, láthatjuk, hogy a területek kétharmadánál bizony az önök körei taroltak. Ráadásul bűn azért is, amit most tesznek a jövővel szemben, hiszen bármilyen tisztességes kormány jöjjön 2018-tól, nagyon-nagyon leszűkül a lehetősége arra, hogy érdemi, valódi közjót szolgáló vidékpolitikát folytasson, hiszen a legalapvetőbb eszközét játsszák el a mindenkori magyar kormányoknak, az állami termőföldet. Mindezt miért? Azt hangoztatják, hogy a gazdák akarták. Miniszter úr, nekem a Magosz és az agrárkamara nem a gazdák szavát jelenti, ezek olyan szervezetek, amelyeknek vezetői itt ülnek az önök padsoraiban jól fizető állásokban, és régen elvesztették a lehetőségét annak, hogy a gazdák érdekében fellépjenek, nem is teszik azt. Egy bandaháború szintjére züllesztették a magyar állami földet. Én elhiszem, hogy önök összevesztek az eddig kedves oligarchájukkal és most másokat szeretnének támogatni, de ennek a háborúnak az oltárán ne áldozzák fel a magyar termőföldet. Azt hangoztatják, hogy azé legyen a föld, aki megműveli. Miniszter úr, ez egy nagyon álszent és álságos mondat, hiszen akkor lenne valóban azé a föld, aki megműveli, ha ezt tartós bérben, kedvezményesen valóban helyben élő családi gazdálkodóknak adnák oda, és nem 120 meg 180 millió forintos kikiáltási áron próbálnák a legjobb földeket értékesíteni. Mutasson nekem egy tisztességes gazdálkodót, aki adózottan elő tud mutatni 120 vagy 180 millió forintot, miniszter úr! Ez nevetséges! Természetesen lesznek olyan földterületek, kisebb földparcellák, amelyeket majd valóban gazdálkodók fognak megvenni, nem ellenük irányul a Jobbik felszólalása vagy megnyilvánulásai [[Közbeszólás a Fidesz soraiból: De!]] , soha nem róluk beszéltünk, reméljük, hogy minél több ilyen terület hozzájuk fog kerülni. De sajnos ennyi millió forintjuk nem lesz. Mondjuk ki, önöknek olyan áron is megéri kiszolgálni a haverokat állami földdel, hogy közben kockáztatják azt, hogy ennek jelentős része külföldiekhez kerül. [[14.40]] És ha már külföldieknél vagyunk: itt nagyon nagy a sunnyogás és a hárítás az önök részéről folyamatosan. Önök hoztak egy rendeletet, ami egyébként szembement az önök törvényével, hangsúlyozom, azt is önök hozták, a földforgalmi törvényt, ami szembement ezzel a földprivatizációs rendelettel. Ezt ne próbálják meg az ellenzékre kenni, meg Brüsszelre mutogatni! Nem gondolja komolyan, miniszter úr, remélem, hogy a Jobbik bármikor bármilyen ügyben is Brüsszelhez fordult volna! A szennyest mindig itthon tartottuk és itthon próbáltuk rendezni, ez egyáltalán nem a Jobbikra vall, de azt, hogyha önök hoztak egy harmatgyenge földtörvényt, ami nem védi meg a külföldiektől a magyar földet, azt ne próbálják meg másokra hárítani! A Jobbik mindig egyértelműen a külföldi földtulajdonszerzés ellen volt. Azt hiszem, hogy ezt a földforgalmi törvény már idézett vitájában be is bizonyítottuk, amikor még fizikailag, a pódium elfoglalásával is megpróbáltuk megakadályozni ezen törvény elfogadását. Tehát ahogy a külföldi földvásárlás, úgy a bandaháború következményeit is önöknek kell viselni. És ahelyett, hogy az állami földeket valóban családi gazdálkodók használhatnák, ahelyett most bizony odalökik a nagytőkének. 2053-ig tartó bérleti szerződésekre melyik családi gazdálkodó fog tíz- meg százmilliókkal eladósodni? Ne nézzen minket hülyének, miniszter úr, se a szavazóit! Ez egyértelműen földspekulánsoknak fog kedvezni, és azoknak, akiket önök kinéztek az új kis baráti körüknek. A Jobbik természetesen továbbra sem tudja elfogadni a földprivatizációt, de követeljük, hogy vonják vissza ezt a gyalázatos jogszabályt, legalább addig, amíg a külföldiekkel, a nagytőkével és a spekulánsokkal kapcsolatos kérdésekre választ nem adunk, kemény jogszabályokkal meg nem állítjuk, és természetesen a politikusok szerepét is tisztázni szeretnénk az ügyben. Ezért várjuk azt a nyilatkozatot, ami majd [[Az elnök a csengő megkocogtatásával jelzi az időkeret leteltét.]] tisztázza önöket, hogy indulnak-e a liciteken vagy nem. A mai nap várjuk erre az érdemi válaszát. [[Taps a Jobbik padsoraiban.]]"
5,u2021-06-07-11,OTHER,-1.0,2021-06-07,0.37211644649505615,"Nem kétséges, hogy a parlament hangulatán jól érzékelhető, hogy kevesebb mint egy év múlva parlamenti választások lesznek. Ez kikerülhetetlen. Az viszont már nem, hogy a kormánytöbbség minden kísérletet megakadályozva egész egyszerűen nem hajlandó beszélni a jövőről, itt minden héten azt hallgathatjuk meg, hogy ők mit gondolnak nemcsak az elmúlt tíz évről, hanem az azt megelőző nyolc évről. Hölgyeim és Uraim! Hogyha önök úgy gondolják, hogy önöknek a múltról kell beszélni és nem a jövőről, ez nem probléma, de ezzel a haza nem fog előremenni. Na, meg azzal sem fog előremenni, hogyha ebben a politikai vetélkedésben önök úgy mutatják be magukat, mint az egyetlen igaz eszmének a képviselőit, akik ráadásul erkölcsi-történelmi felsőbbrendűséget képviselnek a haza dolgában; ezzel egyébként megalapoznak minden olyan szándéknak, amely a kampányt agresszív szándékok terepévé kívánja tenni. Óvom önöket, hogy a maguk magatartása és politikája kiindulópontja és bátorítója legyen egy hideg-polgárháborúnak. Ha önök az ország egyik fele ellen folytatnak kíméletlen, erőszakos háborút, az ide fog vezetni. Nem velünk kell önöknek küzdeniük, hanem az országért kell küzdeni. Úgy látom, hogy önök tudnak beszélni a hazáról, a nemzetről, de tenni érte, a jövőt tervezni, a haza egyik felét megbecsülni, a nemzet részének tekinteni, azt önök nem tudják. Hát, kíséreljük meg a hátralévő három percben! Mit kell tennünk a következő években? Leginkább talán azt, hogy ennek a hazának a polgárait egyenrangú, egyformán értékes nemzetalkotónak tekintjük, merthogy az azonos gondolkodás, az azonos vélemény, az azonos hit követelése, az, őszintén szólva, csak a diktatúráknak a sajátja. Önök azt mondják, hogy nem azt akarnak építeni. Akkor tessék demokrataként viselkedni! [[Dr. Rétvári Bence: Mondani mindent lehet…]] Tessék együtt tartani az országot szociálisan is! Nem olyan világot teremteni, ahol az önök kegyeltjei emberi ésszel felfoghatatlan vagyonokat halmoznak fel, míg a többség gürcöl a napi megélhetésért! Teremtsenek olyan országot, ahol azok, akiknek naponta kell megdolgozni a megélhetésért, azok meg tudják védeni magukat, akkor is, hogyha nem az önök támogatói, mert olyan országot szeretnénk, ahol a sikerhez vezető út nem a Fideszhez való lojalitáson keresztül vezet. A sikerhez ne párttagkönyv kelljen, ne a kormány támogatása, hanem versenyképes teljesítmény és minőség. Az ország, amely nem erre épül, az nem lesz versenyképes a világban sem. A haza így nem előremegy, hanem előbb-utóbb tönkremegy az önök keze alatt. Ezt önök csinálják a hazával! Hála istennek, és közösen reméljük, hogy talán túl vagyunk a koronavírus-válság legnehezebb részén, de valamit megmutatott: az a semmittevés, amit önök produkáltak az elmúlt tizenegy évben az egészségügyben, annak iszonyatos következménye van. Önöknek egy dologhoz volt ereje: még ellenzékben megakadályozni egy valóságos, progresszív stratégiai reformot. Azt megakadályozták! [[Dr. Rétvári Bence: A vizitdíjat!]] Mit csináltak maguk az elmúlt tizenkét évben? Azt érték el, hogy aki minőségi szolgáltatást akar, azoknak a nagy többsége, ha teheti, az vagy megvásárolja ezt a szolgáltatást csúszópénzzel, hálapénzzel, vagy kimenekül a magánegészségügybe. Ez történik, kérem szépen, önök alatt! Az történik, hogy az iskoláinkban nem a jövőről beszélgetünk, nem arra készítjük fel őket, nem vesszük tudomásul, hogy minden gyerek más és minden közösség más, nem adunk nekik szabadságot, nem bátorítjuk őket a kérdezésre, hanem összesöprik őket, és azt gondolják, hogy a Szalay utcából meg lehet mondani, hogy az ország egyébként különböző településein különböző gondolkodású, különböző hátterű gyerekeket hogyan lehet elvinni a jövőbe közös erőfeszítéssel. A múlt tagjai maradtak minden tekintetben. Maguknak nincsen köze a jövőhöz [[Derültség a kormánypárti padsorokban.]] és ha nincsen közük a jövőhöz, akkor maradjanak is a múltban! Ez fog önökkel történni nemsoká. Addig már sokat ne ártsanak, legyenek kedvesek! [[Szórványos taps az ellenzék soraiban.]]"
6,u2021-02-22-239,Fidesz-KDNP,0.865234375,2021-02-22,0.9939395785331726,"Köszönöm szépen az államtitkár úr válaszát. Engedje meg, hogy ezúton is megköszönjem, és kérem, továbbítsa a Magyar Honvédség állománya felé a köszönetünket innen a parlamentből, hiszen valóban számíthatunk rájuk, számíthattunk az elmúlt időszakban is, fontos, hogy érezzék, hogy mi is segítjük az ő munkájukat költségvetéssel és természetesen politikai hozzáállással. A jövőben is megadunk minden támogatást, hogy ezt a védelmező, óvó munkát el tudják látni. [[18.00]] Egy dologra hadd hívjam fel még a figyelmet, egy történelmi visszatekintés néhány másodpercben. Az első világháború időszakában is számos járvány dúlt, az első világháborút majdnem ha előbb jelentkezett volna a spanyolnátha az döntötte volna el, hála a jóistennek végül is, bár nyilván sokan meghaltak akkor, de hála istennek, a háború lezárult, és bizony az oltásnak a fontossága, a védőoltás fontossága ott is felmerült. Én azt hiszem, hogy a történelemből érdemes tanulnunk, tehát fontos, hogy az oltás is megfelelően haladjon az oltási terv alapján, de nagyon fontos, hogy továbbra is megadjunk minden támogatást, állami, kormányzati támogatást a hazánk biztonságát és a magyar emberek egészségét védelmező állami szerveknek, így a Magyar Honvédség katonáinak is. Még egyszer nagyon szépen köszönjük a válaszát, és gratulálunk a katonáinknak. [[Taps a kormánypártok soraiban.]]"
6,u2022-05-17-23,Fidesz-KDNP,0.80517578125,2022-05-17,0.9945694804191589,"Köszönöm a szót, elnök úr. Tisztelt Elnök Úr! Tisztelt Országgyűlés! Tisztelt Képviselő Úr! Nem sokkal ezelőtt egy napirend előtti hozzászólásra válaszolva már volt módom értékelni és elismerésemet kifejezni a magyar rendőrség személyi állományának azért az eredményes és emberfeletti szolgálataiért, amit a belbiztonság, a határok, a déli határok megvédése és a Covid-járvány leküzdése érdekében tesznek, vagy akár a szomszédunkban dúló háborúval kapcsolatos rendőrségi feladatot látják el. Köszönjük a magyar rendőrség személyi állományának. Én azt gondolom, hogy olyan módon látják el feladatukat, amely országon és világon belül is elismerést érdemel, és amellyel kapcsolatban azt szoktam elmondani, hogy Magyarország biztonságos ország, és ezt szerintem az Európai Unióban és a világban is elismerik, és ennek a kedvező hatásait valamennyien érzékeljük. Engedje meg, képviselő úr, hogy utaljak arra, hogy 2015. július 1-jén indult egy életpályamodell, amely 2019-ig meg is valósult teljes mértékben, és azt követően is a Belügyminisztérium vezetése és a rendőrség vezetése is világosan látja, hogy ez az új kihívás, illetőleg ez a teljesítmény a rendőrség személyi állománya számára is elismerésre méltó, keresi és kereste azokat a megoldásokat, amelyek ennek a megvalósítását szolgálják. Nemcsak a fegyverpénzre utalok, hanem arra is, hogy a 2019. év végén 500 ezer forintos juttatást kaptak a rendőrök. Emlékeznek rá, talán ön is emlékszik rá, képviselő úr, hogy ez megtörtént. Most pedig az év elején a hathavi fegyverpénzt megkapta a rendőrség személyi állománya, és azt gondolom, hogy ez egy jó döntés volt, és ennek a jó visszhangját tudjuk tapasztalni. A 10 százalékos illetményemelésről is tettem említést, amit az év elején kaptak meg a rendőrök. Engedje meg, hogy a teljesítményértékelésről is szót ejtsek, ami rendszeresen, minden évben megtörténik, és ez is egy jelentős anyagi juttatás a rendőrség személyi állománya részére; ez vonatkozik a korábbi időszakokra, illetőleg vonatkozik erre az évre is. Azt is szeretném kiemelni, hogy lakhatási támogatást is biztosít, közel 3 milliárd forint értékű támogatást vagy forrást az éves költségvetés már évek óta, és az is nagyon fontos és az eredményességet javította, hogy az elmúlt 12 évben jelentős mértékben átalakult a rendőrség finanszírozása, megszűntek az adósságot eredményező helyzetek, a rendőrség költségvetési támogatása stabil volt, jelenleg is stabil. [[10.00]] A gépjárműállományt jelentős mértékben kicseréltük, és olyan gépjárműállománnyal rendelkezik a rendőrség, amely az eredményes munkavégzéshez ma már elengedhetetlen. Természetesen ezeket is folytatni kell, mert nem lehet megállni, mert egyébként a bűnözők mindig egy lépéssel megpróbálnak előttünk járni. Én azt gondolom, hogy az elmúlt 12 évben meg tudtuk mutatni azt, hogy ez nem sikerül nekik, és jelentős eredményeket tudtunk elérni a belbiztonság javítása érdekében. Erről is beszéltem a korábbi hozzászólásomban. Bízom benne, hogy az a leszerelési hullám, amit ön jövendölt vagy előrevetített, az nem valósul meg. Tudjuk azt, hogy akár a járőrállományt, de a személyi állomány más részét illetően is fontos az, hogy további módon növeljük azokat az anyagi elismerési formákat, azokat a bérjellegű juttatásokat, amelyek az állomány munkájának az elismerését segítik. Bízunk abban, hogy a következő ciklusban is megtaláljuk erre a forrásokat. Kérem önt, hogy ha ezt fontosnak tartja, akkor majd a költségvetési szavazáskor, illetőleg az ezt biztosító törvények elfogadásánál igen gombbal támogassa ezeket. Köszönöm szépen, hogy meghallgattak. [[Taps a kormánypárti padsorokban.]]"
6,u2020-04-07-9,Fidesz-KDNP,0.767578125,2020-04-07,0.9936591982841492,"Tisztelt Elnök Úr! Tisztelt Miniszter Úr! Tisztelt Ház! Először is köszönetet szeretnék mondani a minisztériumnak és miniszter úrnak az elmúlt egy hónap megfeszített munkájáért. Szeretném kifejezni a Fidesz részéről a részvétünket a vírus magyar, európai és minden nemzetközi áldozatának, és kifejezni elismerésemet a világ minden frontvonalában harcoló szakembernek. Egy globális háborúval van dolgunk, ahol közös az ellenség, és ez a tény esélyt kínál arra, hogy egy eddig ismeretlen mélységű nemzetközi összefogás jöjjön létre, és tudnunk kell azt, hogy a járvány elején tartunk. A repatriálás és a személyi tranzit területén, úgy gondolom, jól vizsgázott a magyar szomszédsági és regionális politika, és több európai uniós szerepvállalás indokolt lett volna ezen a területen.Az Európai Unió egységével kapcsolatban azonban történtek rendkívül súlyos hibák. Kell vitázni tehát az eredményeken, az együttműködés módján, de egy bődületes politikai és kommunikációs fiaskó volt a 13 ország közös nyilatkozata. Az Európai Unió egységét ez mélységesen aláásta, a kelet-nyugati megosztottságot elmélyítette. Kinek az érdeke? Észtország javaslatát szeretném üdvözölni, legyen az Európai Unió 27-es közös nyilatkozata, és Magyarország támogató magatartása ebben a kérdésben, azt hiszem, fontos volt. Ami pedig a jogállamiságot illeti, tisztelt képviselőtársaim, józan hang is megfogalmazódott az európai külügyek tanácsán. Josep Borell külügyi főképviselő szerint a jogállamisági vitákat a járvány utáni időre kell halasztani. Örülnék annak, ha az Európai Néppárt pártjai, Tusk elnök úr is, meghallgatná Josep Borell véleményét. Utolsó megjegyzésként képviselő asszonynak: Észak-Macedóniában a NATO-tagsági folyamatot Gruevszki miniszterelnök úr indította el. Köszönöm szépen a figyelmüket. [[Taps a kormánypárti padsorokban.]]"
6,u2015-11-16-1,Fidesz-KDNP,-0.87255859375,2015-11-16,0.9954407215118408,"Tisztelt Elnök Úr! Tisztelt Képviselőtársaim! Tisztelt Ház! Első szavunk ma is a részvété, ezúton is tolmácsolom a magyarok és Magyarország részvétét Franciaországnak és a francia népnek, együtt érzünk velük, és mellettük állunk a bajban. Tisztelt Ház! Az Európai Uniót megtámadták, és mi is veszélyben vagyunk. François Hollande, a Francia Köztársaság nagyra becsült elnöke szerint, ami történt, az háborús tett. Ha ez így van - márpedig így van -, akkor tudnunk kell, hogy nem csak Franciaország és a francia nép áll háborúban. Franciaország az Európai Unió tagja. Innen nézve Párizsban az Európai Uniót támadták meg; tagjai vagyunk, tehát ez a mi ügyünk is. Ami péntek éjszaka történt, az megtörténhet más helyeken is Európa-szerte. Mi sem vagyunk biztonságban. Itt az idő, hogy az Európai Unió vezető politikusai is ráébredjenek és megértsék, hogy mi a tét. Tegyük fel az egyszerű kérdést: mi az emberségesebb? Ez idáig mi, magyarok azon voltunk, hogy lezárjuk a határt a Közel-Keletről és az Afrika felől érkező áradat előtt. Meg is kaptuk a magunkét, hogy ez nem emberséges. De itt van előttünk a kérdés: mi az emberségesebb? Lezárni a határokat az illegális határsértők előtt, vagy ártatlan európai polgárok életét kockára tenni? Az élethez való jog minden más jogot megelőz, mint ahogy az önvédelem joga is erősebb minden másnál. Semmiféle ideológia vagy gazdasági érdek miatt nem tehetjük ki életveszélynek az európai polgárokat. Akárhogy is, azt látjuk, hogy az Unió sodródik; gyenge, bizonytalan és bénult. Tanácskozás és konferencia van rogyásig, de megoldások nincsenek. Ideológiák hálójában vergődünk, ahelyett, hogy a józan ész és saját kulturális hagyományaink alapján cselekednénk. Számos európai ország vezetője a mai napig azon agyal, hogy miképp oldják meg a bevándorlók tömegeinek beszállítását és befogadását, ahelyett, hogy közösen gyakorlati lépéseket tennénk végre az áradat megállítására. Brüsszelben még mindig azt állítják, hogy a bevándorlás jó dolog, miközben napról napra újabb bizonyítékokat kapunk arról, hogy a bevándorlás rossz dolog. Nem win-win, vagyis kölcsönös nyertes, hanem lose-lose, kölcsönös vesztes ez a helyzet. Tisztelt Ház! Mi úgy érezzük, hogy Európa léte a tét. Brüsszel azonban rossz üzeneteket, újabb és újabb meghívókat küld a migránsoknak, ahelyett, hogy megüzennénk nekik végre határozottan és becsületesen, hogy itt egyáltalán nem az várja őket, amire ők számítanak. Tisztelt Ház! Többször figyelmezettük az Európai Unió vezetőit, hogy ne hívják be ezeket az embereket Európába. Mindenki, aki józan ésszel végiggondolta a korlátlan népvándorlás lehetséges következményeit, tisztában lehetett azzal, milyen veszélyeket rejt magában a határainkon illegálisan, ellenőrizetlenül beáramló tömeg. Az európai és az amerikai biztonsági szakemberek, titkosszolgálati, hírszerzési főnökök, rendőri vezetők folyamatosan figyelmeztették Európát a terrorveszély növekedésére. Minden politikus, Európa összes vezetője tudott a veszélyről. A görögök pedig már régen megmondták, még a nyár elején, egyáltalán nem zárható ki dzsihádisták érkezése a migránstömeggel. A józan ész talajáról szemlélve egyértelmű volt: egész egyszerűen nem szabad tömegeket ellenőrizetlenül beengedni, olyan emberek százezreit, akikről nem tudjuk pontosan, honnan jönnek, nem tudjuk, hogy kicsodák, és nem tudjuk, hogy mit akarnak, ráadásul, tisztelt Ház, olyan területekről, ahol az európai államok éppen katonai akciókat hajtanak végre. Ilyen még soha nem fordult elő: olyan területekről engedünk be, sőt szállítunk be ellenőrizetlenül százezreket, amelyekkel az Európai Unió hadban áll. Bebizonyosodott, hogy a terroristák tudatosan és jól szervezetten arra használják föl a népvándorlást, hogy elvegyüljenek az otthonukat a jobb élet reményében elhagyó emberek tömegében. Nem gondoljuk azt, hogy mindenki, aki onnan jön, terrorista. De nem tudjuk, senki sem tudja megmondani, hogy hány terrorista érkezett a migránsok között eddig, hányan vannak már itt, és hányan érkeznek még nap mint nap. Terroristából egy is sok. Belegondolni is rossz, hogy hazánk területén hány terrorista mehetett át. Ideje ennek véget vetni egész Európában. Tisztelt Képviselőtársaim! Minden józanul gondolkodó ember számára világos, hogy Európa nem bír el ennyi embert. Mindannyian tudjuk, hogy az európai gazdaság nem tud megbirkózni ekkora teherrel, de a pénzügyi és gazdasági realitásokon túl a népvándorlás három olyan súlyos veszélyt jelent, ami külön-külön is kellő indok az emberáradat visszaszorítására. [[13.20]] Először is: péntek éjjel megtapasztalhattuk, hogy a népvándorlás hatványozottan növekvő terrorveszélyt jelent, sőt ma már nem terrorveszélyről, hanem tényről, vagyis valóságos terrorról van szó. Másodszor: a népvándorlás növeli a bűnözés veszélyét. Erről nem PC, politikailag nem korrekt beszélni, sőt a nyugati világ ezeket a tényeket nyíltan letagadja, de attól még tény: ahol Európában sok bevándorló van, ott jelentősen megnőtt a bűnözés és romlott a közbiztonság, több a lopás, a rablás, a bántalmazás, a súlyos testi sértés, a nemi erőszak és az emberölés. Ha nem beszélünk róla, ezek attól még tények maradnak. Harmadszor pedig: a más földrészekről, más kultúrákból ideérkező emberek tömeges betelepülése veszélyt jelent a kultúránkra, életformánkra, szokásainkra és hagyományainkra. Most már azok is, akik a multikulturalizmus téveszméiben éltek, és ezt a téveszmét ránk is akarták erőltetni, láthatják, hová vezet mindez. Tisztelt Elnök Úr! Tisztelt Képviselőtársaim! Tisztelt Ház! A történtek fényében szólnunk kell a kötelező beletelepítési kvóta kérdéséről is. Még mindig ott tartunk, hogy valahol Magyarországon kívülről akarják megmondani, hogy nekünk, magyaroknak kivel kellene együtt élnünk, erről szól ez a kvóta. Azt javaslom a tisztelt Háznak, továbbra se fogadjuk el, ragaszkodjunk továbbra is ahhoz, hogy magunk döntsük el, kit akarunk beengedni, kivel akarunk együtt élni. A kötelező beletelepítési kvóta egész egyszerűen nem Európa, éles ellentétben áll az európai szellemmel. Értelmetlen, mert nem megoldja, hanem súlyosbítja a válságot. Jól látható, hogy a kötelező beletelepítési kvóta nem távol tartja, inkább meghívót jelent a migránsok számára. A nyomást nem csökkenti, hanem növeli, és az európai országok a gyorsan növekvő nyomás miatt vissza fogják állítani az Unión belüli határaikat. Ha ez így megy tovább, ez csak idő kérdése, és ez a schengeni rendszer és a szabad mozgás végét jelentené. A kötelező kvóta, tisztelt képviselőtársaim, jogtalan is, mivel az európai vezetőknek nincs hatásköre ebben a kérdésben ilyen döntést hozni; nincs jogkörük rákényszeríteni egy tagállamra sem a menekültek, illetve a bevándorlás ügyében olyan intézkedést, amit az illető ország nem akar. A terrortámadás fényében most már Brüsszel végképp nem vitathatja el, hogy a tagállamoknak joguk van megvédeni magukat, ugyanis a kötelező betelepítési kvóta azért veszélyes, mert szétterítené a terrorizmust Európában. Tisztelt Ház! Tisztelt Elnök Úr! A tények és a tragikus események azt mutatják, hogy új Európa-politikára van szükség, nem elég toldozni-foldozni, javítgatni a régit. Azt javaslom, toljuk félre a dogmákat, felejtsük el a politikai korrektséget, beszéljünk egyenesen és nyíltan. Azt javaslom, térjünk vissza az ideológiák világából a józan észhez, és négy magától értetődő parancsolat alapján gondoljuk újra az európai politikát. Először is: meg kell védenünk az Európai Unió külső határait, mert a biztonság a határok védelmével kezdődik.Másodszor: meg kell védenünk a kultúránkat, mert Európa lényege szellemi és kulturális identitása.Harmadszor: meg kell védenünk gazdasági érdekeinket, mert nekünk, európaiaknak a világgazdaság centrumában kell maradnunk. Negyedszer: meg kell adni az embereknek azt a jogot, hogy befolyásolhassák az európai döntéseket, mert az Uniónak demokratikus alapokon kell állnia. Tisztelt Képviselőtársaim! Az európai polgárok nem akarták, nem akarták, hogy idegenek százezrei ellenőrizetlenül, határainkon illegálisan átlépve lerohanják országainkat. Ilyen politikára soha sehol senkinek nem adtak sem megbízást, sem engedélyt. Az emberek biztonságban akarnak élni, és élvezni akarják az Unió előnyeit, és nekünk, parlamenti képviselőknek és kormányzatoknak szerte Európában az a dolgunk, hogy meghalljuk az emberek hangját. Köszönöm megtisztelő figyelmüket. [[Hosszan tartó taps a kormánypártok soraiban.]]"
6,u2016-10-12-153,Fidesz-KDNP,-0.89990234375,2016-10-12,0.9961608052253723,"Köszönöm szépen a szót, elnök úr. Tisztelt Képviselő Úr! Tisztelt Ház! Száz évvel ezelőtt mai léptékben is hihetetlen mennyiségű magyar katona harcolt az I. világháború frontjain. El sem tudjuk képzelni, hogy mennyien haltak hősi halált közülük, hiszen 661 ezer magyar katona nem tért vissza soha a frontokról. Ez nagyobb veszteség, mint valaha máskor, kétszer annyi katonai veszteség, mint amennyi Magyarországot érte a II. világháborúban. A valaha volt legnagyobb veszteségünk. Ezt csak tetézi az, hogy hadifogságba is 743 ezren kerültek, 734 ezren pedig eltűntek, megsérültek. Ha összeadjuk ezeket a számokat, nagyon nagyot, közel kétmilliós számot kapunk, de ebből a legfájóbb nyilván az a 661 ezer honfitársunk, egykori magyar katona, aki nem tért vissza soha a családjához. Méltatlan az a helyzet, ami Magyarországon van, hiszen nem kellőképpen emlékezünk meg erről a hősi tettről, a hazáért való helytállásról. Itt olyan hősökről beszélünk, mint a XX. században nagyon sok hősről, akiket rendkívül alulértékelünk ma is, és a történelem folyamán a XX. században is. Ennek megvolt persze a maga oka. Nem azért történt ez, mert a magyar emberek ne emlékeznének rájuk, hiszen nem tudunk olyan településre elmenni vidéken, ahol ne látnánk a falu, a város, a település közepén egy kisebb emlékművet, amelybe bele vannak vésve az I. világháborús hősi halottak nevei. Hanem bizony a kommunista időszakban nem vállalták a történelmi folytonosságot ezzel az időszakkal, az I. világháborúban elesett hősi halottainkat egy dinasztikus küzdelemben meghalt áldozatoknak tekintették. Éppen ezért lerombolták az I. világháborús hősöknek azokat az emlékműveit, amelyek Budapesten felépültek, vagy átalakították őket. Van, amelyiknek már nyoma sincsen, van, amelyiknek a talapzata áll, de arra más szobrot emeltek; vannak olyanok, amelyeket még nem fejeztek be, és persze volt olyan, ami a háborúban sérült meg.Tehát nagyon sokkal tartozunk ezeknek az embereknek, mégpedig azért is, mert aki az életét adja a hazáért, az méltán számíthat, ameddig a haza fennáll, a haza tiszteletére, kegyeletére, visszaemlékezésére. Ezért fontos, hogy a centenárium alkalmából, az I. világháború kitörésének és lezajlásának 100 éves évfordulója alkalmából minél több módot ragadjunk meg a múlt traumájának megismerésére, feldolgozására, és ez is Magyarország egységét minél inkább szolgálja. Ezért hozott létre Magyarország Kormánya emlékbizottságot is, amelyik már két éve szervezi a megemlékezéseket. Ha ezekből a megemlékezésekből egy-kettőt ki tudnék emelni, biztos, hogy az elsők között az Új világ született - Európai testvérháború 1914-18 című kiállítást említeném meg, amit több mint 20 ezren láttak már. Ez Budapesten, a Várkert Bazárnál található, és további folytatásai is lesznek. Azt hiszem, méltán színvonalas kiállítás, ami jól mutatja be azokat a boldog békeidőket, a háború kezdeti szakaszait, a propagandát, a nők helyzetét és azt a változást, amit az I. világháborúban és az I. világháborút megelőző időszakban sokan megéltek. További folytatásai is jönnek ennek a kiállításnak, hiszen akár a dinasztiákat, akár a háború következményeit is érdemes bemutatni, ami akár a tömegtermelésben, akár a nők politikai jogainak kiszélesedésében, nagyon sokféle következményben nyilvánult meg. Fontos tudatosítanunk, hogy ezek mind-mind az I. világháború következményei. Ha egy-két programot a 2015-ös, ’16-os évből megemlíthetek, mindenképpen fontos a Frontmozi vetítéssorozata, amely I. világháborús témájú filmeket dolgoz föl, és utána beszélgetések is következnek. De volt kerekasztal-beszélgetés háborús betegségekről, múzeumokról és emlékművekről konferencia, a színház háborúban elfoglalt helyzetéről szintén tudományos tanácskozás volt, az új technológiák bevetéséről, szintén a XX. Századi Intézet szervezésében, az Olasz Kultúrintézetben volt szakmai tudományos rendezvény, ugyanúgy a győztesekről és legyőzöttekről szintén ugyanott, hasonló szervezők körében.Még jó pár konferenciát tudnék megemlíteni, de engedjék meg, hogy pár olyan nagy állami intézményt is megemlítsek, amelyik I. világháborús tematikájú rendezvényekkel, kiállításokkal élt. A Budapesti Történeti Múzeum, a HM Hadtörténeti Intézet és Múzeum, ki-ki megnézheti ott is a kiállítást. A Balassi Intézet világszerte számos rendezvényt szervezett. Itt nemcsak kiállításokra vagy konferenciákra kell gondolni, hanem akár a Csárdáskirálynő bemutatására, amely az akkori Magyarországnak egy jó lenyomata, az akkori időszak jó jelzője. Az Országos Széchényi Könyvtár, a Külgazdasági és Külügyminisztérium szintén rendezvényeket szervezett, a Nemzeti Színház és nagyon sok civil szervezet adta be pályázatát és nyert is. Illetőleg arra is törekszünk, hogy ne maradjon Magyarországon olyan I. világháborús emlékmű vidéken, amelyet a centenárium keretében ne újítanánk föl. Hiszen ez a minimum tisztesség, amit meg kell adni az I. világháború hőseinek, hogy felújítjuk ezeket az emlékműveket. Én itt egy pár hónappal ezelőtti utalási listát gyűjtöttem ki, ebben már most is 282 település szerepel, Szentgáltól Nagyvázsonyig, Nagyszénástól Karcsáig, Pusztaföldvártól Becskéig, Vál községtől Borotáig, és még lehetne sorolni azokat a településeket, kisebbeket és nagyobbakat egyaránt, ahol a 100 éves évforduló alkalmából felújítjuk az emlékműveket, hogy méltó helyen emlékezzünk meg az I. világháború hőseiről. Ebbe az emlékezéssorozatba, azt hiszem, nagyon jól beleillik az, hogy annak a haderőnemnek is felújítsuk vagy létrehozzuk, pontosabban kibővítsük az emlékművét, amiről képviselő úr beszélt. Hiszen nagyon sokan a magyar katonák közül hullámsírban lelték hősi halálukat. Az ő hazáért való kiállásukra emlékeznünk kötelesség. Más nemzetek ha már ezen a helyszínen tisztes módon állítottak emléket a saját hazájuk hősi halottainak, akkor nekünk is ugyanígy fontos kötelezettségünk, hogy ezt megtegyük.Már csak azért is, mert ha ezeket az erényeket, ezeket a példákat nem állítjuk a magyar fiatalok, a magyar társadalom elé, akkor nagyon nagy veszélye van annak, hogy ezek az erények nem lesznek annyira megbecsültek, nem lesznek annyira példaként követettek, és az egész országra, az ország jövőjére károsan hathat, gyengítheti ezeknek az erényeknek a társadalomban való jelenlétét. Márpedig a hősök megbecsülése, a hősök kultusza, példaképként való fölemelése azoknak, akik mertek kiállni egy olyan ügyért, ami messze az ő hétköznapjaikon, életükön túlmutat, hiszen a hazáról, a nemzetről, közös országunk megvédéséről volt szó, a haza céljainak szolgálatáról, és ezért a legnagyobb áldozatot hozták, amit ember az életében hozhat, az életüket áldozták. Nos, ezeket az embereket mindig az egyik legmagasabb piedesztálra kell állítsuk, leginkább példaképként kell hogy állítsuk, legalábbis megbecsült emberként kell hogy mindenki elé állítsuk.Bízunk benne, hogy soha többé nem lesz sem Magyarországon, sem Európában, sem a világon olyan helyzet, amikor hasonló hősiességre szükség lenne, de hát látjuk, hogy sok helyen a világban sajnos most is zajlanak háborúk. És fontos, hogy Magyarországon a katonák, a hősi halált halt magyar honvédek tisztelete ne lankadjon, bármilyen haderőnemről van szó, és amivel az irányukba tartozunk, azt megtegyük, kegyeletünket lerójuk. De legalább ennyire a saját jövőnkért is tegyünk. Hiszen Magyarországon ezt a fajta kiállást, ezt a fajta hazaszeretetet, a bátorságot, a hősiességet, a bajtársiasságot, ami a katona jellemében megvan, ami ezekben a szobrokban jelképesen ott van, és aki fölnéz rájuk, az ezekben a szobrokban láthatja, nos, ezeket az erényeket, ezeket a tulajdonságokat továbbra is meg kell becsüljük, és a jövő nemzedékek elé példaként kell állítsuk. Mert csak akkor lehet Magyarország erős nemzet, csak akkor lehet mindenkinek helyén a gondolkodása, azt hiszem, és ez a hazaszeretetre nevelésnek is fontos része, hogy hőseinket megbecsüljük, és méltóképpen emlékezzünk meg róluk. Ezért köszönjük képviselő urak javaslatát, és bízunk benne, hogy a határidőig, amit képviselő úr említett és benne szerepel a határozati javaslatban is, állni fog ez az emlékmű. A magyar kormány és a centenáriumi emlékbizottság, az I. világháborús emlékbizottság ennek fedezetét rendelkezésre bocsátja. Köszönöm szépen. [[Taps a kormánypárti padsorokban.]] [[17.10]]"
6,u2022-03-10-1-218,Fidesz-KDNP,-0.95068359375,2022-03-10,0.9931806921958923,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! A baloldal felelőtlen mondataival nap mint nap olajat önt a tűzre, élezi az így is nehéz helyzetet. Katonákat és fegyvereket küldenének Ukrajnába, pedig a magyar érdek egyértelmű, nem hagyjuk, hogy bárki is belesodorjon bennünket a háborúba, nekünk a magyar emberek biztonsága az első. Ugyanakkor a baloldal elképesztő és veszélyes javaslatokkal állt elő az energia területén is. Ők a magyar emberekkel fizettetnék meg a háború árát. Hevesen, agresszívan reagálnak és kiabálnak, amikor most nyugalomra és tapasztalatra van szükség. A baloldal újabb felelőtlen javaslatai is megérkeztek: elzárnák az orosz gázt, és leállítanák a paksi beruházásokat, felmondanák a Roszatommal a szerződést. Gyurcsány és Márki-Zay terve, amit itthon és Brüsszelben is képviselnek, elviselhetetlenül nagy pluszköltséget rakna a magyar családokra és a magyar vállalkozásokra. Ki kell mondani, hogy a szankciók kiterjesztése az energiaszektorra aránytalanul nagy terhet jelentene az emberek számára. Tegyük tisztába! Európában 2022 februárjában is Budapesten volt a legalacsonyabb a földgáz átlagára, az áramért pedig a második legkedvezőbb árat fizették a háztartások. Ezeket az eredményeket meg kell védeni. Legyen világos: a paksi áram nélkül négyszeresére nőne a családok által fizetendő villamos energia ára, az orosz gázszerződés és szállítás nélkül pedig átlagosan havi 26 ezer forinttal nőne a gázszámla. Súlyos pénzek ezek, és ezt a pluszköltséget a baloldal minden gond nélkül ráterhelné a magyar emberekre. Ne hagyjuk, hogy a baloldal az emberekkel fizettesse meg a háború árát! Ezért kérdezem a tisztelt államtitkár urat, mi történne a magyar családok energiaellátásával, ha a baloldal kerülne hatalomra. Köszönöm szépen. [[Taps a kormánypárti padsorokból.]]"
6,u2015-03-31-95,Opposition,0.81689453125,2015-03-31,0.9940571784973145,"Köszönöm a szót, elnök úr. Tisztelt Elnök Úr! Tisztelt Képviselőtársaim! Az MSZP elkötelezett támogatója a terrorizmus elleni harcnak. Határozott elvi álláspontunk, hogy Magyarországnak is erejéhez, valamint teherbíró képességéhez mérten ki kell vennie részét a demokratikus államok közösségének a nemzetközi béke és biztonság fenntartását célzó erőfeszítéseiből. Az MSZP ezt képviselte korábban kormánypártként, és felelős ellenzéki pártként ugyanezt képviseli most is. Ennek szellemében következetesen támogattuk és támogatjuk Magyarország szerepvállalását a Koszovóban, Boszniában, Afganisztánban és Észak-Afrika számos országában tevékenykedő katonai missziókban. Ezekben a missziókban a Magyar Honvédség állománya és katonái kiváló helytállásról tettek tanúbizonyságot, és komoly elismerést vívtak ki hazánknak. A nemzetközi katonai feladatok támogatása részünkről nem pusztán nyilatkozatokban, hanem itt az Országgyűlés ülésein az MSZP szavazási magatartásában is rendre megmutatkozott. Éppen két hete annak, hogy kilenc darab ilyen nemzetközi katonai misszióról szóló beszámoló elfogadásáról határozott a Ház, amiket az MSZP kivétel nélkül mind megszavazott. Azzal szemben sem fogalmaztunk meg kritikát, és támogatandónak tartottuk, hogy előző év őszén a kormány csatlakozott az Iszlám Állam nevű terrorszervezet elleni nemzetközi koalícióhoz, bár ezt a lépést előzetesen a támogatásunkról nem tudtuk biztosítani, hiszen az Orbán-kormány ebbe a döntésbe sem volt hajlandó bevonni az ellenzéket, holott Magyarország szerepvállalása jelenleg is nagyon jelentős. Az Iszlám Állam nevű terrorszervezet ellen szerveződött nemzetközi koalíciónak jelenleg 62 plusz 1 ország a tagja. A részt vevő országok katonai erejükhöz és gazdasági lehetőségeikhez mérten veszik ki részüket a közös erőfeszítésekből. Jelenleg 16 ország tartozik abba a kategóriába, amely harci repülőivel részt vesz az Iszlám Állami elleni légicsapásokban, illetve harcoló erőket bocsátott rendelkezésre. További 16 ország alkotja a szerepvállalás második kategóriáját, amelyek katonai felszerelések, hadianyagok rendelkezésre bocsátásával támogatják a küzdelmet. 14 ország humanitárius segítséggel támogatja a koalíciót, míg 14 ország csak politikai támogatást nyújt. [[Móring József Attila elfoglalja a jegyzői széket.]] Magyarország már jelenleg is a szerepvállalás második kategóriájába tartozik, figyelemmel arra, hogy a humanitárius segélyeken túlmenően jelentős mennyiségű hadfelszereléssel járul hozzá a terrorszervezet elleni küzdelemhez. Az erről szóló 1470/2014-es kormányhatározat szerint több millió darab különböző töltényt, lőszert, hadianyagot bocsátottunk már eddig is az Iszlám Állam terrorszervezet ellen Irak területén küzdő biztonsági erők rendelkezésére. Bár a kormány egészen eddig nem volt kíváncsi az álláspontunkra, most azonban e napirend kapcsán szeretném egyértelműen rögzíteni: az MSZP támogatja Magyarország részvételét az Iszlám Állam nevű terrorszervezettel szemben létrejött koalícióban, és elfogadhatónak tartja a szerepvállalás jelenlegi formáját és mértékét. Azt is elfogadhatónak tartjuk, hogy a nemzetközi környezet és a biztonsági feltételek változásával akár a részvétel újragondolása, esetleg annak fokozása is indokolttá válhat. A kormány-előterjesztés most a lehető legmagasabb szintre akarja emelni a szerepvállalást, és magyar katonákat akar küldeni a világ egyik legveszélyesebb válságövezetébe. Csakúgy, mint minden korábbi esetben, az MSZP frakciója ezúttal is alaposan tájékozódott, és gondosan mérlegelte, hogy a jelenlegi körülmények között az előterjesztés szerinti feltételekkel megadható-e a felhatalmazás a katonai részvételre. A rendelkezésre álló információk alapján, a felelősségteljes mérlegelés eredményeként arra a következtetésre jutottunk, hogy az Orbán-kormány több okból is nincs abban a morális helyzetben, hogy az Országgyűlés felhatalmazását kérje. [[14.00]] Teljesen nyilvánvalóvá vált ugyanis, hogy az előterjesztésben szereplő katonai feladatra Magyarországot nem felkérték, hanem arra Orbán Viktor kormánya maga ajánlkozott. Világosan kiderült ugyanis, hogy politikai szinten nem érkezett ilyen tartalmú felkérés a nemzetközi koalíció részéről. Csupán az Iszlám Állam terrorszervezet elleni műveletek tervezését végző amerikai CENTCOM területi parancsnokság kereste meg a Honvéd Vezérkart a konkrét műveleti részvételi igénnyel. A kormány is elismeri, hogy ezt megelőzően, illetve ezen túlmenően semmilyen konkrét felkérést nem kapott Magyarország. Tisztelt Képviselőtársaim! Katonai és politikai vezetők az elmúlt 25 évből egyetlen ilyen ügymenetben zajló felkérésre sem emlékeznek. Ráadásul Orbán Viktor és Szijjártó Péter már az állítólagos felkérést hetekkel megelőzően is többször nyilatkozott a tervezett észak-iraki szerepvállalásról. A dátumok alapján jól látható, hogy a kormány már jóval az amerikai CENTCOM területi parancsnokság levelét megelőzően döntött a katonai szerepvállalásról. Feltehetően ez azért történt, hogy a CENTCOM mint a koalíciós műveleti képességek tervezéséért felelős parancsnokság, a magyar kormány politikai nyilatkozataiból kiindulva, az aktuális műveletei igényeknek megfelelően kidolgozta a felajánlott magyar szerepvállalás lehetséges formáját. A dátumok és a körülmények ismeretében aligha lehet tehát más következtetésre jutni, mint hogy Orbán Viktor kormánya maga ajánlkozott a katonai feladatra. A parlamenti frakciókkal pedig csak azt követően kezdtek látszategyeztetésekbe, miután elkötelezték hazánkat a katonai részvétel mellett. Az a megbeszélés nem tekinthető valódi egyeztetésnek, amin a kormány döntésének puszta megerősítését várják el az ellenzéki pártoktól. Önök pontosan tudják, hogy 2010 előtt nem ilyen eljárás előzte meg a nemzetközi katonai műveletekben történő magyar szerepvállalásokat. Az pedig teljesen természetes, hogy a háborúban álló koalíciós partnereink minden felajánlást örömmel fogadnak. Legfeljebb meglepődve nyugtázzák, hogy egy közép-európai ország, a térségben egyedüliként, messze erején és teherbíró képességén túlmutató katonai feladatot vállal magára. Vajon milyen megfontolásból ajánlkozott fel Orbán Viktor erre a kockázatos, Magyarország terrorfenyegetettségét elismerten növelő feladatra? Meghökkentő módon Orbán Viktor és kormánya a nyugati értékközösséget ért támadásra és a keresztény közösségek közötti szolidaritás szükségességére hivatkozik. Érvelésük szerint Magyarország a nyugati értékközösség része, amiből kötelezettségek is fakadnak. Most azok papolnak a nyugati értékközösség iránti elkötelezettségről, akik például az orosz agresszió idején a legkritikusabb időszakban vajmi kevés szolidaritást tanúsítottak keleti szomszédunk, Ukrajna felé. Az az Orbán Viktor beszél a nyugati értékek védelméről, aki szerint, és most szó szerint fogom idézni: „Az ideológiai központú külpolitikai vonalvezetést a félnótás országok számára találták ki az okos országok.” Aki büszkén hirdeti, hogy, szintén szó szerint fogom idézni: „Elkötöttük magunkat az ideológiai megközelítésű külpolitikától, ezért sokkal nyitottabban tudunk kapcsolatokat építeni olyan országokkal is, amelyek nem a nyugati szövetségi rendszer részét képezik.” Most az a miniszterelnök szólít fel bennünket a nyugati értékek védelmére, aki szerint a nyugati típusú demokráciák bukásra vannak ítélve, és az illiberális demokráciáké a jövő; aki olyan országokat állít példaképül, amelyek az ő megfogalmazásával élve nem nyugatiak, nem liberálisok, nem liberális demokráciák, talán még demokráciák sem. Szóval, az érdekalapú, pragmatikus külpolitikájára oly büszke Orbán-kormány hirtelen a nyugati értékrend iránti elkötelezettségére hivatkozva akarja az elmúlt 25 év egyik legveszélyesebb és legköltségesebb katonai műveletébe küldeni a Magyar Honvédség katonáit. [[Az elnöki széket Lezsák Sándor, az Országgyűlés alelnöke foglalja el.]] Ráadásul ezzel korábban soha nem tapasztalt mértékű terrorfenyegetettségnek teszi ki Magyarországot. De hihető-e, hogy hirtelen gyökeres fordulat állt volna be Orbán Viktor külpolitikáról vallott felfogásában? Vajon hihető-e, hogy Orbán Viktort ezúttal valóban a szolidaritás eszméje vezérli? Aki figyelemmel kíséri a kormány külpolitikáját, az pontosan tudja a választ. Szó sincs semmiféle változásról. Orbán Viktor és külügyminisztere nem mondanak igazat. Egyszerűbben fogalmazva: hazudnak. Nyilvánvaló, hogy nem az emberi jogok vagy a keresztény közösségek, hanem saját önző pártpolitikai érdekeik védelme miatt ajánlkoznak oly lelkesen erre a feladatra. Orbán Viktort ugyanis egyetlen cél vezérli: le akarja halkítani a kitiltási botrányban kicsúcsosodó, egyre erőteljesebb nyugati és főként amerikai bírálatokat. Mindezt anélkül akarja elérni, hogy változtatnia kelljen a Fidesz-klientúra diktatórikus és korrupt hatalomgyakorlási módszerein. Az erőn felüli észak-iraki szerepvállalással próbálja imitálni a nyugati szövetségeseink iránti elkötelezettséget, miközben más párttal kooperálva tovább akarja folytatni a jogállam lebontását, az Európai Unióval szembeni szabadságharcot. Ráadásul ezzel párhuzamosan, ki tudja, milyen személyes megfontolásból, energiaellátás szempontjából teljesen kiszolgáltatja Magyarországot az oroszoknak. Világosan ki kell mondanunk, feltételezhetően Orbán Viktor csupán a kitiltási botrány megúszása érdekében és a kapcsolatok javítása, belpolitikai mozgástere javítása érdekében vezényelné a magyar katonákat Észak-Irakba, és tenné ki nagyobb terrorfenyegetettségnek Magyarországot. Ugyanis a terrorfenyegetettség növekedni fog. Ugyan a sajtóban egy-egy gyenge nyilatkozattal ennek élét gyengíteni próbálják, a bizottsági üléseken ezt lényegében nem cáfolták. De azt ígérik, garantálni tudják Magyarország polgárainak a biztonságát. De vajon hihetünk-e ezeknek az ígéreteknek azok után, hogy Orbán Viktor még a kisbefektetők megvédésére sem volt hajlandó, miközben feltehetően pontosan tudott a fideszes nagyvállalkozó brókercégének bedőléséről? Hogyan fogja az a Terrorelhárítási Központ garantálni a magyar polgárok biztonságát, amiben már a köztársasági elnök sem bízik? Valóban képesek lesznek-e azok a vezetők kezelni egy esetleges válsághelyzetet, akik két évvel ezelőtt még a márciusi hókáoszban is kudarcot vallottak, és emberek ezreit hagyták cserben. A mi válaszunk egyértelmű: nem hiszünk a kormány ígéreteiben. Nem hisszük el, hogy valódi és komoly terrorfenyegetettség esetén képesek lennének garantálni az emberek biztonságát. Ráadásul még abban sem lehetünk biztosak, hogy az Orbán-kormány nem élne vissza a terrorfenyegetettség növekedésével. A Fidesz ugyanis az elmúlt években szisztematikusan építette le a magyar jogállamot, és a büntetőjogot is rendszeresen visszaélésszerűen használták fel politikai célokra. Elképzelni is rémisztő, hogy valódi terrorfenyegetettség esetén a rend és biztonság szavatolására hivatkozva milyen kemény, demokratikus jogokat korlátozó intézkedéseket vezetne be a Fidesz. Valóban mernének képviselőtársaim lehetőséget adni Orbán Viktornak arra, hogy rendkívüli intézkedéseket vezessen be? Továbbá fel kell hívnom képviselőtársaim figyelmét arra, hogy a kormány nemcsak a várható terrorfenyegetettség mértékét, hanem a katonai misszió biztonsági kockázatait is elbagatellizálja. A kormánypárti politikusok többször nyilatkozták, hogy a magyar katonáknak csupán egy kiképzőtábor védelmét kell ellátniuk Irak legbiztonságosabb részén. Először is le kell szögeznünk, hogy Irak egyik része sem tekinthető biztonságosnak. Másfelől a határozati javaslat maga is felhatalmazást ad törzs- és biztosító beosztások ellátására Irak egész területén. Márpedig Irak területének jelentős részét jelenleg az Iszlám Állam tartja megszállva, amelynek határainál rendkívül intenzív harcok folynak. Összegezve, az MSZP értékalapon, felelőssége tudatában mindig támogatta és támogatja a terrorizmus elleni küzdelmet szolgáló, valamint a nemzetközi békét és biztonságot elősegítő műveletekben történő ésszerű szerepvállalást. Ez a határozati javaslat viszont másról szól. Orbán Viktor kormánya pusztán a kitiltási botrány megúszása és saját hatalmi szempontjai érvényesítése érdekében akarja, hogy Magyarország az elvárható mértéket messze meghaladó szerepet vállaljon Irakban, az ott zajló fegyveres konfliktusban, amivel szükségtelen kockázatnak teszi ki hazánkat ezáltal. Ezért a kormány előterjesztéséhez módosító javaslatot fogunk benyújtani. Ebben Magyarország súlyával és teherbíró képességével arányos szerepvállalásra fogunk javaslatot tenni. Kétség nem fér hozzá, hogy a Magyar Honvédség katonái felkészültségük és tapasztalatuk alapján helyt tudnának állni Irakban. Azonban határozott meggyőződésünk, hogy jelen helyzetben erőn felüli vállalás lehet ez Magyarország részéről. [[14.10]] Ezért a jelenlegi magyar hozzájárulás megerősítésén túl olyan katonai képességek felajánlását javasoljuk, amelyek nem igénylik katonai alakulat Irakba telepítését. Így például a Magyar Honvédség egészségügyi, némely kiképzési képességei és más kibervédelmi képességek a műveleti területre telepítés nélkül is az Iszlám Állam ellen szervezett nemzetközi koalíció [[Az elnök a csengő megkocogtatásával jelzi az időkeret leteltét.]] szolgálatába állíthatóak. Tehát amennyiben a kormány valóban elkötelezett a demokratikus államok közössége iránt, akkor hagyjon fel az oroszpárti és unióellenes [[Az elnök a csengő megkocogtatásával ismét jelzi az időkeret leteltét.]] politikával. Az MSZP elkötelezett támogatója a terrorizmus elleni harcnak…"
6,u2017-10-04-7,Opposition,0.79736328125,2017-10-04,0.9972198605537415,"Köszönöm szépen. Tisztelt Elnök Úr! Tisztelt Országgyűlési Biztos Úr! Helyettesei! A Magyar Szocialista Párt, mint ahogy az Igazságügyi bizottság ülésén is elmondta, támogatni kívánja a beszámolót, elsősorban azért, mert érződik és látszik az a szakmai munka, amit végeznek. Másodsorban azért, mert mindent megpróbálnak megtenni annak érdekében, hogy Magyarországon az emberi jogok érvényesüljenek, ezen belül pedig a nemzeti és etnikai kisebbségi jogok. Ugye, én már nagyon sokszor, akár a parlamentben, akár bizottsági ülésen is elmondtam, hogy az egyik legfontosabb számomra, hogy a nemzetiségi jogok hogyan alakulnak, és ezen belül a roma kisebbség helyzete hogyan alakul Magyarországon. Ezért tehát számomra nagyon fontos, hogy a nemzetiségi önkormányzatok működésének rendje hogy tud alakulni, és mennyire tud szinkronba helyeződni a települési önkormányzat működésével és természetesen a lakosság működésével együtt, illetve együttműködésével. Az elmúlt időszakban lehet látni azt, hogy minden kezd felbomlani, és nem az önök hibája miatt. Az együttműködés a települési önkormányzatok és a társadalom között kezd felbomlani azért, mert nincs egy rendszer, nincs egy olyan hierarchikus rendszer, amelyben lehetne látni, hogy kinek mi a feladata, és a feladatokat hogyan hajtják végre. Mondom ezt azért, mert ha az országos önkormányzatokat nézzük, ezen belül pedig a roma nemzetiségi önkormányzatot, akkor láthatjuk, hogy az elmúlt pár évben, és ha csak 2016-ot nézzük az önök beszámolójához kapcsolódva, akkor azt láthatjuk, hogy teljes káosz uralkodik. Teljes káosz uralkodott az Országos Roma Önkormányzatban, ami nem jó. Nem jó az országnak, nem jó a romáknak, és nem jó a nem romáknak sem, mert bűnbakot keresnek és találnak ilyen esetben. Ezért tehát azt gondolom, mindent meg kell tenni annak érdekében, hogy azt a működési rendet, amit a törvény egyébként jól szabályoz, próbálják meg betartatni. Tudom, megint nem az önök feladata, de felhívni a figyelmet, ajánlásokat adni igen. Ezért az országos önkormányzat vezetőségének, vezetőjének, elnökének, azt gondolom, fontos lenne ajánlást adni, hogy le lehessen ülni akár önöknek, akár más intézményeknek tárgyalni arról, hogy a magyarországi romák helyzete az integrációt érintve hogyan tud jobbá alakulni. Nem történt meg és nem történik meg, hogy látható legyen, hogy az Országos Roma Önkormányzatban elmozdulás történjen, és egy olyan együttműködés alakuljon ki, amely az össztársadalomnak megnyugvást hozna. Persze, tovább is mehetnék, pedig ott nincs egyébként anyagi probléma. Lehet látni, hogy a források tömegei érik el az országos önkormányzatot. Az egy más dolog, és most nem mennénk bele, hogy azokat az összegeket hogyan használták fel, jól vagy kevésbé jól, vagy egyáltalán nem használták fel a működésre, illetve azoknak a támogatására, amire azokat a forrásokat kapták. Itt elsősorban a roma munkavállalók érdekében nem történt semmi. [[9.40]] De nem is erről szeretnék beszélni, mert ez más napirendi pontot érint, viszont a területi önkormányzatoknál, tehát a megyei roma nemzetiségi önkormányzatoknál, és egyébként nem csak a roma nemzetiségi önkormányzatoknál, lehet azt látni és érzékelni, hogy ennek a területi szintnek nincs gazdája, mert a megyei önkormányzatok annyira ki vannak üresítve, hogy nem lehet azt mondani, hogy adjatok meg minden dologi és minden személyi feltételt ahhoz, hogy biztosan tudjon működni a területi megyei roma nemzetiségi önkormányzat. Tehát azt lehet mondani, nem lehet látni ma Magyarországon, hogy léteznének területi nemzetiségi önkormányzatok. Itt is kérném az ombudsman urat, országgyűlési biztos urat, hogy hasson az ajánlásával arra, hogy ezeket a kérdéseket helyi, területi szinteken kezeljék, mert ha nem, akkor nincs helyi, területi érdekvédelmi képviselete a helyi kisebbségi önkormányzatoknak. De ugyanúgy a helyi szinten is vannak anomáliák. Habár ott már egy kicsivel jobb a helyzet, mint az országosnál vagy éppen a területinél, mert helyszűke miatt ott nagyon sokszor kénytelenek együttműködni a települési önkormányzatok és a nemzetiségi önkormányzatok. Van, ahol nagyon-nagyon professzionálisan és jól együttműködnek, és ez köszönhető a települési önkormányzat vezetőjének, a polgármesternek, és köszönhető nem utolsósorban a helyi jegyzőknek, mert ők működtetik és ők tartják fenn ezt az egész területet. Ezt azért emeltem ki, hogy köszönet nekik, mert vannak olyan területek is és vannak olyan települések is helyi szinteken, ahol egyáltalán nincs segítőkészség, sem abban, hogy megláttassák, hogy milyen törvények alapján kell a nemzetiségi önkormányzatnak működnie; sem a jogi, sem pedig a tárgyi, személyi feltételt nem biztosítják ahhoz, hogy a nemzetiségi önkormányzatok helyi szinten tudjanak működni. Ez nem az önök hibája, megint mondom, viszont kérném, hogy az ajánlásokat tegyék meg, hogy a jegyzők, az önkormányzatok és a nemzetiségi önkormányzatok közötti viszony javuljon a következő időszakban. Ez miért fontos? Nagyon sokszor azt mondjuk, hogy a romák felzárkóztatása az oktatásba, a foglalkoztatásba nagyon fontos. Viszont azok a tanórán kívüli felzárkóztatások és tehetséggondozások, amelyeket jogosan elvárunk - romák és nem romák várnak el jogosan -, nem tud működni, ha nincs egy olyan rendszer, amely átlátható és támogatható rendszer. Ezért tehát nagyon-nagyon fontos a magyarországi romák érdekében, de azt gondolom, az ország érdekében is, hogy az oktatásba segítsenek be azok a nemzetiségi önkormányzatok, amelyek egyébként legfőképpen azért jöttek létre, hogy az oktatás és a kultúra ápolásával próbáljanak meg foglalkozni. Ezt ma nagyon kevés helyi nemzetiségi önkormányzat tudja bevállalni és megtenni. Ezért tehát azt gondolom, nagyon fontos lenne odafigyelni erre. A költségvetés kapcsán viszont nem értek egyet Demeter képviselőtársammal abban, hogy nagyon sokat emelkedett. Valóban emelkedett abban a vonatkozásban, hogy működés helyett feladatalapra próbálják meg átadni a forrásokat, amivel nincs problémám és nincs is vitám, viszont azzal igen, hogy például a feladatalapú támogatás kapcsán a nemzetiségi önkormányzatok most már aláírásokat gyűjtenek, hogy a pontrendszer nincs rendben. Az az elosztási mechanizmus, amelyik ma, jelen pillanatban él, nem alkalmazható tovább, mert nem objektív döntések alapján születik meg a pénzek odaítélése, hanem nagyon sok esetben politikai és szubjektív döntések alapján. Ezért tehát azt gondolom, hogy ha azt akarjuk, hogy a nemzetiségi önkormányzatok a feladatalapú támogatáshoz úgy jussanak hozzá, hogy valóban az elvégzett munka és tevékenység után kapják meg a forrást vagy éppen előlegezzék meg nekik, akkor át kell szabni a pontrendszert, mert ezzel egyetlenegy dolgot látunk, hogy vannak olyan önkormányzatok, nemzetiségi önkormányzatok, és főleg roma nemzetiségi önkormányzatokról beszélek, ahol nem végeztek munkát, viszont papíron nagyon nagy mértékben lefektették, hogy mit végeznének, mit végeztek. A forrást meg is kapják hozzá, mert a pontrendszer tökéletes, viszont a végrehajtását nem érzékelte sem a település, sem a lakosság. Ezért tehát azt gondolom, hogy a pontrendszerek átszabására nagyon nagy mértékben szükség van. Még egyszer mondom, azt gondolom, a pénzösszegekkel vitám van abból a szempontból, hogy az átcsoportosítása, illetve a nemzetiségi önkormányzatoknak való átadása hogyan valósul meg. A nagyságával nem vitatkozom, mert valóban látható emelkedés van, de nem a működési költségvetésben, hanem egyéb más programok finanszírozásában, ami nem probléma. A költségvetésről még két mondatot szeretnék mondani. Azt gondolom, hogy az alapköltségvetéssel, amit kapnak a helyi vagy mondjuk, a területi önkormányzatok, nem nagyon lehet mit tenni, nem lehet dolgozni velük, és nem lehet elvárni, nem lehet azt a követelményt hozni, amit elvár akár a település jegyzője, akár a képviselő-testület vagy a lakosság a nemzetiségi önkormányzattól, mert amikor pár százezer forintról beszélünk egy helyi nemzetiségi önkormányzat működési költségvetése kapcsán, akkor nem lehet azt mondani, hogy olyan munkát várunk el, amely a társadalmi integráció egyik alapköve lehet. Azért nem, mert tudjuk azt, hogy pénz, fegyver, paripa nélkül nem lehet csatákat, háborúkat megnyerni. Ezért tehát a nemzetiségi önkormányzatok se tudnak nagyon-nagyon áttörő programokat végrehajtani. Még egyszer mondom, ehhez párosul az a bizonyos feladatalapú támogatás, amivel lehet már láttatni valamit, de ez nem minden. Végül és nem utolsósorban két gondolatot szeretnék mondani, amit szeretnék az ombudsman úrnak és munkatársainak a figyelmébe ajánlani: a civil ügyek Magyarországon kezdenek teljes mértékben ellehetetlenülni. Azt gondolom, a civil ügyekben nagyon sok mindent kellene tenni és ajánlást megfogalmazni annak érdekében, hogy a civil kurázsi Magyarországon megmaradjon. Ma nem látjuk a civil kurázsit; azért nem láthatjuk, mert azt véljük felfedezni, hogy nagyon sokszor politikai hovatartozástól függően osztják ki azokat a forrásokat, amik egyébként járnának a civileknek a munkájuk után. Ebben, azt gondolom, megint van mit tenni, hogy a függetlenségüket a civilek meg tudják tartani. A függetlenség, én azt gondolom, nagyon sok demokratikus alappillér lényege, és a civileké főleg nagyon fontos. Ezért tehát csak kérni tudom azt az ombudsman úrtól, az országgyűlési biztos úrtól, hogy igen, a civilekre hatékonyan tessenek odafigyelni, mert nem gondolom, hogy enélkül előbbre tudunk menni és demokráciát tudunk építeni. Végül és nem utolsósorban, egyetlenegy gondolattal visszatérve a romák egészségügyi helyzetére: láthatják önök is, akár az önök felméréseiből és a látogatásaik kapcsán, hogy katasztrofális a romák egészségügyi állapota. Nem mondok mást, mint hogy ez a foglalkoztatásnak és az egészségügynek köszönhető, amelyre nem figyelünk oda, és nem figyel oda az aktuális kormány. Én kérném azt, hogy arra is hassanak oda, hogy az egészségügyi prevenciót úgy próbálják meg elindítani, hogy azoknak a romáknak, akik ma a cigánytelepeken élnek, és közel 120 ezer fő él a cigánytelepeken, azoknak az élethelyzetét meg tudják változtatni a lakhatási feltételek biztosításával és a foglalkoztatási helyzet javulásával. Nem elég csak a közfoglalkoztatásban benntartani a romákat, ami egy nagyon fontos eszköz ahhoz, hogy munkával tudjanak bért keresni, nagyon fontos eszköz. De azt lehet mondani, ez hosszú távon nem kifizetődő az országnak, mert ezzel azt lehet csak elérni, hogy szociális segélyezésre ítéljük azt a népcsoportot. Ezért tehát, ha azt akarjuk, hogy a 120 ezer embert hozzuk ki abból a mélyszegénységből, amiben van és abból az egészségügyi állapotból, amit ott láthatunk, akkor van mit tennünk közösen, a kormánynak, az ombudsman úrnak és természetesen nekem is mint ellenzéki képviselőnek, hogy szűnjön meg az a helyzet, ami ott van, mert anélkül nem lehet egy új Magyarországot építeni, nem lehet egy új demokratikus társadalmat építeni. Ezért tehát közös a felelősségünk abban, hogy az a 120 ezer ember ott marad-e a mélyszegénységben vagy éppen ki tudjuk őket hozni. Nagyon szépen köszönöm megtisztelő figyelmüket. Mint ahogy elmondtam, a Magyar Szocialista Párt nevében köszönöm az országgyűlési biztos úrnak és a helyetteseinek a munkáját. A Magyar Szocialista Párt támogatja a beszámoló elfogadását. Köszönöm szépen. [[Szórványos taps.]]"
6,u2016-02-16-117,Opposition,0.66845703125,2016-02-16,0.9932500123977661,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Az Európai Unió több alkalommal kinyilvánította, hogy Irak geopolitikai helyzete, az EU-hoz való közelsége és a régióban fokozódó terrorizmushoz kapcsolódó biztonsági kihívások miatt fontos partnerének tartja az országot, támogatja Irak stabilitását. Az Európai Unió a 2003-as háború óta jelentős támogatást biztosít Iraknak. 2003 óta az EU több mint egymilliárd euróval járult hozzá az újjáépítési, fejlesztési és humanitárius projektekhez. A 2014-20 közötti időszakra a Bizottság Irak számára további 75 millió euró biztosítására tett ígéretet. Emellett Irak romló biztonsági és humanitárius helyzetére tekintettel az Európai Bizottság megnövelte az országnak nyújtott humanitárius segítségnyújtás mértékét.Az alapok célja az iraki belső menekültek és a Jordániában és Libanonban tartózkodó iraki menekültek támogatása. A Tanács 2006. március 23-án hatalmazta fel a Bizottságot az Iraki Köztársasággal kötendő kereskedelmi és együttműködési megállapodásról szóló tárgyalásokra. Az EU és Irak közötti tárgyalások hetedik fordulója során a két fél megegyezett abban, hogy a tervezett megállapodást magasabb szintre, a partnerségi és együttműködési megállapodás szintjére emelik, egy rendszeresen miniszteri szinten ülésező együttműködési tanács létrehozásával. Az EU és Irak közötti partnerségi és együttműködési megállapodás a legelső szerződéses kapcsolat, amely az EU és Irak között létesült. E tíz évre kötött megújítható megállapodás célja szilárd alapot létrehozni az Irak és az EU közötti kapcsolatok megerősítésére. A megállapodás három kérdéskört ölel fel. Az első politikai kérdéskörbe egy miniszteri, illetve magas szintű tisztviselői szinten a békéről, a kül- és biztonságpolitikáról, a nemzeti párbeszédről és a megbékélésről, a demokráciáról, a jogállamiságról, az emberi jogokról, a jó kormányzásról, a regionális stabilitásról és az integrációról folytatandó éves párbeszéd létrehozása tartozik.A megállapodás a terrorizmus, a tömegpusztító fegyverek elterjedése, valamint a kézi és könnyű fegyverek illegális kereskedelme elleni küzdelemről szóló záradékot is tartalmaz. Különös tekintettel az emberi jogokra, a megállapodás rendkívül fontos része egy külön záradék, amely Iraknak a Nemzetközi Büntetőbíróság római statútumához való csatlakozására vonatkozó együttműködésről szól. Emellett tartalmaz egy, az emberi jogok Irakban történő előmozdításáról és hatékony védelméről szóló záradékot is. Ez utóbbit azzal a fenntartással, hogy amennyiben Irak nem védelmezi, mozdítja elő és tartja tiszteletben az emberi jogokat, ez negatívan fogja befolyásolni az együttműködési és gazdaságfejlesztési programokat. A kereskedelem és a beruházások vonatkozásában a kedvezményeket nem tartalmazó megállapodás átveszi a WTO alapvető szabályait. Találhatók benne olyan fontos elemek is, amelyek a közbeszerzéseket, a szolgáltatásokat és a beruházásokat érintik. A megállapodás értelmében a felek a legnagyobb kedvezményes elbánást biztosítják egymás részére, nemzeti elbánásban részesítik a másik fél termékeit. Végül a szociális és humán fejlesztési együttműködéssel kapcsolatosan tervezett uniós tevékenységek a szegénység elleni küzdelem mellett azoknak az egészségügyi, az oktatás és a foglalkoztatás terén fennálló létfontosságú szükségleteknek a kielégítését célozzák, amelyek az iraki kormány számára elsőbbséggel bírnak. Ezzel egyidejűleg fontos arra is ügyelni, hogy e tevékenységek végrehajtása, a társadalmi befogadás, az átláthatóság és a jó kormányzás elveinek figyelembevételével illeszkedjen a kapacitás- és intézményfejlesztés folyamatába. A megállapodás rögzíti az együttműködés területeit. Ennek keretében rendelkezik a pénzügyi és technikai segítségnyújtás lehetőségeiről, a szociális és humán fejlesztés terén folytatott együttműködésről, az oktatás-, képzés- és foglalkoztatáspolitikai kooperációról, az emberi jogok fejlesztésének lehetőségeiről, valamint az ipar és a kis- és középvállalkozások fejlesztéséről.Hasonlóan kiemelt együttműködési terület a mezőgazdaság, a vidékfejlesztés, az energiaügy, a közlekedés és a távközlés, valamint a környezetvédelem is. A megállapodás intézményi általános és zárórendelkezése értelmében létrejön az együttműködési tanács, illetve az együttműködési bizottság, amely a részes felek képviselőiből áll, és az egyezmény végrehajtásáért felel, valamint felügyeli azt. A parlamenti együttműködési bizottság az iraki parlament, valamint az Európai Parlament képviselőinek nyújt lehetőséget a közös véleménycserére. A megállapodás történelmi jelentőségű esemény az EU és Irak közötti kapcsolatokat tekintve. Döntő pillanatban került rá sor, hiszen reményeink szerint az elkövetkező években segíteni fogja Irakot a demokratikus átmenetben, az újjáépítés és a fejlesztés kihívásainak leküzdésében, az ország szuverenitásának visszaszerzésében, nemzetközi téren pedig helyzetének normalizálásában.Az elkövetkező éveket a fejlesztés kell hogy jellemezze egy olyan ország esetében, amelyet hatalmas olajkészletei ellenére a világ legszegényebb országai közé kell hogy soroljunk, és ahol a lakosság túlnyomó része nem képes alapvető szükségleteinek kielégítésére. A demokratikus, stabil, plurális Irak, amely gondot fordít polgárai szociális és gazdasági fejlődésére, valamint erős demokratikus intézményekkel rendelkezik, elsőrangú szerepet kell játsszon egy, a nemzetközi biztonság szempontjából kulcsfontosságú régió stabilitásában. Az Uniónak és tagállamainak e hosszú távú stratégiai elképzeléseket kell szem előtt tartania az Irakkal kapcsolatos uniós politika alakításában. [[14.40]] Irak stabilitásának megteremtéséhez nemcsak a fenntartható, teljesen demokratikus és plurális intézmények erős támogatására lesz szükség, hanem folyamatos technikai segítségnyújtásra is annak érdekében, hogy biztosítsák az iraki gazdaság fenntarthatóságát és hatékonyságát, a nemzetközi szerződésjog, a hatékony közbeszerzési eljárások, a működő közigazgatás, valamint a korrupcióellenes küzdelemre irányuló hatékony keretrendszer alkalmazásával. Ezen túl a különböző vallások képviselői közötti párbeszédre és a megbékélésre helyezett hangsúly ugyancsak létfontosságú lesz Irak jövője szempontjából.Bár a partnerségi és együttműködési megállapodás az EU aziránti elkötelezettségéről tanúskodik, hogy jelentős szerepet kíván betölteni az iraki átmenetben, az uniós kötelezettségvállalásoknak a kinyilvánított politikai szándékokkal és stratégiai kihívásokkal felérő humán és pénzügyi erőforrások mozgósításában is meg kell nyilvánulniuk. A partnerségi és együttműködési megállapodást az Európai Parlament és az iraki parlament is ratifikálta, és 2012 augusztusában ideiglenesen hatályba is lépett. A megállapodás teljes végrehajtására azonban mindaddig nem kerülhet sor, amíg azt valamennyi uniós tagállam nem ratifikálja. A partnerségi és együttműködési megállapodás keretében az EU és Irak részvételével elsőként 2014 januárjában ült össze az együttműködési tanács. A Magyar Szocialista Párt országgyűlési képviselőcsoportja támogatja az Európai Unió tagállamai, másrészről az Iraki Köztársaság közötti partnerségi és együttműködési megállapodás kihirdetéséről szóló törvényjavaslatot, és azt pedig csak remélni tudjuk, hogy a benne foglaltak nem bizonyulnak majd utópiának. Köszönöm szépen a figyelmet."
6,u2022-03-10-1-297,Opposition,-0.5859375,2022-03-10,0.9938761591911316,"Köszönöm a szót, elnök úr. Tisztelt Ellenzéki Képviselőtársaim! Nagyon sajnálom, hogy a kormánypárti padsorok kiürültek, hisz egy nagyon fontos rendkívüli ülés következik majd itt néhány percen belül, ahol valóban tudnánk beszélni a tőlünk keletre kirobbant háborúról, az ezzel kapcsolatos magyar feladatokról és Magyarország helyzetéről ebben a helyzetben. Azt szeretném leszögezni, hogy mi feltétlenül érdekeltek vagyunk a békében, és mindent meg szeretnénk ezért tenni. E helyütt most a napirend utáni hozzászólásoknál tartunk, az utolsó rendes ülésünkön, ebben a ciklusban utoljára, és ahogy szoktam ilyenkor, most is elsősorban Miskolc és Borsod problémáit tenném újra az asztalra; kicsit összefoglaló jelleggel, hiszen nagyon sokszor beszéltem erről ebben a ciklusban, és nagyon sokszor mondtam el, hogy mennyire káros volt ez a folyamat, amit a Covid-járvány leple alatt a kormányzat indított, az a hadjárat, amit a kormányzat indított tulajdonképpen az önkormányzatok ellen és így Miskolc megyei jogú város ellen is. Elsősorban a helyi közösségi közlekedés finanszírozásának megnyirbálását emelném ki. Itt a kormány elvette az állami támogatást, mintegy 500 millió forintot az MVK Zrt.-től, és az előző fideszes városvezetés eleve egy nagyon komoly, mintegy 4 milliárdos közszolgáltatásidíj-tartozást hagyott 2019-ben a cégben. Ebben a helyzetben nyilván nagyon nehéz volt működni, sokkal jobb tömegközlekedésre van szüksége Miskolcnak. Mi a kormányváltás után vissza fogjuk adni a tömegközlekedés állami támogatását, újra több busz és több villamos járhat majd. Végre érdemben megindítjuk az utak, a járdák felújítását, teszünk azért, hogy Diósgyőrből könnyebben elérhető legyen majd a belváros, Miskolc belvárosa és az autópálya, megszüntetjük majd ezeket a dugókat. Az egészségügyet is fejlesztjük, hiszen a Covid-járvány idején sajnos kiderült, hogy elmaradtak fejlesztések, különösen a szakrendelés tekintetében a diósgyőri városrészben, és nagyon fontos a dolgozók megbecsülése és a szakdolgozói béremelés. A város egészét és a Sajó völgyét sújtó, több évtizede meglévő légszennyezési problémát mi érdemben szeretnénk megoldani a kormányváltás után. Sajnos, az elmúlt bő egy évtizedben semmi nem történt ezen a fronton. A közbiztonságról is azt tudom mondani itt a ciklust is értékelve, hogy két hét alatt nem lett rend, ahogy azt Pintér Sándor ígérte, és Lyukóvölgy sem lett Miskolc ékszerdoboza. Nagyon komoly közbiztonsági problémák vannak, és ezért erősítenünk kell a rendőrség szerepét és nyilvánvalóan a feltételrendszert is, ami a rendőrök számára adott a munkájuk végzéséhez, és az egzisztenciális helyzetüket is erősíteni kell. Az Újgyőri főtéren az átfogó közbiztonsági problémák kezelésére rendőrőrsöt fogunk létrehozni a kormányváltás után. A pedagógusok is bátran kiálltak az oktatás helyzete kapcsán az elmúlt időszakban Miskolcon is, az oktatás fejlesztése, a jövőbe való beruházás is fontos programpontunk, és tisztességes béreket kell adni a pedagógusoknak. Szeretnénk egy valóban modern várost Miskolcból, szeretnénk, ha modern város lenne, nem csak szavakban. Ehhez nemcsak luxusberuházások és presztízsberuházások kellenek, hanem valóban emberközeli fejlesztések, ezért fejlesztjük az alközpontokat, fejlesztjük a városközpontokat európai uniós források segítségével. Ilyen fejlesztést fog kapni Tapolca, a Szentpéteri kapu, a Győri kapu, a Bulgárföld, az Újgyőri főtér és Diósgyőr is, tehát közelebb hozzuk az emberekhez az alapvető kereskedelmi és egyéb szolgáltatásokat. De természetesen, ha fejlesztésekről esik szó, akkor szükséges a városkörnyéki településeket, így Varbó, Parasznya, Radostyán, Sajólászlófalva és Sajóbábony településeit is fejleszteni. Ezekre is fogunk forrásokat szerezni és szánni a kormányváltás után mindenképpen. Végezetül én is szeretném megköszönni, hogy Miskolcot és Borsodot képviselhettem itt a parlamentben az elmúlt négy évben. Nagyon köszönöm én is képviselőtársaimnak a közös munkát. A magam részéről szeretném mondani itt április 3-a előtt, hogy készen állok a folytatásra. Köszönöm."
6,u2015-06-09-58,Opposition,-0.8740234375,2015-06-09,0.9954479336738586,"Köszönöm szépen, elnök úr. Tisztelt Országgyűlés! A hadigondozásról szóló törvényről beszélünk ma. Erről - ahogy egyébként meglepően őszinte expozéjában Lázár úr is megemlékezett - sajnos e Házban Magyarországon elsősorban azért kell beszélnünk, mert voltak olyan politikusok, olyan vezetői ennek az országnak, akik hatalmi mámorból, talán félig-meddig vagy egészen őrületből, nacionalista ideológia alapján harcoltak Európában, harcoltak a szomszédainkkal, és öngyilkos háborúba sodorták ezt az országot 1914-ben és 1939-ben is. Ebben a Házban azért ezt mindenképpen rögzíteni kell. Azt is világosan ki kell mondanunk, hogy a fronton vagy hadifogolyként szenvedő, vagy épp elesett katonáink, saját nagyszüleink, dédszüleink - azt gondolom, nem nagyon van a teremben olyan ember, olyan képviselőtársam, aki nem tud személyes vonatkozást mondani -, az ő megbecsülésük, a gondoskodás róluk, illetve a családjukról minden generáció alapvető és minimális erkölcsi kötelessége Magyarországon. Ebben, azt gondolom, nemzeti minimumnak kell lennie és volt is mindig a rendszerváltás óta. Azt is szögezzük le azonban, hogy totalitárius diktatúrák kiszolgálóit, fenntartóit - akár nyilasok, akár nácik, akár kommunisták - ebben a Házban soha senki nem fogja rehabilitálni. Tisztelt Országgyűlés! A hadigondozásról szóló szabályokat az elmúlt 20 évben mindig konszenzus övezte itt az Országgyűlésben. E Házban a rendszerváltás óta senki nem vitatta, hogy mindazok számára méltó ellátást kell biztosítani, akik a haza szolgálatában szenvedtek maradandó fogyatékosságot, illetve azoknak, akik hozzátartozói e szolgálat közben hősi halált haltak. A hadigondozásról szóló törvény a ’94-es elfogadása óta sokszor módosult, és mindenki egyetértésével e módosítások rendszerint a jogosulti kör kiterjesztéséről szóltak. Ilyen, jogosulti kört kiterjesztő módosítást fogadott el az Országgyűlés ’97-ben, ’98-ban és 2000-ben is teljes konszenzussal. E módosítások sorába illik a most benyújtott törvényjavaslat is, és ez a cél az MSZP szerint is támogatható. Habár a törvényjavaslat előkészítésével és kodifikációs megoldásaival összefüggésben számos kritikát lehetne megfogalmazni, a törvényjavaslat olyan bizonytalan fogalmaktól teszi függővé a jogosultságot, amely egyeseket akár alaptalanul, az előterjesztői szándék ellenére is kizárhat, másokat viszont az előterjesztői szándék ellenére juttathat ellátáshoz. Ezért azt javasoljuk Lázár miniszter úrnak és az előterjesztőknek, hogy a törvényjavaslat jogtechnikai jellegű áttekintését végezzék el, tegyék egyértelművé a törvény hatályát, és a végrehajthatóság szempontjaira is figyelemmel minden kétséget kizáró módon határozzák meg a jogosultság feltételeit. Miközben az Országgyűlés helyeselhető módon többször foglalkozott a hadigondozásban részesülők körének bővítésével, addig sajnálatos módon kevés szó esett az ellátások mértékéről. Márpedig az ellátások elértéktelenedése álláspontunk szerint rendkívül súlyos probléma ma is. Ezek az ellátások ugyanis az öregségi nyugdíj mindenkori legkisebb összegéhez vannak kötve. Példátlan módon az elmúlt 5 évben az öregségi nyugdíjminimum 28 500 forintos összege egy forinttal sem emelkedett. Ez, úgy látszik, a Fidesz szerint jól is van, hiszen jövőre sem tervezik ennek emelését. Miniszter úr az expozéjában, képviselőtársam, a méltó gondoskodást hangsúlyozta. Hogy mindez mit jelent a hadiárvák és a hadigondozottak esetében? Az ő ellátásuk csupán az öregségi nyugdíjminimum 30 százaléka, azaz havi 8550 forint. Úgy gondolom, hogy az összeg még a törvényjavaslat által megcélzott, ma már kivétel nélkül nyugdíjas korú személyi kör tekintetében is alacsony, azonban a jövőben árván maradt gyerekek tekintetében kifejezetten elfogadhatatlan. Merthogy a hadigondozásról szóló törvény rendeltetése az is, hogy a jövőben hadigondozásra szoruló személyek számára is megfelelő ellátást biztosítson. Mi bízunk abban, hogy a következő években senki nem fogja életét veszíteni katonai szolgálata alatt, illetve háborús cselekmények következtében, azonban ezt sajnos kizárni nem lehet, ugyanis különböző nemzetközi missziók keretében a Magyar Honvédség a világ veszélyes válságövezeteiben is jelen van, nem ritkán számottevő erőkkel. Bár a magyar katonák felkészültsége kimagasló, azonban a katonai műveletek estében az emberéletek elvesztésének kockázata értelemszerűen nem zárható ki. Sajnos az elmúlt években is nem egy tragikus eset volt, amikor a magyar katonák szolgálatteljesítés közben veszítették életüket. Fontos, hogy a Magyar Honvédség katonái annak tudatában vállalhassák kockázatos hivatásukat, hogy baj esetén a magyar kormány, Magyarország nem hagyja cserben szeretteiket. Lássuk be, hogy a hatályos törvények alapján a hadiárváknak járó 8550 forintos támogatás teljesen elégtelen egy kiskorú gyermek étkeztetésére, ruháztatására, iskoláztatására. Ráadásul azoknak, akik, ne adja ég, a jövőben fogják elveszíteni katonai szolgálatteljesítéssel összefüggésben édesapjukat, édesanyjukat, 16 éves korukban, továbbtanulás esetén 25 éves korukban megszűnik az árvaellátásuk. Itt azért van némi feszültség a törvényjavaslatban foglalt, volt hadiárvákra vonatkozó szabályozás és a jövőben árvaságra jutókra vonatkozó szabályozás között. Szeretném hangsúlyozni, hogy az ellátások elfogadhatatlanul alacsony szintje elsősorban nem a hadigondozásról szóló törvény, hanem a döbbenetesen alacsony nyugdíjminimum következménye. Ezért ha a törvényjavaslatot előterjesztő miniszter és államtitkárok valóban segíteni akarnak a hadigondozásban részesülőknek, és érdemben akarnak változtatni a helyzeten, akkor az a dolguk, hogy érjék el a kormánynál a nyugdíjminimum összegének emelését. Ha valóban szívükön viselik a hadigondozottak sorsát, akkor ezt a feladatot megoldják a hadigondozásról szóló törvény módosításával egyidejűleg vagy akár ebben a törvényben is. A hazáért áldozatot hozó hőseink előtt tisztelgünk, a róluk való gondoskodást támogatjuk. Ezt a törvényjavaslatot pedig, azt kérjük az előterjesztőktől, hogy az általunk felvetettek szerint igyekezzenek orvosolni. Köszönöm szépen, hogy meghallgattak."
6,u2018-06-04-1,Opposition,-0.9228515625,2018-06-04,0.9957664608955383,"Tisztelt Elnök Úr! Képviselő Asszonyok és Képviselő Urak! Az európai történelemben és a modern korban, a teljes történelemben egy béke akkor tölti be a szerepét, ha nyugalmat hoz egyénnek, emberek egymás közti viszonyában, ember és közösség kapcsolatában és államok egymás közötti viszonyában. A 98 évvel ezelőtt aláírt, majd órapontossággal - merthogy 16 óra 23 perckor kellett aláírni - megkötött trianoni békeszerződés a mi megítélésünk szerint ezt a szerepet nem töltötte be.Nekünk, magyaroknak, mindannyiunknak nemzeti tragédia, éljünk akár az anyaországban vagy bárhol a világban, élő fájdalom, történészként azt mondhatom: egy igazságtalan béke. Ám ha mégis megpróbálunk kilépni a szubjektív körből, és föltesszük a kérdést, hogy ha nem saját szemszögünkből nézzük, akkor ez a béke megváltozik-e, változik-e az értékelése, a trianoni békekötés, tisztelt képviselő asszonyok és képviselő urak, ha hosszú folyamatokat nézünk, egy több évszázados európai tradíciót rúgott föl. Az európai hagyomány ugyanis az évszázadokkal korábban és évszázadokon keresztül vallott gyakorlat; azok, akik a modern Európa létrehozását tudatosan gondolták, akarták, írták le és aztán fektették a gyakorlatba - nem véletlen, hogy az Európai Unió központjában az egyik központi terem az egyik ilyen nagy gondolkodó, Justus Lipsius nevét viseli, vagy éppen a nemzetközi jog atyja, Hugo Grotius, aki először írta le, hogy hogyan érdemes és hogyan lehet tartós békét kötni -, egy másfajta gyakorlatra hívták föl a figyelmet. [[13.20]] Európában kétféle módon lehet békét kötni. Az egyik a vae victis alapú béke, amikor a győztes a legyőzöttet megalázza, szimbolikusan és tartalmilag; nem egyszerűen csak él győztesi jogával, hanem hosszú távon is kívül rekeszti a legyőzöttet az általa létrehozott rendszer egészéből. És van egy másik - a XVII. században a modern Európa létrehozásakor az alapítók ezt javasolták -, amikor is a győztes megpróbálja nem megalázni a vesztest. Azt írták: tedd a rendszer részévé, adj neki teret, tedd érdekeltté abban, hogy a béke fennmaradjon és a béke erősödjön. Az a helyzet, hogy a XVII. században, amikor az első világháborúnak nevezett, három évtizeden keresztül tartó nagy konfliktust lezárták, először ezt alkalmazták, és tartós volt. Trianon előtt durván egy évszázaddal egy másik nagy európai világégést, a napóleoni háborúkat hasonlóképpen zárták le, a vesztest nem megalázva, hanem a rendszerbe integrálva. Egy évszázad után Trianon ezt a hagyományt felrúgta, ezért azt kell mondani, függetlenül attól, hogy ha valaki ezt nem magyarként, hanem történelmi folyamat eredményeként nézi, ez egy rossz és színvonaltalan béke. Ugyanakkor meg kell érteni és meg kell értetni, hogy a mi felfogásunk szerint a magyarság és európaiság gondolata és tartalma összekötődik. Akkor tudjuk az országot és a nemzetet előbbre vinni, ha alakítani, formálni, de mindenképpen részeként akarjuk alakítani és formálni Európát és azt a közösséget, amelyet ma Európai Uniónak nevezünk. Ezért 98 évvel Trianon után, egy igazságtalan és színvonaltalan béke után közösen érdemes büszke magyarként és büszke európaiként gondolkodni a jövőről. Köszönöm szépen, hogy meghallgattak."
6,u2022-05-23-121,OTHER,0.87353515625,2022-05-23,0.9945480227470398,"Köszönöm szépen a szót, elnök úr. Tisztelt Ház! Tisztelt Képviselőtársaim! Szombaton volt a magyar honvédelem napja, hogy emlékezzünk azokra a hősökre, akik az életüket áldozták a hazáért, és emlékezzünk azokról a katonákról is meg, akik napjainkban óvják a nemzetet, és ha kell, megvédik a hazát. Engedjék meg, hogy az Országgyűlés Nemzetbiztonsági bizottságának elnökeként külön köszöntsem a Katonai Nemzetbiztonsági Szolgálat munkatársait, eredményes munkát és jó egészséget kívánva nekik. Tisztelt Képviselőtársak! Sokan mondják azt, hogy a XX. század a háborúk évszázada volt. Én azt mondom, hogy jelenleg az évszázad háborújának szomszédságában élünk. Ez a háború megváltoztatta a világot, megváltoztatta Magyarországot is, s ezekre a változásokra nekünk fel kell készülnünk, ezekre reagálnunk kell. A háború nem jó senkinek. A háborúnak ugyan vannak győztesei, de az emberek sohasem lehetnek a nyertes oldalán. Mert mit nyer az az anya, aki elveszítette a gyermekét, mit nyer az az asszony, aki elveszítette a férjét, mit nyernek az árván maradt gyerekek, vagy mit nyernek azok a katonák, akik ugyan visszatértek a hadszínterekről, de megnyomorodtak? Semmit. A magyar történelemben sajnos elődeink ezt számtalanszor megtapasztalták. Így számunkra nagyon fontos célkitűzés, hogy törekednünk kell arra, hogy hazánkat és a magyar nemzet egyetlenegy tagját se érintse a háború pusztítása. Jobbközép konzervatív politikusként én erre fogok törekedni, ebben hiszek, ezt vallom. Ugyanakkor nem szabad elfelejtenünk Julius Caesar intelmeit sem: „Ha békét akarsz, készülj a háborúra!” A haderőfejlesztési program nemcsak a NATO szövetségi rendszerünkből adódó kötelezettségünk, hanem hazánk jól felfogott nemzeti érdeke is. A haderőfejlesztést folytatnunk kell. Szükségünk van egy modern és hatékony magyar hadseregre, és szükségünk van olyan elkötelezett magyar katonákra, akik ezeket az eszközöket, ha kell, ha a szükség úgy hozza, alkalmazni is tudják. Az orosz-ukrán háború számtalan tanulságot hozott, és elsősorban ezek közül talán a legfontosabb, hogy eltökélt hazafiak megingathatatlan harci morállal képesek felvenni a versenyt egy náluk sokkal erősebb haderővel szemben is. Láthatjuk, hogy modern katonai eszközökkel, sokszor aszimmetrikus hadviseléssel, de érdemben meg lehet akadályozni egy előrenyomulást, sőt vissza is lehet szorítani azt. A szomszédságunkban zajló háborús tapasztalatokat be kell építeni a magyar haderőfejlesztési programba mind a képzés, mind az utánpótlás kapcsán vagy akár a területvédelmi stratégiákba. A fegyverzetbeszerzés területén is világos az iránymutatás. Olyan eszközöket kell beszerezni, amelyek honvédségünk képességeit javítják vagy a meg nem lévő képességeket pótolják. Korszerű légvédelmi, páncélelhárító képesség, nagy pontosságú rakétatüzérség és a hadműveletekben egyre nagyobb számban alkalmazott harcászati drónok ezek lehetnek a fejlesztés irányai. De nem én akarom meghatározni ezt, mert ez nem a politika dolga, nem a politikusok dolga, de nem is a gazdasági élet egyes szereplőié, hanem ez a katonák feladata, ők tudják megmondani, hogy milyen eszközökre van szükségük ahhoz, hogy meg tudják védeni a hazát. Nekünk, politikusoknak azt kell biztosítani, hogy ezek az eszközök beszerezhetők legyenek, és azt kell garantálnunk, hogy a beszerzések során az átláthatóság, a tisztaság megvalósuljon, és mindez korrupciómentesen történhessen meg. Tisztelt Képviselőtársak! Magyarország honvédelme olyan közös nemzeti ügyünk, amely nem függhet sem pártpolitikától, sem a pénzvilág egyes szereplőinek gazdasági érdekeitől. Ne felejtsék: „A haza minden előtt”! Köszönöm szépen, hogy meghallgattak."
6,u2019-11-19-159,OTHER,0.8408203125,2019-11-19,0.9947778582572937,"Köszönöm a szót. Tisztelt Elnök Úr! Tisztelt Képviselőtársaim! Engedjék meg, hogy azzal kezdjem a felszólalásomat, hogy itt, a Parlament falai között is megköszönjem a magyar katonák szerepvállalását, azt az elhivatottságot, amivel végzik a munkájukat külföldön minden egyes misszió keretében. S ahogy azt már több képviselőtársam is kiemelte, pártállástól függetlenül, ez így is van, hogy a magyar katonák kiváló teljesítményt nyújtanak ezekben a missziókban, és rendre nemzetközi elismerésekben részesül mind formálisan, mind informálisan Magyarország ezzel kapcsolatban. Azt gondolom, hogy ez egy nagyon dicséretes dolog. S itt is kifejezem a reményem, hogy ezt a fajta megbecsülést a katonáink előbb-utóbb talán a kormányzattól is megkaphatják a honvédelmi politika keretében, hiszen ha az illetményekről van szó, akkor azt el kell ismerni, hogy például a honvédelmi illetményalap eltérítésre került a köztisztviselői alaptól, ezért ez 44 600 forint. Viszont itt még bőven van tennivaló, képviselőtársaim, azt gondolom, hogy akár egy új típusú, társadalmi szempontból is igazságos nyugdíjrendszerrel, amely méltányolja és megbecsüli azt a szerepvállalást, áldozatvállalást, amit katonáink tesznek, és azt a megterhelést, aminek ők ki vannak téve. Ám ez nyilvánvalóan minél további szolgálatra ösztönöz. De azt gondolom, hogy például egy ilyen nyugdíjrendszert be kellene vezetni. De hogy visszatérjek a missziókra: rendkívül fontosak a Magyar Honvédség missziói. Elképesztően sok tapasztalat származik ebből. Nyilván nem mellékes az, hogy ezt a tapasztalatot a katonáink hogyan tudják egymásnak átadni, és hogyan tud ettől fejlődni a Magyar Honvédség. Nem mindegy az, hogy azok a dolgok, amelyek elméletben megvannak, hogyan ültethetők át a gyakorlatba. Nyilvánvalóan azzal, hogy az interoperabilitást növelik ezek a missziók, rendkívül jó szolgálatot tesznek a hazának. Azt is szeretném kiemelni, az alapvetés, hogy a terrorizmus ellen fel kell lépni, és a szervezett bűnözés ellen is fel kell lépni minden lehető eszközzel. Viszont sajnálatomat kell kifejeznem annak kapcsán, hogy a kormány sajnos nem teljesen ennek szellemében járt el az elmúlt években. Csak nagyon röviden ideidéznék pár nevet: Ghaith Pharaon, Atiya Khoury, aki a szír diktátor Aszad pénzmosó embere és letelepedési kötvénnyel kaphatott letelepedési engedélyt Magyarországon, illetve Zaid Naffa, akinek a terrorszempontú biztonsági átvilágításon sikerült megbuknia. Ők mind-mind itt lehetnek és itt lehettek Magyarországon. Azt gondolom, hogy nem kellene kettős mércének lennie, amennyiben terrorizmus elleni küzdelemről és a terrorizmus finanszírozása elleni küzdelemről beszélünk. Meg kell vizsgálni, hogy milyen körülmények között kérik önök ennek a határozati javaslatnak az elfogadását itt a Házban. A körülmények: egészen konkrétan Törökország október elején katonai agresszióba kezdett az Irakkal szomszédos Szíria területén működő Iszlám Állam elleni fellépésben szerepet vállalt és a nemzetközi biztonság megteremtéséhez helyben nagyon sokkal hozzájáruló kurd fegyveres alakulatok ellen. Ezek a körülmények. Azt gondolom, az, hogy a jelenlegi magyar kormányzat háborús bűnökhöz asszisztál azzal, hogy asszisztál és támogatja Erdoğan török elnök háborúját a kurdok ellen, egészen vállalhatatlan. Hazugság az, hogy a kormánynak ez a fajta külpolitikai, diplomáciai minek neveznék önök? lépése, azt gondolom, fatális hibája bármiben is hozzájárulna a nemzetközi biztonság megteremtéséhez, esetleg a migrációs krízis megelőzéséhez vagy csökkentéséhez. Hiszen támogatnak egy háborút a kurdok ellen, akikkel meg mellesleg együttműködnek a katonáink Irak területén. Egyébként minden egyes háború támogatásával csak növelik a migráció lehetőségét, a migrációs krízist minden egyes ilyen lépéssel, és azt gondolom, ezzel ténylegesen fittyet hánynak a magyar nemzeti érdekre. Ahogy önök is említették, 2014 szeptemberében alakult meg az Iszlám Állam elleni nemzetközi koalíció, és Magyarország csatlakozását ehhez a koalícióhoz 2015 áprilisában szavazta meg az Országgyűlés. Azt is szeretném kiemelni, azon túl, hogy nyilvánvalóan küzdeni kell a terrorizmus ellen és fel kell lépni ellene, ennek is számos módja van. Ennek a formának egyik módja a katonai szerepvállalás, de nyilván nem ez az egyetlen formája. S arra is szeretnék utalni, hogy a hazai biztonsági rendszerek és lehetőségek fejlesztése mindenféleképpen szükséges lenne ilyen helyzetben is, amikor például egy ilyen javaslathoz kérik a támogatást; enélkül is, de ezzel együtt meg aztán végképp. [[18.30]] A kormány viszont ezzel ellentétben sajnos inkább leépítette a hazai biztonsági rendszereket, mint hogy fejlesztette volna. Arra hadd utaljak még, hogy a Magyar Idők írta 2016 májusában „Kurd harcosok a Honvédkórházban” címmel, hogy az Iszlám Állam elleni harcokban megsebesült kurd harcosokat ápolnak a Honvédkórházban, a pesmergák magyarországi ellátására és rehabilitációjára a Magyar Honvédség és a kurdisztáni erők közötti együttműködés alapján van lehetőség. Tehát ebből is látszik, hogy mennyire kétszínű politikát folytat a magyar kormányzat, merthogy ez egy helyes lépés, amit most idéztem, például a Magyar Időkből, viszont az, hogy egyébként ezzel együtt megtámogatják Erdoğan elnököt a kurdok elleni háborúban, egészen abszurd és fatális hiba egyébként Magyarország biztonságára nézve is. Én tettem föl kérdést a Honvédelmi Minisztériumhoz mindezek ismeretében. Három kérdés volt, sajnálatosan nem kaptam ezekre választ, őszintén szólva, ezen már nem lepődöm meg. A három kérdés a következő volt. Törökország szíriai offenzívájának kormányzati támogatása miként egyeztethető össze a magyar katonai szerepvállalással Irak területén? A második kérdésem: miként befolyásolja a magyar katonák biztonságát az iraki kurdisztáni misszió kapcsán, hogy a magyar kormány támogatja Törökországot a kurdok elleni szíriai támadásában? És a harmadik kérdés, hogy felmondjae a kormány a magyar-török védelmi ipari megállapodást, miután az EU-tagállamok már bejelentették sorra, hogy minden fegyverkereskedelmi tevékenységet felfüggesztenek Törökországgal? Egyik kérdésre sem kaptam választ, most egyébként újra benyújtottam a minisztériumhoz, remélem, hogy esetleg államtitkár úr talán, ha miniszter úr nem is, de talán államtitkár úr fog ezekre a kérdésekre válaszolni. Amíg ezekre a kérdésekre nem kapunk választ, mégis hogy kérhetnek felhatalmazást a misszió folytatásához? Milyen garanciák vannak? Milyen garanciák vannak a magyar katonák biztonságára? Nyilván az adott keretek között, hiszen pontosan tudjuk, hogy a katonák úgy vállalnak szolgálatot, hogy óriási kockázatot vállalnak. Mindemellett nyilvánvalóan mindannyian szeretnénk azt garantálni, hogy egyetlen katonának se, egyetlen magyar katonának se essen baja. De a lehetőségekhez képest eszközökkel, egyéb megoldásokkal milyen garanciát tudnak adni? És milyen garanciát tudnak adni a magyar emberek biztonságára, akik itt vannak Magyarországon? Még azt szeretném kiemelni, hogy szomorú módon nemcsak kommunikációban támogatja a kormányzat ezt az elítélendő török politikát, és ténylegesen háborús bűnökhöz asszisztálnak ezzel, hanem sajnos finanszírozzák is. Ugyanis jelenleg ott tartunk, hogy már szeptemberben cikkezett arról a sajtó, hogy török páncélozott terepjárókat vásárol a Magyar Honvédség, ráadásul közvetítő cégen keresztül veszi. Ez megint egy olyan jellegű beszerzés, ami teljesen átláthatatlan. Pont Németh Szilárd államtitkár úr válaszolt egy parlamenti kérdésemre, amelynek nyomán egy közérdekűadat-igénylést merészeltem ismét benyújtani, amire persze nem kaptunk választ. Egyébként ebben a perben most decemberben lesz majd ítélethirdetés. Elképesztő, hogy minden ilyen történetért egyébként pert kell indítani. Világosan látszik, hogy egy védelmi ipari együttműködéssel finanszírozzák is Erdoğan elnök háborúját a kurdok ellen, akikkel mellesleg Irakban együttműködnek a katonáink. Úgyhogy azt gondolom, van mit átgondolnia a kormánynak; nem az ellenzéknek, a kormánynak van mit átgondolnia ezzel kapcsolatban. Én arra a kérdésre várnék választ a kormány jelen lévő képviselőitől, hogy egyáltalán honnan az indíttatás, hogy növeljék a szerepvállalást. Ez konkrétan érdekelne. Az pedig egyértelmű, hogy ezzel a lépéssel, amilyen politikát folytatnak… ugyanis a missziók persze részei egy kormányzat külpolitikájának, annak szerves elemét alkothatják, azt gondolom, egyikünk sem naiv ebben a kérdésben. Viszont az, hogy egy kormánynak a fatális tévedéseit, hibáit próbálják meg kompenzálni a magyar katonák veszélyzónákba történő küldésével, a szerepvállalás növelésével, amit egyébként erőn felül vállal, azt gondolom, a többi nemzethez képest sokkal nagyobb a szerepvállalása Magyarországnak, mint arányaiban a kiküldött katonák a saját hadsereglétszámukhoz képest. Tehát nem arra való ez, hogy fatális hibákat próbáljanak meg kompenzálni, és ezzel sefteljenek. Úgyhogy azt gondolom, ennek a megnövekedett kockázatnak, amit többek között pont a magyar kormányzati politika okoz Erdoğan elnök háborújának támogatásával, nem lehet kitenni sem a katonáinkat, sem pedig az itt, Magyarországon élő magyar embereket. Köszönöm szépen, elnök úr."
6,u2022-05-09-3,OTHER,0.59033203125,2022-05-09,0.9958037734031677,"Köszönöm szépen, elnök úr. Tisztelt Miniszter Úr! Tisztelt Ház! Képviselőtársaim! Szögezzük le rögtön az elején, hogy mindannyian és ez Magyarország egyedüli és közös érdeke a háború békés lezárásában és az efelé tett valódi lépésekben vagyunk érdekeltek. Engedjék meg, hogy itt a felszólalásban, tekintettel arra, hogy itt a menekültekről, illetve a háborúról szó volt, köszönjem meg azoknak a honvédeknek, azoknak a rendvédelmi dolgozóknak, akik az országunk biztonságát szavatolják, akik a határainkon és a határok közelében a rendet biztosítják, és azoknak, akik a menekültek ellátásában civil szervezetek, állami szereplők egyaránt végzik ezt a nehéz munkát, és ezt az áldozatot vállalják mindannyiunk érdekében. Tisztelt Miniszter Úr! Hallgatva a felszólalását, azért különös apropót ad, hogy a mai napon, pont az Európa-napon kell vitázni olyan kérdésekről, amily Magyarországnak az energiaellátását és a függetlenségét jelenti. Abban szerintem egyetérthetünk mindannyian, hogy rövid távon a helyzet viszonylag nehezen rendezhető. Látjuk mindannyian, hogy a magyar energiaszektor kitettsége azoknak az energiahordozóknak, amelyeket jelenleg csak Oroszországtól tudunk beszerezni, milyen mértékű, azonban itt kell megemlékezni arról, hogy az ön által is vezetett minisztérium és az ön jelenlétében lévő kormány 12 évet kapott arra egyébként, amit meg is ígért, hogy az energiafüggőséget valamilyen módon csökkentse az elmúlt időszakban. [[Nacsa Lőrinc: Tizenhatot!]] Az elmúlt 12 évben olyan érdemi lépés, amellyel egy egészségesebb, kiegyensúlyozottabb energiamixet lehetett volna kialakítani Magyarországon, számottevő európai uniós forrás mellett, úgy tűnik, nem volt sikeres. Azonban látjuk és értjük, hogy rövid távon a magyar érdekek egyelőre azt diktálják, hogy ennek a helyzetnek is egy békésebb rendezése felé mozduljunk el, azonban egy ilyen felszólalásban a kritikákon túl a Nyugat felé azt kellett volna elmondani, hogy nekünk milyen megoldásunk van arra, hogy miként tudjuk a geotermikus energiát, a napenergiát, a szélenergiát, illetve azt a mostani energiamixet változtatni, hogy Magyarország függősége a Keletnek kisebb legyen. [[Az elnök a csengője megkocogtatásával jelzi az időkeret leteltét.]] Ezt kellett volna tisztázni, miniszter úr, illetve azt, hogy ön most Oroszország barátja, vagy egyébként egy valós megoldást jelentő pozícióban tetszeleg. Köszönöm szépen. [[Taps a Jobbik soraiban.]]"
6,u2015-06-01-201,OTHER,-0.460205078125,2015-06-01,0.41850605607032776,"Köszönöm a szót. Tisztelt Ház! Tisztelt Képviselőtársaim! Három héttel ezelőtti napirend utáni felszólalásomban a második világháború után Felvidékről csonka országba kitelepített magyarok tízezreiről emlékeztem meg. Az ő megpróbáltatásaikhoz szorosan kapcsolódik a Magyarországról kiűzött németek emléke is. Már csak azért is szeretném összekapcsolni a két tragikus eseményt, mert a betelepített felvidéki magyarokat sok esetben azoknak a sváb családoknak a házaikba költöztették, akiket a kommunisták ezt megelőzően üldöztek el Németországba. Így volt ez a Bács-Kiskun megyei Hajóson és Császártöltésen is, ahol a történtek ellenére még a mai napig több ezer német ajkú polgártársunk él. A Kárpát-medencében már ezer éve is éltek német ajkúak, de egy részüket a török kiűzése után, a XVII-XVIII. században telepítették be, a háború következtében megfogyatkozó népesség és munkaerő pótlására. Megítélésük mindvégig sokkal jobb volt a többi kisebbségénél, és ez mindmáig elmondható. A magyar-sváb együttélés a mindennapokban tehát jól működőnek volt mondható, melynek aztán a XX. század viharos történelme vetett véget. 1946. január 19-én Budaörsön kezdődött meg a magyarországi német közösség kitelepítése. A háború végére az országban élő svábokat Hitler szálláscsinálóinak tekintették, a Harmadik Birodalom tetteiért belőlük csináltak bűnbakot, kollektíven itt tették felelőssé a német kisebbség egészét. A kiadott rendelet szerint köteles volt Németországba kitelepülni az a magyar állampolgár, aki a legutolsó népszámlálás alkalmával német nemzetiségűnek vagy anyanyelvűnek vallotta magát, aki magyarosított nevét visszanémetesítette, aki a Volksbund vagy az SS tagja volt. A hivatalos adatok szerint 1946-1948 között 185 ezer hazai németet fosztottak meg ily módon állampolgárságától, és üldözték el a háború által pusztított, romokban heverő, megszállt Németországba. Persze, ekkor még nem vették figyelembe azt az elvet, hogy a népszámláláson történő adatszolgáltatásnak nem lehet semmilyen következménye az érintettekre nézve. Mentességet csak azok kaptak, akik igazolni tudták, hogy hűségesek maradtak a magyar nemzethez a nehéz időkben, hogy üldözték őket azért, mert magyarnak vallották magukat. Jellemző, hogy a rendelet eleve 10 százalékban maximalizálta a mentesíthetők létszámát. A kitelepítésről szóló rendelethez kapcsolt végrehajtási utasítások azt is szabályozták, hogy a kitelepített svábok minden tulajdona a magyar államra száll. Erre azért volt szükség, mert a magyar kormány tervei szerint a Csehszlovákiából érkező magyarokat és a földosztásból kimaradt alföldi szegényparasztokat kívánták betelepíteni a svábok üresen maradt házaiba.Egy gondolatmenet erejéig kitérnék arra is, hogy a már akkor is az emberi jogok és a nemzeti önrendelkezés támogatóinak szerepében tetszelgő nagyhatalmak a háborút követő potsdami konferencián hozzájárultak ahhoz, hogy Magyarország, Csehszlovákia és Lengyelország kitelepítheti német nemzetiségű állampolgárait. Erről kevés szó esik, hiszen mint tudjuk, a történelmet a győztesek írják, így ezeket az apróságokat nem részletezi a háború utáni történetírás. Összességében elmondható, hogy a háború alatti vándorlásokkal együtt a magyarországi németség kevesebb mint felére csökkent, alapvetően megváltoztatva ezzel a Dunántúl etnikai színezetét és felgyorsítva a maradék németség beolvadását. A magyarországi németek összesen 640 ezer holdnyi földbirtokából a földosztás és a kitelepítések során 500 ezer hold földet vettek el. Ezeket túlnyomórészt az országon belül áttelepülő gazdáknak, kisebb részben a Csehszlovákiából menekülő magyaroknak adták. 60 400 házból 15 650 maradt a svábok tulajdonában. A nagyszámú német ajkú közösségből származott, illetve német felmenőkkel bírt mások mellett: Puskás Ferenc, Gundel János, Hauszmann Alajos, Hild József, Kitaibel Pál, Semmelweis Ignác, Munkácsy Mihály, Herczeg Ferenc, Liszt Ferenc vagy éppen Ybl Miklós, és még sorolhatnám a neveket. Rajtuk kívül is sok olyan alakja volt történelmünknek, közéletünknek, akik büszke német identitásuk mellett magyar önazonossággal is bírtak, és a közös haza jólétének érdekében tevékenykedtek. Emlékezzünk hát tisztelettel egykori német polgártársainkra, akik a társadalom hasznos tagjaiként több száz évig köztünk éltek. Segítsük őket kultúrájuk megtartásában, hagyományaik ápolásában, hiszen ezzel is hazánkat, Magyarországot erősítjük. Köszönöm, hogy meghallgattak. [[Taps a Jobbik soraiból.]]"
6,u2021-03-17-1-33,OTHER,-0.46923828125,2021-03-17,0.08371736109256744,"Köszönöm a szót, elnök úr. Tisztelt Ház! Tisztelt Képviselőtársaim! Libanon a Közel-Kelet államai közül nem egyedülálló módon, de sajnos hosszú ideje háborús konfliktusokkal terhelt. Több háború és polgárháború is sújtotta az ott élőket. A 2006-os izraeli-libanoni háborút követően az ENSZ vette át a két fél közötti határsáv felügyeletét a további konfliktusok megelőzése végett. Nemrégiben az ENSZ Biztonsági Tanácsa a libanoni békefenntartó missziójának meghosszabbításáról döntött a térség stabilitásának fenntartása érdekében. A misszió kezdetekor, 2006-ban még az Országgyűlés hatásköre volt a külföldi katonai szerepvállalás engedélyezése. Azóta megváltozott a jogi környezet, jelenleg a kormány engedélyezi a Magyar Honvédség, illetve külföldi fegyveres erők Alaptörvény szerinti, az Európai Unió vagy az Észak-atlanti Szerződés Szervezete döntésén alapuló alkalmazását, valamint más csapatmozgásait. A jelenlegi határozati javaslat a misszióban részt vevő magyar erők létszámát növeli, amennyiben erre igény mutatkozik. Ez valószínűleg meg fog történni, mivel a lengyel nemzetbiztonsági hivatal már tavaly jelezte, hogy lengyel és magyar katonák közösen őrzés-védelmi tevékenységet fognak ellátni a térségben. A határozati javaslat maximum 20 fő részvételét engedélyezi. Szükséges és ezért támogatandó, hogy hazánk katonai erővel továbbra is részt vegyen olyan nemzetközi missziókban, melyeknek az ENSZ-együttműködés keretében a terrorizmus elleni fellépés és a közel-keleti régió biztonságának megteremtése és fenntartása a célja. Ezzel Magyarország az ENSZ Alapokmányából adódó nemzetközi kötelezettségét teljesítve tevőlegesen is hozzájárul a térségben a béke fenntartásához és a terrorizmus megfékezéséhez. Köszönöm szépen, elnök úr. [[Taps a Jobbik padsoraiból.]]"
6,u2019-05-28-113,OTHER,-0.8837890625,2019-05-28,0.9948989748954773,"Köszönöm a szót, elnök úr. Tisztelt Ház! Kezdem azzal, ami lélektanilag a legfontosabb: természetesen Trianon nemzeti tragédia. Ez nem is kérdés senki számára. És ezért azt gondolom, hogy érző lélekkel ezt mindenki fájdalomként éli meg. Ugyanakkor azt is jelezni kell, hogy Trianon nem önmagában egyszer csak beesett az ablakon. Kitört előtte egy első világháború, amelyet többek között Magyarország robbantott ki. A magyar kormány „megállj, kutya Szerbia!” felkiáltással szaladt bele ebbe a háborúba, és vesztettük el ezt a háborút. Ennek lett következménye a valóban aránytalan trianoni békeszerződés, amely békétlen béke lett Magyarországnak és egész Európának a következő évtizedekre. De szeretnék emlékeztetni mindenkit arra, abban, hogy ez egyáltalán így történt, elődeinknek van súlyos történelmi felelőssége. Tehát nem egyszer csak ránk tukmáltak valamit, hanem valami történt, és ennek az embernek itt most szobra van a Kossuth téren, aki ezt a háborút rázúdította erre az országra, szeretném jelezni. És ezt a szobrot önök állították. Lehet azt mondani, hogy mindazok, akik akkor figyelmeztették az országot, lásd Ady Endre, hogy ebből baj lesz, és őt megköpködték, megkövezték, de eltelt pár év, és egy ország hömpölygött a Nemzeti Múzeum előtt, hogy megérinthesse a ravatalt és a koporsót, hogy lám, lám, Adynak volt igaza. És Trianonnak nemcsak az lett a következménye, hogy országterületek és lakosság csatolódott más országokhoz, hanem az is következménye lett, hogy Magyarország belesodródott a második világháborúba. A világtörténelem egyik legnagyobb gazemberét szolgálta ki Magyarország, Adolf Hitlert. Ez is Trianon következménye. Az is Trianon következménye, hogy a Don-kanyarban meghalt kétszázezer magyar egy értelmetlen háborúban. Az is Trianon következménye, hogy Teleki Pál öngyilkos lett, mert Magyarország fölrúgott egy megnemtámadási szerződést, egy békeszerződést, örök megnemtámadási szerződést Jugoszláviával. Az is Trianon következménye, hogy Bethlen Istvánt, aki nem is támogatta a háborúba belépést, a végén a szovjetek hurcolták el. Az is Trianon következménye, hogy elment ebből az országból Bartók Béla. Az is Trianon következménye, hogy elhagyta az országot Kabos Gyula. Az is Trianon következménye, hogy puskatussal verték agyon Szerb Antalt; hogy mi történt Radnóti Miklóssal. [[14.40]] Az is Trianon következménye, hogy miután megtámadtuk a Szovjetuniót, még csak ereje sem volt az országnak arra, hogy felmutathassa azt, hogy a szovjetek ezért cserébe ne foglalják el Magyarországot. És természetesen annak van egy felszabadulás része és van egy megszállás része. Tehát sok mindenen át kell szűrni mindazt, amikor emlékezünk a száz évvel ezelőtti történésekre. És én nagyon örülök annak egyébként és ezt őszintén mondom , hogy a Fidesz eljutott oda, hogy nem áll föl és vonul ki a „Trianon” szó hallatára a parlamentből, ahogy ezt tette az Antall-kormány idején. Ezt én egy egészséges jellemfejlődésnek gondolom. És azt is támogatja a Demokratikus Koalíció, hogy a határon túli magyar közösségek ápolhassák kultúrájukat, hagyományaikat és mindazt, ami összeköti őket az anyaországgal, hogy ez a közösség egy létező szellemi közösség legyen. Sőt, a Demokratikus Koalíció az autonómiatörekvéseket is támogatja, amennyiben ez nem Magyarországról diktált és szándékosan konfliktusokat generáló, belpolitikai célokat szolgáló kezdeményezés, hanem az éppen adott országgal lefolytatott vita és megállapodás következménye tud lenni. Itt jegyzem meg, nagyon örülök annak is, hogy az RMDSZ az utolsó pillanatban végül is átvitte a lécet, és tud képviselőt küldeni az Európai Parlamentbe. Sajnálom, hogy ez Szlovákiában nem történt meg. Nagyon fontos azt is látni és ez ügyben szeretnék fontos megjegyzést tenni , hogy a nemzeti érzés nem a magyar jobboldal sajátja, nem az önöké, nem a Fidesz-szavazóké vagy a KDNP-szavazóké, még csak nem is a Jobbik és a Mi Hazánk Mozgalom tagjaié vagy szavazóié, az a miénk is. Mi pontosan ugyanúgy magyarok vagyunk, és ugyanúgy érzünk felelősséget a magyar nemzetért, annak minden tagjáért, határon innen és túl, mint ahogy önök. És ennek volt következménye, hogy amikor mi kormányoztunk, akkor megháromszoroztuk a határon túli magyar könyvtárak, színházak, iskolák támogatását. Ezt azért is tudom ilyen pontosan, mert Daróczi Dávid volt a kormányszóvivő, aki éppen beteg lett, és ezért nekem kellett azt a bizonyos rendezvényt kvázi celebrálni, és nagyon boldog és büszke voltam, hogy ott lehetek egy ilyen rendezvényen. De azt is nagyon fontosnak tartom, hogy végre befejeződött az, amivel a Fidesz valamikor elkezdte a határon túli magyarokkal való foglalkozást, hogy innen elkezdett pártokat alapítani, amelyek aztán 0,5 százalékos eredményekkel vétették észre magukat, súlyos károkat okoztak az ottani most éppen Erdélyről beszélek legitim szervezetnek, az RMDSZ-nek, aztán a végén eltűntek az enyészetben. Örülök annak, hogy ezen az időszakon is végre túljutottunk. Azt is nagyon fontosnak tartom jelezni, hogy számunkra minden nap a nemzeti összetartozás napja, nem kell hozzá nekem emlékév, én ezt naponta megélem. Amikor 2003-ban húszéves volt az István, a király című rockopera, akkor jutott el először Erdélybe, Csíksomlyóra, a Medgyessy-kormány idején. Én voltam annak a rendezvénynek a sajtófőnöke, és az utolsó pillanatban még felhívtam Kovács László külügyminisztert, mert a szervezők azt mondták, hogy még kell egy-két millió forint, hogy ott minden rendben legyen. És Kovács László a saját miniszteri keretéből még odaadta azt a pénzt, hogy ez megtörténjen. Csak szeretném jelezni, hogy nem csak önöké a nemzeti érzés vagy nem csak önöké a nemzeti szimbólumoknak ez a fajta képviselete. De ugyanakkor az is rendkívül fontos, hogy micsoda fantasztikus dolog az Európai Unió, és az, hogy Magyarország és a körülöttünk levő országok tagjai az Európai Uniónak. Most képzeljük el azt a helyzetet miközben önök itt folyamatosan brüsszeleznek , ha nem lenne Európai Unió, és ezek között az országok között vasfüggöny állna, Magyarország és Románia között, mondjuk, ahogy a Ceaușescu-időben történt. Azért tudunk átmenni, azért lehet a határon túli magyaroknak támogatást adni vagy óvodát építeni vagy bármit, mert van Európai Unió. Ha nem lenne Európai Unió, ez mind lehetetlen lenne. Örüljünk annak, hogy van Európai Unió! És az a bizonyos eszme, amiről a Demokratikus Koalíció beszél, az európai egyesült államok eszméje pontosan ennek a békének a záloga. És annak a záloga, hogy az anyaországi magyarok szerves közösséget alkothatnak anélkül, hogy ezt fegyveres konfliktus nehezítené, vagy az éppen jelenlegi befogadó országok jogi szabályozással ellehetetleníthessék a magyarokat. Ezt biztosítja az Európai Unió, hogy ez nem történhet meg. Ezért aztán azt mondom, hogy legyen minden nap a nemzeti összetartozás napja, de nemcsak a határon túli magyarokkal, hanem abban is, hogy önök, amikor az ellenzék mond valamit vagy javasol valamit, akkor önök ezt elismerik, és tudomásul veszik, hogy mi pontosan ugyanolyan magyarok vagyunk, és a mi szívünk is ugyanúgy a bal oldalon dobog. Köszönöm szépen."
