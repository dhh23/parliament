topic,speech_id,party,speaker_party,sentiment,speech_date,prob,speech
0,u2016-11-09-93,Fidesz-KDNP,Fidesz-frakció,0.6201171875,2016-11-09,0.99721360206604,"Köszönöm szépen a szót, elnök úr. Tisztelt Miniszter Úr! Nagy örömömre szolgált meglátni ezt a törvényjavaslatot, nagy tisztelettel üdvözlöm. Elhangoztak olyan szavak, hogy hazafiasságra nevelés, hagyományaink tisztelete, a közösségi értékek erősítése, ami, azt gondolom, nem ördögtől való, és azt hiszem, hogy pontosan azért, mert egy ilyen jellegű kezdeményezés ezeknek tartalmat ad, és ez esetleg azoknak a szemét is felnyitja, akiknek ezek már puszta frázisok csak, mindenképpen hasznos. Azt mindenképpen azért valóban elmondhatjuk, amit Demeter Márta képviselő asszony mondott, az, hogy a hazafiasságra nevelésen, hazafias nevelésen ki mit ért, azt tisztázni kéne; szerintem ezt nem kell tisztázni, azt hiszem, ezt kinek-kinek magának kell tisztázni, hogy mit ért hazafiasságon, mit ért közösségi értékeken. Talán a tisztelt hallgatóság elnézi nekem, ha én egy személyes példát hozok fel arra, hogy nekem milyen a viszonyom a hazafiassághoz. Hogy milyen a viszonyom a közösségi értékekhez, ahhoz nagyban hozzájárult az - legalábbis ezt remélem -, hogy nekem például a miniszter úr által említett öttusához van családi vonatkozásom, hiszen az egyik felmenőm, Petneházy Imre öttusa-válogatott volt még a háború előtt, és természetesen az, hogy a sporthoz való viszonyom milyen lett, s az előbb említett értékekhez való viszonyom milyen lett, azt ez nagyban meghatározta; de bocsássanak meg, hogy egy ilyen példát hoztam föl.Tehát egy szó mint száz, én azt gondolom, ha csak ezeket töltené be a sok minden máson túl, ami elhangzott, hogy ezeket az értékeket erősíti, hiszen ezeknek nagyban híján vagyunk és nem állunk jól ma itt, kicsiny hazánkban, akkor már betöltené a feladatát. Köszönöm szépen, hogy meghallgattak."
0,u2022-05-24-29,Fidesz-KDNP,Fidesz-frakció,0.59375,2022-05-24,0.043365269899368286,"Köszönöm szépen a szót. Tisztelt Elnök Úr! Tisztelt Országgyűlés! A Nemzeti Agrárgazdasági Kamaránál május 20-án országos választások zajlottak rekordrészvétel mellett. Másfél hónap leforgása alatt a magyar vidék most már másodszor is megmutatta erejét, egységét és jobboldali elköteleződését. A magyar gazdatársadalom olyan szilárd erőt és egységet mutatott föl, mint amilyen szilárd összefogással sorakozott fel április 3-án a Fidesz-KDNP képviselőjelöltjei mögé. Április 3-ára május 20-a tette fel a koronát. E két nap mérlegének határozott üzenete van, mégpedig az, hogy a vidék, gazdálkodók nélkül nincs Magyarország. Hatalmas büszkeség számunkra, hogy mintegy 79 ezren adták le voksukat a pénteki agrárkamarai választásokon, közel 70 százalékkal többen, mint legutóbb. A 18,5 százalékos részvétel pedig az Európai Unióban szinte egyedülállóan magas. Más országok agrárkamarai választásain jellemzően csak néhány százalék körüli a részvétel; Lengyelországban például a legutolsó alkalommal 2,8 százalék volt. Azonban a negatív rekordot minden bizonnyal csak Magyarország tartja. Még 2008-ban, a baloldali kormányzás alatt működő Magyar Agrárkamaránál volt olyan megyei választás, ahol 30-an választottak meg 40 küldöttet. Jól hallják, kedves képviselőtársak, kevesebb volt a választó, mint a megválasztott innen indultunk. A mostani magas részvétel jól mutatja, hogy az agrárkamara tevékenységét elismerik a tagok, s ezen túl a kormányzat vidék melletti elköteleződését is kiválóra értékelik. 79 ezer magyar gazda és élelmiszeripari szereplő adott jelest a kormányzat elmúlt 12 évi teljesítményére, díjazta mostani szavazatával is az agráriumhoz való támogató és építő hozzáállását, amit a vidéki Magyarország és a magyar gazdatársadalom a saját bőrén is érez. És a 79 ezer magyar gazda és élelmiszeripari szereplő minden korábbinál nagyobb felhatalmazást adott a Jakab István vezette Magosznak s az őket támogató 17 szakmai szervezetnek. A Magosz és szövetségesei kétszer annyi szavazatot kaptak, mint 2017-ben, és ötször annyit, mint 2012-ben. Nem mellékes, hogy ezen az egyindulós választáson az érvényes szavazatok aránya 99,3 százalék volt. Mert a kamarai választáson a Magosz mellett egyébként elindulhatott volna a balliberális politikai elit által kitartott Mezőgazdasági Szövetkezők és Termelők Országos Szövetsége, a MOSZ is, de nem tették. Nyilván nem szerettek volna beleszaladni az öt évvel ezelőttihez hasonló csúfos vereségbe, amikor is a szavazatok mindössze 11,6 százalékát gyűjtötték be. Most inkább arra buzdították a gazdálkodókat, hogy tartózkodjanak a szavazástól. Nos, azt gondolom, nekik is egy erős üzenet volt a mostani rekordrészvételi arány. Tisztelt Képviselőtársak! Az országgyűlési választásokon szerzett, sorban a negyedik kétharmados felhatalmazás óriási bizalmi tőkét, erős legitimációt jelent. Ez a kimagasló eredmény a nagyarányú vidéki szavazatok segítségével adódott össze, benne a magyar gazdák szavazataival. Akkor is és múlt pénteken is bebizonyosodott, a hazai gazdálkodók felelősséget éreznek nemcsak saját, de a társaik és az ország egész sorsa iránt is. Aktivitásával bebizonyította a magyar gazdatársadalom, hogy komoly tényező, akit érdemes és kell is figyelembe venni. A vidék jövője szempontjából kiemelten fontos az agrárium stabilitása. A pandémia alatt is bebizonyosodott, hogy az agrárium stratégiai jelentőségű ágazat. Az orosz-ukrán háború miatt a jelentősége még inkább fokozódik. Növelni kell a termelés hatékonyságát, amihez beruházások kellenek. Ezért is óriási jelentőségű a kormányzat azon döntése, melyet először a NAK javasolt, hogy a korábbi 17,5 százalékról 80 százalékra növelte a vidékfejlesztési források hazai önrészét, jelentősen megemelve, egész pontosan megháromszorozva ezzel ezt a keretet. Nem kérdés, az erős Magyarországnak alapeleme kell legyen az erős agrárium. A Magosz most felhatalmazást kapott arra, hogy a megkezdett utat folytassa. [[12.20]] Ezzel a felhatalmazással és az ezzel járó felelősséggel a jövőben is a kormányzattal szoros együttműködésben kívánunk tevékenykedni. Számítunk önökre, és bizton ígérhetem, hogy a magyar kormány is számíthat a gazdálkodókra. Építsük együtt a jövő agráriumát! Köszönöm megtisztelő figyelmüket. [[Taps a kormánypárti padsorokból.]]"
0,u2020-06-15-264,Fidesz-KDNP,Fidesz-frakció,0.57470703125,2020-06-15,0.9935511946678162,"Köszönöm szépen. Tisztelt Elnök Úr! Tisztelt Országgyűlés! Szeretném megköszönni először is önöknek a fogyasztóvédelemről szóló törvény módosításáról szóló javaslat vitája során mutatott érdeklődésüket és támogatásukat, és azt is szeretném megköszönni, hogy az általános vitában is elmondták a véleményüket, és hozzájárultak a törvénytervezet munkájához. Az elmúlt hónapokban a fogyasztóvédelem az első vonalban küzdött a veszélyhelyzetet kihasználó, esetleges megtévesztésekkel, trükközésekkel és nyerészkedőkkel szemben. [[19.00]] Éppen ezért szeretném megköszönni Z. Kárpát Dániel képviselő úr elismerő szavait azoknak a kollégáimnak a munkájával kapcsolatban, akik az elmúlt időszakban helytálltak, és nagyon-nagyon sokat tettek annak érdekében, hogy a kereskedelem és egyáltalán a fogyasztók helyzete jó legyen és tiszta legyen. A vírusválság egyértelműen rámutatott arra, hogy a jogsértések hatékony feltárásához elengedhetetlen a szélesebb körű fogyasztóvédelmi ellenőrzési lehetőség, lehetővé kell tenni, hogy a hatóság a végfogyasztóval közvetlen kapcsolatban álló kiskereskedőkön, üzleteken túl az értékesítési lánc tényleges jogsértést elkövető minden szereplőjével, így például a raktárral, nagykereskedéssel szemben is felléphessen, úgy, ahogy ez a hozzászólásokban elhangzott már. Az önök előtt lévő módosítás a Fogyasztóvédelmi Hatóság ellenőrzési kereteit erősíti meg a fogyasztók és a tisztességes vállalkozók érdekében. Az általános vita során a tisztelt Ház a törvényjavaslatot alaposan megvizsgálta, ahhoz módosító javaslat nem érkezett. A törvényjavaslat részletes vitáját a Gazdasági bizottság folytatta le. A bizottság a törvényjavaslat érdemi tartalmát nem érintő, nyelvhelyességi, kodifikációs és jogtechnikai módosításokat tett. A Törvényalkotási bizottság saját módosító javaslatot nem nyújtott be. Tisztelt Országgyűlés! A törvénytervezet általános vitájában is szóba került, hogy a javasolt szabályozás kivételes esetekben akár magánlakások ellenőrzésének lehetőségét is megnyitja. Kiemelném, erre például akkor lehet szükség, ha a magánlakásban található egy webáruház székhelye. A lehetőséget az általános közigazgatási rendtartásról szóló törvény jelenleg is biztosítja a hatóság részére, de a fogyasztóvédelmi törvénybe még szigorúbb garanciális szabályokat építettünk be. A jogszabály így többek között az ügyészség előzetes engedélyéhez köti az ilyen ellenőrzést. [[Az elnöki széket dr. Hiller István, az Országgyűlés alelnöke foglalja el.]] A törvénymódosítás rendelkezéseit egyeztettük a legfőbb ügyésszel és a Nemzeti Adatvédelmi és Információszabadság Hatósággal is. Éppen ezért kell helyre tennem Z. Kárpát Dániel felszólalásában néhány gondolatot. Ugyanis próbálja riogatni az embereket, akik esetleg ebben a késő délutáni-kora esti időszakban ezt a vitát nézik, hogy milyen következményei lehetnek ennek a módosításnak. Én szeretném felhívni a figyelmét, hogy az elmúlt hónapokban vagy elmúlt években is akár, jobban visszatekintve a múltba, bármiféle riogatást keltettek, félelmet próbáltak kelteni, ez mindig bebizonyosodott, hogy nem volt igaz, sokszor, azt lehet mondani, hogy hazug módon próbálták ezt megtenni. Politikai törzsi háborúról beszélt az egyik gondolatában, az egyik mondatában. Én azt hiszem, hogy a saját pártjára gondolt, amikor törzsi politikai háborúról beszélt, mert a nyilvánosság előtt zajlik az a háború, amit önök egymás között a saját pártjukban, a saját frakciójukban vívnak. Úgyhogy kár idehozni olyan politikai megnyilvánulást és gondolatokat, ami ehhez a törvényhez nem tartozik szorosan. [[Z. Kárpát Dániel közbeszól.]] Éppen ezért, tisztelt Ház, a fentiekben bemutatott módosításokkal mi hatékonyabb védelemre számítunk a fogyasztók tekintetében, hatékonyabb védelmet tudunk biztosítani a fogyasztók számára és a vállalkozások számára is, a hatóság gyorsabban meg tudja szüntetni a tisztességtelen piaci gyakorlatokat, hiszen célzottan ott tud intézkedni, ahol a jogsértés felmerül. Az önök előtt lévő törvényjavaslat mindenki érdekét szolgálva erősíti meg a Fogyasztóvédelmi Hatóságot. Éppen ezért kérem, hogy a törvényjavaslat változtatásait a még hatékonyabb fogyasztóvédelem érdekében majd a szavazáskor támogatni szíveskedjenek. Köszönöm megtisztelő figyelmüket. [[Taps a kormánypártok soraiból.]]"
0,u2022-05-10-79,Fidesz-KDNP,KNDP-frakció,-0.90673828125,2022-05-10,0.44765418767929077,"Köszönöm szépen. Most legalább minden parlamenti közvetítést követő láthatta, hogy miért bukott ekkorát Varga Zoltán Debrecenben, és miért bukott ekkorát az ellenzék országszerte. Ezért, ahogy most viselkedik Varga Zoltán, meg ahogy szokott általában itt a parlamentben meg azon kívül is. Tisztelt Képviselő Úr! Egyben van igaza abból, amit elmondott itt tíz percben, hogy sok törvényjavaslatot módosít ez a mostani törvény, ebben igaza van. Innentől kezdve többet nem tudtam találni, ami igaz lenne az ön beszédében. De tudjuk, hogy a hatalom a népé, és ez így is van rendjén. Április 3-án is világossá vált, hogy a hatalom a népé, mi ezt korábban is mondtuk, önök csak pufogtatták szlogenszerűen, mi pedig komolyan is gondoltuk, és így is lesz a következő időszakban. Ön említette a munkanélküliségi adatokat, a munkavállalók jogait, illetve gazdasági bevándorlásról beszélt. Tisztelt Képviselő Úr! A legutolsó nyilvános adatok szerint 3,8 százalék a munkanélküliség Magyarországon. Ha igaz lenne, amit ön mond, akkor a magyar munkavállalókat már kirúgták volna a munkahelyeikről, hogy más országból érkező embereket vegyenek föl a helyükre, tehát ők munkanélküliek lennének, tisztelt képviselő úr. 3,8 százalék, az Unió egyik legjobb adata a magyar munkanélküliségi adat, tisztelt képviselő úr. Tehát értem én, hogy a baloldalon, főleg a Gyurcsány-frakcióban a tények sosem szokták megzavarni az embereket a felszólalásaikban való felkészülésben, de azért mégiscsak ajánlanám a figyelmébe azt, hogy az Európai Unió egyik legjobb munkanélküliségi adata van egy koronavírus-járvány és az általa okozott gazdasági válság után, tisztelt képviselő úr. Ha már itt a veszélyhelyzeti törvényről beszélgetünk és az azt megszüntető törvényjavaslatról, akkor, tisztelt képviselőtársaim, azért emlékezzünk arra, hogy önök milyen kutyakomédiát játszottak itt két éven keresztül a parlamentben. Láttuk azt, hogy önök azt mondták, hogy megszavazzák a veszélyhelyzetet, majd nem szavazzák meg, mégsem szavazzák meg, ne legyen hitelmoratórium, ne legyen segítség a gyermeket nevelő családoknak, ne legyen 13. havi nyugdíj-visszaépítés, ne legyen adókedvezmény, ne legyen sok-sok olyan döntés, ami benne volt ezekben a törvényekben. Önök rendszerint nem támogatták ezeket a döntéseket. Az a helyzet, hogy 2020 márciusában felfordult az életünk, az addig ismert szisztémák megálltak. Egy olyan ismeretlen ellenséggel álltunk szemben 2020 márciusában, ami felütötte a fejét az egész világon. Ez a pandémia, ami több hullámhoz vezetett, lezárásokhoz vezetett, döntésekhez vezetett, és olyan nehézségekhez vezetett, amelyet egyikünk sem látott előre 2020 márciusa előtt. 2020 januárjában minden idők legjobb gazdasági adatai voltak Magyarországon. Hál’ istennek, hogy már megint a közelében vagyunk, sőt sok helyen meg sok számban meg is haladtuk azt ugye, rekordszintű gazdasági növekedés volt a tavalyi évben. Amikor a válság utáni évben Gyurcsány Ferenc kormányozta Magyarországot, mínusz 7 százalék volt a gazdasági növekedés, most plusz 7 százalék, tisztelt képviselő úr. Mínusz 7 százalék volt 2009-ben, a háború sújtotta Libanonban volt csak rosszabb. Az a helyzet, tisztelt képviselőtársaim, hogy fordítva ülnek a lovon. Magyarország tudta Európa egyik leggyorsabb és legeredményesebb oltási kampányát lefolytatni, pontosan a veszélyhelyzeti intézkedéseknek köszönhetően. Ez volt az, amire Varga Zoltán mit is mondott, emlékezzünk vissza: ha kínai vakcinával oltanak, nemhogy hatmillió nem lesz, egymillió beoltott sem lesz. Már rég átléptük a hatmilliót, tisztelt képviselő úr, ne zavarja meg a valóság [[Varga Zoltán: Hányan haltak meg?]] átléptük a hatmilliót már régen. Ön azt mondta, hogy ha kínai vakcinával is oltanak, akkor egymillió beoltott sem lesz. [[Varga Zoltán: Hány halott volt?]] Ott ül maga mögött Komáromi képviselő úr, aki azt mondta, hogy vitatkozna azzal, hogy a vakcina jobb, mint a koronavírus. Tisztelt Képviselőtársak! Önök beszélnek itt a veszélyhelyzettel összefüggő szabályokról? Önök beszélnek oltási programokról? Önök beszélnek a koronavírus-járványról, képviselőtársaim?! Amiatt, hogy több irányból szereztünk be vakcinákat, amiatt, hogy keleti és nyugati vakcinákat is beszereztünk, ennek köszönhetően más országokat megelőzve érhettük el az emberek 50 százalékának az oltását. Először nyithattunk teraszokat, először nyithattunk boltokat, először nyithattunk szolgáltatókat, ami sok kis- és középvállalkozást mentett meg. Több mint egy hónap előnyünk volt az európai mainstreamhez képest, és ezek megmentett fodrászüzletek, megmentett éttermek, megmentett kisboltok, megmentett vállalkozások, megmentett munkahelyek. Most úgy aggódik a munkahelyekért. Akkor nem aggódott a munkahelyekért, hanem nyitást követeltek, amikor zárni kellett, és zárást követeltek, amikor nyitni kellett, tisztelt képviselőtársam. Mindig szembementek a szakemberekkel, mindig szembementek a magyar emberek érdekével, és mindig szembementek a józan ésszel. Ön még képes volt Müller Cecíliát is személyében és hitében megtámadni, tisztelt képviselő úr. Ön volt az az ember, azon a bizottsági ülésen tudom, mert ott voltam , ahol személyében és hitében támadta meg Müller Cecília tiszti főorvost, aki éjt nappallá téve dolgozott a magyar emberek egészségének megőrzése érdekében, tisztelt képviselőtársam. [[Varga Zoltán: 46 ezer halott!]] Ön debreceniként képes volt a debreceni oltóanyaggyárat támadni. Debreceniként! Azt az oltóanyaggyárat, ami garantálja hosszú távon azt, hogy például ilyen helyzetekben, amikor a járványok korát éljük, akkor önállóak legyünk, ne kelljen rászorulnunk külső segítségre, hanem önellátóak legyünk például ebben a témában is, a vakcinák gyártásában is. Az a helyzet, tisztelt képviselőtársaim, hogy önök lenézik a magyar tudományt, lenézik a magyar szakembereket, önök azt mondják, hogy a magyar szakemberek nem képesek az oltás kifejlesztésére, mert nincs szükség magyar gyárra. Hát dehogy nincsen! Mert a magyar gyógyszerészeti szakemberek kiválóak, a magyar virológusok kiválóak, a magyar orvosok kiválóak, és ezért tartozunk köszönettel a munkájukért, amit végeztek a pandémia alatt. Önök csak támadták őket. [[Z. Kárpát Dániel: Ezt te se gondolod komolyan!]] Önök a mentők napján álmentős videókat forgattak, tisztelt képviselőtársaim. Megemlékezhetünk egy perc néma csenddel Korózs képviselő úrról, már nem parlamenti képviselő, de ez az önök közös műve. A kamuvideók, a kamustatisztikák az önök közös műve, tisztelt képviselőtársaim. [[Z. Kárpát Dániel: Persze!]] Az a helyzet, hogy önök azt mondták, hogy a magyar gyógyszerészeti hatóság nem képes eldönteni, hogy egy vakcina hatékony vagy nem, csak a brüsszeli. Ahogy Szabó Szabolcs most mondta nemrég, hogy majd az Unió eldönti, majd az Unió eldönti a szankciókat. Ő nem akar magyar érdekeket érvényesíteni, majd az Unió eldönti. [[Z. Kárpát Dániel: Ne olvass Mandinert! Szabó Szabolcs: Azt mondtam, hogy közös döntés! Idézzünk pontosan!]] Majd az Unió eldönti, mi pedig végrehajtjuk, tisztelt képviselő úr… [[Szabó Szabolcs: Közösen eldönti az Unió…]] Azt mondta, hogy majd az Unió eldönti. Annyira világosan látszik ebből a válaszból, hogy mi a baloldal lényege, hogy kívülről majd megmondják, majd az európai gyógyszerügynökség, majd az Európai Bizottság, majd az uniós tisztségviselők, majd az amerikai NGO-k megmondják, hogy mit kell csinálni, és akkor önök majd azt szépen magyarul elmondják itt a parlamentben vagy valamelyik tévéstúdióban. Értem én, tisztelt képviselőtársaim, de ez nem a magyar érdekek képviselete. Amikor itt egy parlamenti vitán vagyunk, akkor azért arról is emlékezzünk meg, hogy önök 2020 márciusában a nemzetközi sajtóban azt kezdték el terjeszteni, hogy a magyar parlament nem is működik. Azt kezdték el nemzetközi médiában hazudozni, hogy a magyar parlament nem is ülésezik, és olyan diktatúra van, hogy a parlamentre már nincs szükség. S mondták ezt olyan képviselők, akikkel én itt esténként meg éjszakánként vitatkoztam különböző törvényjavaslatokról. Azok mondták, hogy nem működik a magyar parlament. Az egyik Gyurcsány-tagozat például azt mondta, hogy itt királyságra készülünk, tisztelt képviselőtársaim. Hát, vegyék már komolyan egy kicsit magukat! Most, a veszélyhelyzet lezárását tárgyaló törvényjavaslatnál, itt van az alkalom, hogy bocsánatot kérjenek a magyar emberektől. Bocsánatot kérjenek azért, mert Gyurcsány-párti petíciót indítottak a keleti vakcinák ellen… [[Varga Zoltán: A 46 ezer áldozattól mikor kértek bocsánatot?]] Aláírásgyűjtés volt a DK honlapján, tisztelt képviselő úr! Határozati javaslatot nyújtottak be önök így közösen, hogy tiltsák be a keleti vakcinákat. Be akartak tiltani egyes vakcinákat. Itt és most van lehetőség, hogy bocsánatot kérjenek a mentősöktől, az orvosoktól, a gyógyszerészektől, a virológusoktól [[Varga Zoltán: A 46 ezer áldozattól kellene bocsánatot kérni!]] és a magyar emberektől, akiktől megvontak volna oltásokat csak azért, mert az önök igazodási kényszere mást diktált. [[14.50]] Arra kérem képviselőtársaimat, hogy tegyék ezt meg, mert ezzel tartoznak a magyar embereknek, mert senki nem kért önök közül bocsánatot kamustatisztikákért, kamuvideókért, vádakért, hogy a parlament nem működik, hogy királyságot akarunk, hogy nem tudom, milyen különböző vádakért egyikőjük sem kért bocsánatot. Ez a vita tökéletes alkalom arra, hogy az ország nyilvánossága előtt Gréczy Zsolt, Szabó Szabolcs, Varga Zoltán, Z. Kárpát Dániel, Lu-kács László György szépen bocsánatot kérjen azért, amit az elmúlt időszakban terjesztettek hamisan a veszélyhelyzettel kapcsolatban, a koronavírus-járvánnyal kapcsolatban és terjesztettek hamisan az oltásokkal kapcsolatban. [[Zaj, folyamatos közbeszólások az ellenzéki sorokból.]] Vajda képviselő urat azért nem említettem, mert nem volt itt képviselőként, amikor a veszélyhelyzetről tárgyaltunk, de ahogy látom a közéleti tevékenységét, róla is lesznek majd szép idézetek, ebben biztosak lehetünk mindannyian. Lezárásként azt szeretném mondani, tisztelt képviselőtársaim, hogy azok a döntések, amelyek ebben a törvényjavaslatban benne vannak, a veszélyhelyzet ideje alatt a kormány által meghozott döntések. A jogfolytonosság meg a jogbiztonság miatt szükséges, hogy a parlament ezeket átültesse a jogrendbe, mert különben ezek talaj nélkül lehullanának a levegőbe, nem lenne semmi belőlük, megszakadnának azok a folyamatok, megszakadnának azok a beruházások, megszakadnának azok a döntések; például az időseknek a Gondosóra-projektje megszakadna, ha Szabó Szabolcson múlna, akkor a csepeli idősek nem kapnának olyan gondosórát, ami segíti és könnyebbé teszi az életüket. Már képviselőtársaim itt, Illés Boglárka is és államtitkár úr is elmondott számos ilyen intézkedést, ha önökön múlna, ha nem szavazzák meg ezt a törvényt, akkor ezek az intézkedések nem lépnének hatályba május 31e után. Arra kérem önöket, hogy nem miattunk, nem azért, mert mi kérjük, a saját választóik miatt, a magyar emberek miatt tegyék ezt meg, szavazzák meg, és akkor tovább tudunk menni, és azok az intézkedések pedig hatályban tudnak maradni, amelyek eddig is és ezután is a magyar emberek érdekét szolgálják. Mi meg fogjuk szavazni. Köszönöm szépen. [[Taps a kormánypártok soraiban.]]"
0,u2022-05-17-67,Fidesz-KDNP,Fidesz-frakció,-0.97021484375,2022-05-17,0.9961623549461365,"Köszönöm szépen a szót. Tisztelt Elnök Úr! Meglehetős érdeklődéssel figyeltem azt a vitát, amelyben az ellenzék kellő vehemenciával vett részt egy olyan témában, amihez, hála a jóistennek, hosszú ideje már semmi közük nincsen, a minisztériumok felsorolása ugyanis nyilvánvalóan a kormánypártok és a kormány felelőssége. Annak már kevésbé örültem tulajdonképpen lényegtelen is, hogy én örültem vagy nem , ami a vitában elhangzott, mert úgy látszik, hogy önök nem sokat tanultak. A helyzet az, hogy április 3-án volt egy választás, ahol önök a legnagyobb vereségüket szenvedték el, mi pedig a legnagyobb győzelmünket arattuk. A legnagyobb vereség elszenvedésének az lett a következménye, hogy minden egyes pártvezető a helyén maradt. Úgy gondolom, hogy ebből önök azt a következtetést vonták le, hogy a vereségben önöknek nincs felelősségük. De valamiért az emberek mégiscsak úgy szavaztak, ahogy szavaztak. Esetleg, kismértékben fölmerülhet az önökben, hogy az elmúlt 12 évben mi nem csak végig rosszat csináltunk? Úgy tűnik, nem merült fel ebben a vitában, mert másból sem állt, csak ugyanazt hajtogatták, mint az elmúlt 12 esztendőben végig. Most szólok, tisztelt ellenzéki képviselőtársaim, ez kevés lesz. Néhány konkrétumot! Nem lepődtem meg, hogy az oktatás és az egészségügy önálló minisztériumán lesz a fő hangsúly, tisztelet a kivételnek. Az önálló minisztérium nagyon jó, ha nem önálló, nagyon rossz. Ez volt a lényege annak, amit önök mondtak. Szeretném figyelmeztetni, mondjuk, Arató képviselő urat. Volt oktatási és kulturális önálló minisztérium, mondjuk, Magyar Bálint ideje alatt. Nincs olyan pedagógus Magyarországon, aki ne arra a négy évre mondaná azt, hogy a legszörnyűbb időszaka volt a magyar pedagógusoknak. [[Arató Gergely: Ez nem így van! Moraj és közbeszólások a kormánypártok padsoraiban, köztük: De! Pontosan!]] Mint ahogy volt [[Az elnök megkocogtatja a csengőt.]] önálló oktatási és kulturális… [[Folyamatos zaj. Az elnök csenget.]] Volt önálló oktatási és kulturális minisztérium akkor is, amikor a második Gyurcsány-kormány volt. Ön kiművelt emberfőkről beszélt az oktatás kapcsán. Nézett ön már tükörbe? Nézett ön már tükörbe? [[Derültség a kormánypártok soraiban.]] Ön kulturális államtitkár volt! Ön szerint az jobb volt, mint most? Képes ezt így belemondani a szemembe?! [[Derültség a kormánypárti padsorokban. Arató Gergely: Képes vagyok, mert így igaz!]] Szerintem akkor ne ide mondja, hanem nézze meg először a tükröt, és azután beszéljen! [[Nacsa Lőrinc közbeszól.]] De nyugodtan beszélhetünk az egészségügyről is. Emlékeznek még az önálló egészségügyi minisztériumra Molnár Lajossal és Horváth Ágnessel? Emlékeznek rá? [[Szászfalvi László: Emlékszünk!]] Tordai úr emlékszik? [[Szászfalvi László: Tordai még csecsemő volt!]] Nem volt olyan fiatal. Mit kapott egyébként akkor az önálló egészségügyi minisztériumtól az egészségügy? [[Közbeszólás a Fidesz soraiból.]] Széfet, vizitdíjat meg kórházi napidíjat. [[Az elnök megkocogtatja a csengőt.]] Gratulálunk! De menjünk egy kicsit korábbra! Az, hogy 2004. december 5., mond önöknek valamit? A Momentumnak biztos semmit, mert egy másik népszavazás juthat eszébe, amin valószínűleg most is úgy szavaznának, ahogy. Szégyen! De azon a népszavazáson volt egy másik is, a kórház-privatizáció elleni népszavazás, és arra azért volt szükség, mert az önök önálló egészségügyi minisztériuma asszisztált ahhoz, hogy az akkori szocialista kormány az összes magyar kórházat privatizálni akarja, és egy népszavazással sikerült megakadályozni. [[Közbeszólás a Fidesz soraiból: Így van!]] Az egészből az a lényeg, és ezt egyszer jó lenne, ha megértenék, nem valószínű, hogy sikerül, már sokszor elmondtuk, de hátha: nem azon múlik egy ágazat sikeressége, hogy önálló minisztérium irányítja vagy más formában működik. Azon múlik, hogy egy kormány hogyan dolgozik vagy hogy nem dolgozik. Ennek kapcsán pedig azt szeretném elmondani, hogy önöket 2010-ben kétharmaddal váltották le, bennünket meg negyedszer választanak meg kétharmaddal, azóta folyamatosan. Ez nem azt jelenti, hogy ne fogalmazzanak meg kritikát, csak a stílus, a hozzáállás, a kinyilatkoztatások, a maguk nem tudják, meg maguk így csinálják meg maguk… [[Nacsa Lőrinc: A demagógia!]] A demagógia, abból kéne egy kicsit visszavenni ahhoz… [[Derültség az ellenzék soraiban. Dr. Brenner Koloman: Nacsa Lőrinc szájából!]] Abból kéne egy kicsit visszavenni ahhoz, hogy normális párbeszéd alakuljon ki. Meg az se lenne probléma, ha némiképp felkészültebben érkeznének a parlament ülésére. Fekete-Győr András képviselő úr első nagy ívű hozzászólása. [[Fekete-Győr András: Nem az első!]] Azt mondta a képviselő úr, hogy az önök európai parlamenti képviselői azért mentek ki Brüsszelbe, hogy az európai uniós forrásokat hazahozzák Magyarországra. [[Nacsa Lőrinc: Cseh Katalinnak!]] Ez marha jó, csak azt nem tetszett hozzátenni, hogy közvetlenül oda akarják adni Cseh Katalinnak. [[Fekete-Győr András: A kórházaknak, az iskoláknak, a munkahelyeknek!]] A másik dolog, az már… komolyan mondom, én igyekeztem nagyon figyelni. De az hogy van, hogy legalább kétszer azt kérte rajtunk számon, hogy miért nem tesszük világossá, hogy a háború kapcsán nem vagyunk semlegesek? Mi?! Nem tudom, hogy tegnap önök benn voltak vagy kinn voltak, mert ezt már nem tudom nyomon követni. De ha véletlenül benn lettek volna, akkor legalább ötször hallják a magyar miniszterelnöktől, hogy mi a NATO tagjai vagyunk, egy katonai szövetségi rendszer tagjai vagyunk. Hogy lennénk semlegesek? Hogyan lehetnénk semlegesek? Ha eddig nem tudta volna, akkor tegnap legalább megtanulhatta volna! Könyörgöm, egy kicsit fölkészültebben! Egy kicsit, minimálisan hozzáértőbben, ha már hozzá akar szólni a magyar parlamentben! [[Szászfalvi László: Olvasgassál újságot! Folyamatos zaj. Tordai Bence közbeszól. Az elnök megkocogtatja a csengőt. Tordai Bence: Figyelünk! Drukkolunk!]] Hiller képviselő úr és a nyugatosság. Értem én a mögöttes szándékot. Értem én azt a szándékot, hogy megpróbálják úgy beállítani, mintha lennének nyugatosok meg nyugatellenesek. De ön is tudja, hogy ez nem így van. Ön föltette azt a kérdést, hogy a Nyugat olyan rossz hely-e. Szerintem nem, egyáltalán nem. De ha azt a kérdést tesszük fel, hogy a mai Párizse a jobb hely vagy a húsz évvel ezelőtti, ott már szerintem megint csak nem lenne vita. Ahova tartunk, szerintem az nem jó, és meggyőződésem, hogy ön szerint sem jó. De egyébként nekünk nem a Nyugattal kapcsolatban van problémánk, hanem a nyugati, a brüsszeli politikával kapcsolatban van problémánk. Ha ön azt kérdezi tőlem, hogy Budapest egy jó helye, akkor azt fogom mondani, hogy igen, egy nagyon jó hely. De egyébként a főváros vezetése meg szerintem katasztrofális, és nagyon rossz irányba viszi a fővárost. [[Tordai Bence: A budapestiek szerint meg az előző volt katasztrofális!]] Ha azt kérdezi tőlem, hogy minden döntés rossze Brüsszelben, akkor azt mondom, hogy nem. De az olyan döntések, amik meghatározzák egész Európa sorsát, benne Magyarországét is, például az energiaembargó ön támogatja? Szerintem nem. Ön lebontaná a kerítést, és migránsokat engedne Magyarországra? Szerintem nem. Ön egyetért a genderideológiával, képviselő úr? Nem beszélgettünk még róla, de szerintem nem. Az, hogy mi ennek hangot is adunk, világossá tesszük az álláspontunkat, egy klubban, egy szervezetben, ahol tagok vagyunk, elmondjuk a véleményünket, és azt szeretnénk, hogyha más is meghallgatná, az szerintem nem probléma. Sunyi módon kiszolgálni idegen érdekeket, azért, mert nem merem a szavamat fölemelni vagy másért, arról ne is beszéljünk , na, az a probléma! De ez nem annak a kérdéskörnek a tárgya, hogy nyugatos vagyok vagy nem. Magyarországon mindenki nyugatos, csak van, aki küzd a saját hazájáért, van, aki meg nem, különböző okokból. Ennyi a különbség. Köszönöm szépen, elnök úr. [[Taps a kormánypárti padsorokban.]]"
0,u2020-05-19-65,Fidesz-KDNP,KNDP-frakció,-1.0,2020-05-19,0.9944459795951843,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Önök minden felszólalás végén elmondták, hogy nem kaptak válaszokat a kérdéseikre. Kaptak, csak önöknek az nem tetszett, és ez nem a saját politikai meggyőződésük szerint van, ezért ezeket a válaszokat képtelenek elfogadni. Én nagyon megijedtem Ander Balázs felszólalásakor, mert a Jobbikban most az a divat, hogy aki nem ért egyet Jakab Péterrel vagy mást mond, mind ő, azt kinyírják politikailag, mint Sneider Tamásnál is látjuk. Képviselő úr, Jakab Péter itt hétről hétre megpróbált egy számháborút játszani, legutoljára már 1700 milliárdot mondott, hogy mennyibe kerül a projekt. Nem figyel a főnökére, mert ön csak 1000 milliárdról beszélt. Nehogy baja legyen belőle, figyeljen majd erre, vagy kérjen bocsánatot nyilvánosan, vagy nem tudom, mi önöknél a szokás. Ön üveggyöngyöt emleget. Ez a Jobbikban szintén veszélyes, mert önök a kettős állampolgárságot hívták üveggyöngynek, ez a Jobbik nemzeti politikája, hogy a kettős állampolgárságot hívta az önök politikusa üveggyöngynek, úgyhogy vigyázzon ezzel a kifejezéssel. MSZP-s képviselőtársamnak mondanám, hogy a magyar emberek 2800 milliárd forintos kárt láttak két autópálya-építés konstrukciója, a PPP-konstrukció és az előnytelen szerződések miatt. Az M5-ös és az M6-os autópályáról van szó, ahol 2800 milliárd forint kár érte a magyar adófizetőket, a magyar családokat. Úgyhogy azt gondolom, hogy önöknek, miután ezt a végtelenül káros konstrukciót idehozták Magyarországra, és még közben párhuzamosan el is adósították az országot, semmilyen, sem erkölcsi, sem szakmai alapjuk nincsen megkérdőjelezni ennek a beruházásnak a fontosságát vagy a hasznosságát. Varju László képviselőtársunk is beszélt a beruházásról, illetve a titkosításról. A hozzászólásának a szakmai mélységét elmondja az, hogy azt mondta, hogy ez a vasútvonal nem megy sehonnan sehová. Képviselőtársamnak jelezném, hogy tízéves titkosítás legutoljára az önök háza táján, éppen Czeglédy Csabával, a bűnözővel kötendő szerződésnél volt ugyanennyi, tízévnyi titkosítás az újbudai önkormányzatnál. Tehát amikor a titkosításra vagy a tíz évre tesz utalásokat, akkor először a saját háza táján söprögessen, és beszéljen a többi gyurcsányista politikussal, hogy talán nem kéne a haveroknak juttatott szerződéseket titkosítgatni, sőt nem is kéne ilyeneket kötni. Az a helyzet, tisztelt képviselőtársaim, hogy van egy geopolitikai helyzetünk, van egy földrajzi helyzetünk itt, Magyarországon, ami egy különleges helyzet. Az évszázadok során ennek sokszor kárát láttuk, hiszen keresztülvonultak rajtunk hadiutak, hódító seregek, mindig folyamatos feszültségben, háborúban álltunk különböző hódító népekkel. Az a helyzet, hogy végre egyszer használjuk ki ennek a geopolitikai helyzetnek, ennek a földrajzi helyzetnek az előnyeit is. Végre egyszer fordítsuk a saját javunkra és fordítsuk az előnyünkre azt, hogy itt vagyunk Észak- és Dél-Európa között, itt vagyunk Kelet és Nyugat között, lehetünk egy út, lehetünk egy logisztikai központ. [[12.10]] Igen, képviselőtársaim, ez a vasútvonal nem a magyar piac ellátásáról szól kizárólag, nem a személyszállításról szól kizárólag, ez arról szól, hogy közép-kelet-európai logisztikai központtá váljon Budapest és váljon Magyarország. Ez arról szól, hogy ezen az úton keresztül használjuk ki azt a politikai, földrajzi helyzetünket, amiben vagyunk, és innen lehessen Nyugat-Európába eljuttatni árukat, innen lehessen Észak-Európába, innen lehessen a környező országokba eljuttatni árukat. Használjuk ki ezt a helyzetet, és a magyar gazdaság, a magyar emberek legyenek végre a nyertesei annak, hogy mi itt vagyunk Európa közepén. Végre használjuk ki ezt a helyzetünket! Önök azonban ezt nem akarják támogatni, önök nem akarják azt, hogy a magyar emberek, a magyar vállalkozások és a környékbeli országok ellátása miatt azok a vállalkozások, akik ebből élnek, nyertesei legyenek ennek a geopolitikai és földrajzi helyzetnek. Azt gondolom, hogy egy válságkor minden beruházásra szükség van. Egy beruházás pörgeti a gazdaságot, egy beruházás munkahelyeket teremt, munkahelyeket tart meg, és egyébként újabb és újabb alvállalkozói láncok miatt további munkahelyeket hoz létre. Ez nagyon fontos beruházás a válság kezelése kapcsán is, mint ahogy számos, ennél kisebb, nagyobb, közepes beruházásra van szükség a következő időszakban, hogy a magyar gazdaság újra tudjon indulni és onnan tudja folytatni azt a szép pályáját, ahol a válság kitörte előtt volt, és ahol abbahagyta a növekedést, amikor Európa éllovasai voltunk gazdasági növekedésben. Nekem bántja, sérti a fülemet az, hogy önök magyar beruházások, magyar cégek sikerei ellen szólnak folyamatosan. Nem egy cégről, nem egy vállalkozóról van szó, hanem sok vállalkozóról, sok magyar cégről van szó. Ennél a beruházásnál, más beruházásnál is, kisebb vasútvonalak felújításánál, különböző nagyberuházásoknál, közepes beruházásoknál, ahol tudnak magyar vállalkozások érdemben labdába rúgni, az jó dolog. Bárki legyen is, bármilyen vállalkozás legyen, jó dolog, ha olyan színvonalat tud hozni, annyira versenyképes a vállalkozás, hogy egyébként egy európai uniós közbeszerzésen is sikerrel tud elindulni. Értem azonban, hogy önöket ez most bántja, önök jobban szeretnék, ha nyugat-európai cégek építenének hasonló beruházásokat. Nem igaz az, hogy ezek a vonalak, a kínai áruszállítás alábbhagyna. Én támogatom a kis ellátási láncokat, de azt látjuk, hogy Európában szükség van ilyen útvonalakra is. Például a német teherszállítási vasúti társaság csak idénre 20 százalékkal emeli meg a vasútvonalon Kínából elhozandó konténereinek számát, a DB Cargo immár százezerre növeli meg a konténereinek számát csak erre az évre. Ez 20 százalékos növekedés az előző évhez képest. Senki ne mondja, hogy ez az árufuvarozási ág vagy ez a piac lemenőben van, hiszen mindenki, legfőképpen a németek és utána a franciák arra készülnek, hogy pörgetni kell ezeket a gazdaságokat. A rotterdami példát pedig azért nem értem, mert az pont egy hosszú ellátási lánc, pont innen szeretnénk, hogy odaérkezzenek az áruk, arrafelé, Nyugat-Európába, nem Nyugat-Európából szeretnénk idehozni az árukat, hanem mi szeretnénk lenni az az ellátási, logisztikai központ, ahonnan egyébként el tud jutni ez az áru Nyugat-Európába. Megkapták a válaszokat a kérdéseikre az általános vitában, a bizottsági szakaszban, államtitkár úr ma is fog válaszolni, számos alkalommal a sajtóban is lehetett erről olvasni, Varga Mihály miniszter úr is beszélt a múlt héten erről, arról is beszélt, hogy egyébként a hitelszerződés fix kamatozású. Tehát amit minden pénzpiaci elemző vár, hogy folyamatosan romlik majd a kamathelyzet, és romlik a pénzpiaci helyzet, és ezért növekedni fognak a kamatok, az sem fogja érinteni ezt a hitelt, mert fix kamatozású, ezért finanszírozhatóvá válik, nem fog elszállni, az államadósságot emellett is csökkenthető pályára lehet állítani. Ezeket mind elmondták az illetékes miniszterek és államtitkárok minden alkalommal, csak önök ezeket nem akarják meghallani, mert önök folyamatosan egy politikai véleményt hangoztatnak ezzel kapcsolatban, a beruházás önöket nem érdekli, a magyar munkahelyek megteremtése, a gazdaság fellendítése önöket nem érdekli. Nyilvánvalóan azt a káros és hamis számháborút játsszák, amelynek az eredménye az, hogy Jakab Péter múlt héten már 1700 milliárdról beszélt. Jakab Péter rémhírterjesztő, nem igaz, amit mond [[Z. Kárpát Dániel: A rágalmazás is bűncselekmény!]] , nyilvánvalóan politikai haszonszerzésből próbál meg hazudni, de nem erről van szó. Kérem önöket, hogy gondolják át az álláspontjukat és támogassák a törvényjavaslatot. Köszönöm szépen. [[Taps a kormánypártok padsoraiból.]]"
0,u2021-11-30-55,Opposition,MSZP-frakció,0.56591796875,2021-11-30,0.4449746906757355,"Köszönöm szépen a csere lehetőségét. Tisztelt Elnök Úr! Államtitkár Úr! Kedves Képviselőtársaim! Néhány gondolatot a tartalmi összefoglalóról. Nyilvánvaló, hogy a felek nyilatkoztak az egymás területén való beruházások ösztönzéséről, nyilván ez a legfontosabb most, és arról is, hogy kedvező üzleti környezetben lehessen mindezt megtenni, és ehhez persze teljes körű biztonságot lehessen biztosítani a másik fél területén megvalósult beruházásoknak. E megállapodás rendelkezései nem befolyásolják a felek szabályozási intézkedések meghozatalához fűződő jogát olyan területeken, mint a közegészségügy, a biztonság, a környezet védelme vagy például a fogyasztóvédelem. Képviselőtársam említette a diszkriminációmentességet, a nemzeti és a legnagyobb kedvezményes elbánás elvét is. Utóbbi alól kivételt képeznek azok a kedvezmények, amiket az egyik szerződő fél a harmadik országnak a vámunióban, a szabadkereskedelmi övezetben, a pénzügyi unióban való részvétele kapcsán ad, és szerintem az is nagyon fontos, hogy vállalják, hogy kártalanítják egymás beruházóját, beruházását ért háború, szükségállapot, felkelés miatti veszteség esetében is. Nyilvánvaló, hogy szó van a kisajátítás tilalmáról is, ami azt jelenti, hogy egymás beruházásait nem államosíthatják, nem sajátíthatják ki, vagy vonhatják hasonló intézkedés alá, és rögzítik a beruházásból származó jövedelmek átutalásának szabadságát, a beruházáshoz kapcsolódó jogátruházás kérdéseit, a beruházással kapcsolatban keletkezett viták rendezésének módját, tájékoztatási kötelezettséget a beruházásokat érintő jogszabályi változásokról, nemzetközi egyezményekről. Nyilvánvaló, hogy meghatározza a szerződő államok beruházói közötti jogviták rendezésének módját is. Néhány tartalmi észrevételt is szeretnék elmondani. Magyarország láthatóan számos keleti országgal kívánja szorosabbra fűzni kapcsolatait. 2020 novemberében a Kirgiz Köztársaság, 2021 februárjában pedig Koszovó kapcsán iktattak törvénybe nagyon hasonló tartalmú megállapodást, ami ugyancsak a beruházások ösztönzéséről és kölcsönös védelméről szóló megállapodást ültette át a hazai jogrendbe. A jelen javaslat célja sem más, mint a két ország közötti gazdasági kapcsolatok fejlesztése, elősegítése, különösen az egymás területén megvalósuló beruházási tevékenység feltételeinek kedvezőbbé, biztonságosabbá tételével a beruházások ösztönzése. Az indítvány alapját képező megállapodás lényege, hogy a két ország beruházói számára biztosítottak legyenek a beruházásaik védelmét jelentő jogi, garanciális elemek, amelyek az egyes állam területén indított vállalkozások biztonságosabb működését szolgálják. A hasonló megállapodások általában nem ellentétesek a hazai gazdaság érdekeivel, így a Magyar Szocialista Párt rendszerint megszavazza ezeket a kezdeményezéseket. Ez a jelenlegi javaslat azért tarthat mégis számot nagyobb érdeklődésre, mert Irán az elmúlt években gyakran került a nemzetközi érdeklődés középpontjába. Az ENSZ Biztonsági Tanácsa 2006 óta több olyan határozatot is elfogadott, amelyben felszólította Iránt a nukleáris fegyverkezési célú urándúsítás felfüggesztésére. Az EU számos gazdasági és pénzügyi szankciót vezetett be Iránnal szemben, többek között korlátozta számos termék kereskedelmét, korlátozásokat alkalmazott a pénzügyi ágazatban és a személyek és szervezetek beutazási korlátozásában is, befagyasztotta a vagyoni eszközeiket. Miután a Nemzetközi Atomenergia Ügynökség által végzett ellenőrzés megerősítette, hogy Irán végrehajtotta a nukleáris vonatkozású intézkedéseket, 2016. január 16-án feloldották a legtöbb uniós és ENSZ-szankciót. Az EU minden nukleáris vonatkozású gazdasági és pénzügyi szankciót feloldott, és a 2016-os hatálybalépés óta mármint az iráni nukleáris megállapodásnak az Unió feloldotta a legtöbb, Iránt érintő gazdasági és pénzügyi szankciót. Az Európai Bizottság ennek értelmében lépéseket tesz, hogy elősegítse az Iránnal folytatott jogszerű kereskedelmet, és támogassa azokat a cégeket, amelyek az uniós szankciókat tiszteletben tartva folytatnának üzleti tevékenységet iráni partnerekkel. Ugyanakkor a pénzmosás elleni akciócsoport évente többszintű listát alkot a pénzmosás és terrorizmus finanszírozása szempontjából kockázatosnak minősített országokról, melynek első kategóriájába 2021-ben mindössze két ország, Észak-Korea és Irán került. Az Egyesült Államok és Irán viszonya szintén továbbra is feszült. Az amerikai kormány 2020 szeptemberében bejelentette, hogy egyoldalúan visszaállított minden szankciót Iránnal szemben. 2021 novemberében pedig Antony Blinken amerikai külügyminiszter már nem zárta ki annak a lehetőségét sem, hogy az Egyesült Államok katonai erőt vet be, hogy megállítsa az iráni atomprogramot. Én mindenféleképpen úgy gondolom, hogy az államtitkár úr kérését teljesítjük, és támogatjuk a javaslatot."
0,u2016-10-11-29,Opposition,MSZP-frakció,0.2724609375,2016-10-11,0.15037305653095245,"Köszönöm a szót. Tisztelt Elnök Úr! Tisztelt Államtitkár Úr! Tisztelt Ház! Kedves Képviselőtársaim! Elöljáróban hadd legyen egy személyes kérésem. Nem tudom, milyen vitamint szed Szűcs Lajos képviselőtársam, de én is kérek belőle. Szemmel látható, hogy ennek a vitaminnak az egész életvitelre óriása hatása van, sőt, még arra is képessé teszi felhasználóját, hogy időnként átruccanjon egy párhuzamos valóságba, remélhetőleg különösebb veszély nélkül, és onnan még vissza lehet jönni. Időnként én is szeretnék átmenni egy-két percre egy párhuzamos valóságba, ezért kérem tisztelettel, hogy azt a vitamint, amit szed, annak a receptjét vagy a gyártóját ossza meg velünk is, időnként nekünk is szükségünk lenne rá. De térjünk vissza ebbe a valóságba, amiben élünk itt Magyarországon, itt a Föld bolygón, és beszéljünk erről a törvényjavaslatról, ami itt a tisztelt Ház asztalán fekszik! Valahányszor a kormány vagy a Fidesz kivételes eljárást kezdeményez, aminek a lényege az, hogy gyakorlatilag 24 óra leforgása alatt átver az Országgyűlésen egy törvényjavaslatot, akkor mindig két kérdés merül fel. Az első kérdés az, hogy történt-e valami katasztrófa a világban, beütött-e a ménkű, bármilyen olyan, nem várt fejlemény bekövetkezett-e, hogy ha a Magyar Országgyűlés nem lép 24 órán belül, akkor összedől a világ. Mert lehetnek olyan helyzetek, árvíz, katasztrófák, urambocsá’ háború, amikor valamilyen szabályozást, amire korábban nem gondoltunk, 24 óra leforgása alatt nemzeti érdekből el kell fogadni. Az első, amire a bizottsági ülésen próbáltunk választ keresni - de hiába, mert választ nem kaptunk rá -, hogy milyen katasztrófa történt a sporttámogatás világában, hogy ennyire sürgősen, kevesebb, mint 24 óra leforgása alatt egy javaslatból, amelyet korábban senki nem ismert a megalkotóin kívül, máris megszavazott törvény lesz a tisztelt Házban. Semmilyen ilyen eseményt nem tudtak kormánypárti képviselőtársaink felidézni, semmi olyan nem történt, ami ezt a sietséget indokolná. Ezért a másik lehetőségre gondolunk. A másik lehetőség, amikor ilyen gyorsan megy keresztül az Országgyűlésen egy törvényjavaslat, az, hogy a benyújtók röstellik, és szeretnék ezt az egész szégyent minél gyorsabban megúszni, minél rövidebb idő alatt túlesni rajta. Mert, tisztelt hölgyeim és uraim, ez a törvényjavaslat valóban szégyenletes. Nem a sport támogatásáról szól, hanem arról, hogy egyébként közérdekből felhasznált közpénzek hogyan veszítsék el közpénzjellegüket, és hogyan váljanak titkossá a jövőben. Nem arról szól, hogy a sporttámogatásnak az adókedvezményekkel űzött módja, gyakorolt módja vajon arányos vagy nem, beváltotta-e a hozzáfűzött reményeket vagy pedig nem; mondjuk, beválthatta volna a hozzáfűzött reményeket, ha valóban teljesítményorientált, egyébként piaci viszonyok között nem nagyon megélő, de az ország szempontjából fontos olimpiai sportágak támogatására ment volna el a legtöbb pénz az elmúlt években. De mint tudjuk, nem ez történt, hanem profitorientált, üzletivállalkozás-szerűen űzött sportágakba, nevezetesen a labdarúgásba áramlott a pénzek jelentős része, és ezen belül sem a legsikeresebb - bár mondjuk, nemzetközi sikerekről itt nem nagyon beszélhetünk, de mondjuk, legalább a hazai, nemzeti bajnokságokban legsikeresebb - egyesületekhez folyt be a legtöbb pénz, hanem kormánypárti politikusok és elsősorban a miniszterelnök kedvenc csapatához. Beszélhetnénk tehát egy ilyen törvény megalkotása során arról, hogy ez a rendszer így, ahogy van, egészséges-e, de a törvényjavaslat még csak nem is erről szól. Ezért nem is akarom megnyitni azt a vitát, hogy egyébként a sporttámogatásnak ez a formája beváltotta-e a hozzáfűzött reményeket. Ez a törvényjavaslat semmi másról nem szól, mint hogy az adókedvezményként egyesületeknek átadott pénzek a jövőben legyenek titkosak. Ez egész egyszerűen elképesztő! Először is szögezzük le, hogy egy olyan pénz, amit nem a költségvetésbe fizetnek be, hanem meghatározott célokra el lehet költeni, az közgazdasági tartalmát tekintve közpénz, mert a költségvetésnek egy átengedett felhasználási módja. Sokkal átláthatóbb lenne egyébként, ha ez befolyna a költségvetésbe, és az Országgyűlésben megvitatnánk, hogy valóban a Felcsútra kellene-e ennek a legnagyobb részét fordítani - ez is egy érdekes vita lenne -, de nem, egy olyan rendszert talált ki korábban a kormány, amit azt mondja, hogy ezt rábízza a gazdálkodókra, támogassák kedvenc klubjukat, sportegyesületüket, s a többi, s a többi. Még egyszer mondom, ez akár be is válthatta volna a hozzáfűzött reményeket. De miért legyen ez titkos adat? Miért legyen ez titkos adat? Olyan nagy probléma kerekedne ebből? Én azért kértem szintén az előbb a vitaminból, mert kormánypárti képviselőtársam, Szűcs képviselő úr azt mondta, hogy vannak, akik nem akarják magukat politikai támadások kereszttüzében találni azért, mert egy kézilabdacsapatot támogatnak. Hát, én igyekszem elolvasni az újságokat, de őszintén szólva, ilyen típusú politikai támadásra egyetlenegyre nem emlékszem az elmúlt években, hogy egy kedves, vidéki kisváros női kézilabdacsapatát támogatta volna egy cég, és ebből politikai botrány kerekedett volna. Szóljanak, ha ilyet olvastak volna az elmúlt években; én egyetlenegy ilyen esetre sem emlékszem. Számos olyan cikket olvastam viszont, ami ezeknek a támogatásoknak az aránytalanságát tárta fel, és felvetette azt a kérdést, hogy valóban Felcsút-e az a község Magyarországon, amelynek a sportja ilyen mértékű támogatásra szorul, valóban a Puskás Akadémia-e az a sportegyesület, amelyet ilyen mértékben, ilyen aránytalan mértékben más labdarúgó-szakosztályokhoz képest támogatni érdemes. S valóban, a közpénz felhasználásának az ellenőrzése nemcsak azért jogos igény, mert szeretnénk tudni, hogy ki keresi a miniszterelnök kegyeit, hanem azért is jogos igény, hogy e mögött meghúzódhat-e esetleg korrupció. Ezt azért hoztam szóba, mert már Rogán Antal helikopterezési szokásaival kapcsolatban is felmerült az a fogalom, hogy barter, hogy úgymond ezért a helikoptertúráért nem kellett fizetni, azt két cég, a feleség és egy másik vállalkozó cége egymás között lebarterezték úgymond. Más kérdés, hogy a könyvelők ilyen könyvelési technikáról nem nagyon tudnak, hogy a barterezést hogy kell elkönyvelni a cég különböző számlái között, de ha már használják ezt a kifejezést, hogy barter, hadd vessem fel annak a lehetőségét, hogy azért ennél nagyobb mértékben is lehet úgymond barter Magyarországon, és igenis elemi érdeke a közvéleménynek, hogy megtudja, hogy az a cég, amely egyébként egy viszonylag sikertelen, nemzetközileg nem jegyzett futballakadémiát támogat Magyarországon, egyébként ennek a pénznek akár a többszörösét bármilyen állami támogatás formájában visszakapja-e a közeljövőben vagy a távoli jövőben. Ezek igenis jogos összefüggések. [[10.20]] Mert ha arról van csak szó, hogy barterezés keretében egyes cégek nagyobbat hasíthatnak olyan pályázatokon, amelyek elvileg mindenkinek nyitva kellene hogy álljanak, de valahogy mindig csak bizonyos cégek nyerik el a megfelelő összegeket, és mindössze azért nyerik el ezt, mert cserébe támogatták a miniszterelnök kedvenc klubját, akkor az bizony már egy olyan típusú barterezés, amely felveti a korrupció lehetőségét is, és ez közügy. Ezért kell nyomon követni ezeknek a pénzeknek a felhasználását, hogy hova irányul, hogy lehessen tudni ezekről a cégekről, hogy egyébként, ha már ilyen mértékű szívességet tesznek Magyarország miniszterelnökének, akkor bármilyen más üzleti siker formájában ezt a szívességet visszakapják-e, és ha igen, akkor hányszorosan. Ez magától értetődő elemi érdek. Néhány évvel ezelőtt ez még nem volt olyan nagy szégyen. Annak idején, amikor Simicska Lajos és Orbán Viktor még jóban voltak, akkor csendben megmosolyogtuk a Közgép reklámjait bizonyos focimeccseken, de teljesen nyíltan felvállalt dolog volt. Most úgy látszik, mára ez a dolog már szégyenné vált. Egyébként bizonyos értelemben akár örülhetnénk is ennek a fejleménynek. Ha valóban a politikai támogatástól való félelem indokolná ezt a törvényjavaslatot, akkor hadd mondjam el azt, hogy amennyiben ciki ma Magyarországon már a miniszterelnök kedvenc klubját támogatni, akkor ennek akár örülhetnénk is, mert valóban ciki. Valóban ciki. Ha a cégvezetők jelentős része kezd erre rádöbbenni, akkor függetlenül attól, hogy ez a törvényjavaslattal való megoldása szégyenletes, az önmagában egy pozitív fejleménye a hazai közéletnek, mert ez valóban ciki. Tételezzük fel, hogy nincs mögötte barter, hanem egyszerűen csak a földijének a kedvét keresi ma Magyarországon tehetős vállalkozó. A mindenkori miniszterelnököknek vigyázniuk kell, hogy a barátok és a környezet között kik azok, akik valóban a köz érdekében támogatják az ő tevékenységét, és kik azok, akik egyszerűen csak talpnyalók. Most úgy néz ki, hogy a törvényjavaslat benyújtása mögött az egyik meghúzódó indok az, hogy a talpnyalók egy része most már szégyelli, hogy ő talpnyaló, és ez neki sok pénzébe kerül. Igaz, hogy a pénzt a továbbiakban is oda akarja adni, ahova ezt illik, ahova eddig megszokta, de már röstelli, és nem akarja vállalni a nyilvánosság előtt. Ez a része akár még örvendetes is lenne. De még egyszer mondom, ez még mindig nem indok arra, hogy ezt a folyamatot titkosítsák. A másik része viszont valóban közérdek. Igenis joga van tudni újságírónak, egyszerű állampolgárnak, bárkinek ebben az országban, hogy azok a cégek, amelyek részt vesznek egyébként sikertelen klubok nagy mennyiségű, nagy összegű támogatásában, ezt hányszorosan kapják vissza állami megrendelések és állami támogatások formájában. Ez közérdek. Tisztelt Ház! A tegnapi bizottsági vitában különböző érvek hangzottak el pró és kontra, hogy miért kell ennek nyilvánosnak maradni - nyilván az ellenzéki képviselők, köztük mi is emellett érveltünk -, és aközött, hogy miért kell titkosítani. Volt olyan érv is, amely például a személyi jövedelemadó analógiáját próbálta segítségül hívni, és azt mondta, hogy ahhoz hasonlóan, ahogy egyébként az titkos, ha valaki a személyi jövedelemadójának az 1 százalékát egyháznak felajánlja, ilyen értelemben teljesen logikus, hogy a hasonló módon működő sporttámogatás is legyen titkos. Csak hát ez a sporttámogatás nem hasonló módon működő támogatás, mint ahogy erre a bizottsági vitában felhívtuk tegnap a figyelmet. Mert amíg a különböző egyházakat támogató magánszemélyeknél indokolt, hogy ez maradjon titokban - mindjárt elmondom, hogy miért -, addig ez egyáltalán nem indokolt a sporttámogatás esetében. Nézzük először a magánszemélyeket! Ma Magyarországon vallásszabadság van, és ez teljesen helyénvaló, hogy így van. A vallásszabadság azonban legalább két dolgot jelent. Nemcsak azt jelenti, hogy mindenki szabadon gyakorolhatja a saját vallását, vagy akár saját döntése alapján lehet vallási szempontból semleges is, közömbös is, de azt is jelenti, hogy egyébként senkit nem lehet kényszeríteni arra, hogy a saját hitét megvallja, mert ez egy érzékeny, személyes adat, amely egyedül a vallásgyakorló személy által hozható nyilvánosságra a saját döntése alapján, és senki más erre nem kényszerítheti őt. Ez így teljesen helyénvaló dolog - de ez egyáltalán nem igaz a sporttámogatásra. Mert mégiscsak lássuk be, tisztelt hölgyeim és uraim, hogy a Felcsútnak szurkolni azért mégsem vallás - ma még. Köszönöm szépen a figyelmüket."
0,u2019-06-19-73,Opposition,MSZP-frakció,0.254150390625,2019-06-19,0.1984938085079193,"Köszönöm a szót, elnök úr. Államtitkár Úr! Tisztelt Ház! Képviselő Hölgyek és Urak! Azt mondják a politikával foglalkozó emberek, hogy az életünk első felét úgy éljük le, hogy megpróbáljuk berendezni a saját politikai tudatunkat, eldöntjük azt, hogy mit tekintünk jó életnek, mit tekintünk jó országnak, mit tekintünk jó világnak. Azt mondják, hogy a szerencsésebbek az életük második felében mindazt, amit kialakítottak, ilyen típusú világot, megpróbálják megvalósítani, megpróbálják meggyőzni a másikat, megpróbálják meggyőzni a másik embert arról, hogy amit ők gondolnak a világról, amit ők képviselnek, az helyes és az egyetlen lehetséges világok legjobbika.Az a kérdés, az a dilemma fogalmazódott meg bennem ma itt végighallgatva reggel 8 órától a politikai vitát, a különböző hozzászólásokat, hogy mi az a politikai tudat, amit önök az elmúlt években felépítettek, vane itt a jelenlévők többségének, akik most, jól látom, felolvasnak előre megírt, még kommunikációs panelnek sem minősíthető, valószínűleg az általános indoklásból kivett tételeket [[Pócs János: Idézzél belőle!]] , tehát vane olyanfajta politikai tudat, amit önök építenek, vagy pedig van a miniszterelnök, a nagy kombinátor, akinek van egyfajta politikai világképe, önök pedig akár meggyőződésből, akár kényszerből, akár kényelemből, akár egyéb szempontból csatlakoznak ehhez. Nem fogjuk ezt a kérdést ma itt nyilván megfejteni és megoldani, csak engedjék meg, hogy a bevezetőmben egy ilyen típusú politikai gondolatkísérletet megtegyek, merthogy én azt látom, hogy az, ami felé önök általában haladnak az elmúlt esztendőkben, és itt a harmadik kétharmad által kapott felhatalmazás ürügyén, az tulajdonképpen arról szól, hogy megpróbálnak megtagadni minden olyan haladó hagyományt, amelyre az elmúlt évtizedekben Magyarország mégiscsak büszke volt. Megpróbálják valamilyen formában átírni és megtagadni 1789-et, 1848-at, 1918-at, sőt néha még 1956-ot is. Ami kicsit fájdalmasabb, ez ilyen korosztályi meg generációs történet, hogy úgy látom, a ’68-as, nevezzük, mondjuk, életforma-forradalomnak is valamilyen formában… önök felül kívánják írni, nem is beszélve a ’89-es kelet-európai rendszerváltásokról, amelyek nagyon világosan egy parlamentáris demokráciáról, egy piacgazdaságról és egy csatlakozásról beszéltek az Európai Unióhoz. Azt üzenik, én legalábbis ezt így gondolom, minden egyes gesztusukkal, hogy semmilyen formában nem akarnak reformokat, nem akarnak semmilyen formában előrefelé menni a történelemben, meg akarnak állni, vagy bizonyos kérdésekben visszafelé kívánnak haladni. Hallgattam itt a mai napi kommunikációt, megértettem akkor tehát, ma itt és a következő pár napban családról, biztonságról és gazdaságról fogunk beszélni, ez lesz az, amit ez a költségvetés megfogalmaz a jövő számára. Engedjenek meg egyvalamit, bár mindegyik fontos. Fogok mindegyikről pár gondolatot mondani, de mégiscsak jobban érdekelt volna az, ha akár a miniszter, akár pedig valamelyik vezérszónok a két kormányzó pártból arról beszélne, hogy egyébként eközben pedig milyen országot gondolna, és milyen típusú víziója van Magyarországról. Mondok most egy, talán banálisnak vagy butának tűnő mondatot, de ha most nagyon leegyszerűsítem, amit önök az elmúlt időszakban kommunikálnak, akkor a következőt gondolom: sokan leszünk majd néhány évtized múlva, lesz sok puskánk és fegyverünk, a multik egyre kevesebbet fognak adózni, viszont egyre betegebbek és alulképzettebbek leszünk. Tehát ha szigorúan veszem ezt a fajta mai 8-9 órás kommunikációs dömpinget, akkor tulajdonképpen ezt a történetet ilyen formában le tudom egyszerűsíteni. Miért nem beszélnek arról, ami egyébként bizonyos országokban működőképes, hogy azt mondják, hogy például az innovációba sokkal több pénzt tesznek, például, mondjuk… [[Dr. Pósán László közbeszól.]] Szerintem majd olvasd el, mert nem így van. Az innovációs miniszter az egyik vesztese, akivel egyébként ráadásul bizonyos dolgokat el is kell lapátolni, bizonyos dolgokat neki kellett elrendeznie az elmúlt napokban, de erről is beszélünk még. [[17.20]] Szóval, lehetne például az, hogy legyen Magyarország Európa szilíciumvölgye, legyen itt valamifajta informatikai központ, legyen meg az a fajta tudás, amire mi oly büszkék vagyunk, az próbáljon meg itt megjelenni. Vagy azt mondjuk, akár még abban is benne vagyok az most annyira divatos itt, úgy látom, az önök üzleti köreiben-, hogy legyünk akkor a turizmus fellegvára, csak könyörgöm, akkor ne az ilyen típusú turizmusnak kizárólag, hanem sokkal igényesebb turizmusnak. Tőlem még az is lehet, hogy azt mondjuk, hogy a filmgyártás központja leszünk. Tehát legyen valami olyan, ha már nem oktatásról és egészségügyről beszélünk, ami ebből a szempontból valamilyen módon arculatot, stílust és fazont ad ennek az országnak, és bizonyos szempontból lehetőséget ad arra, hogy a magyar emberek itt maradjanak, és a magyar emberek olyan elfoglaltsággal foglalkozhassanak, amik bizonyos szempontból más minőséget jelentenek, mint eddig. De sajnos nem erről van szó. Ami a családtámogatási rendszert illeti, én készséggel elfogadom, hogy nagyon sok fontos és jó eleme van. Készséggel elfogadom azt, hogy ez elképesztő nagyságrendű pénz. Nézzék meg, hogy éppen most, pár nappal ezelőtt publikálták az Európai Unióban a családbarát országokat, és még mindig nem tudunk bekerülni a top 10-be, ami azt jelenti, hogy miközben tényleg emeljük meg a képzeletbeli kalapunkat, hogy itt ebben vannak kiváló eredmények és lehetőségek, aközben jól láthatóan a világ arrafelé halad, hogy igen, ebben kell további kormányzati lépéseket tenni. És nem tudjuk nem észrevenni azt, amiről ma itt többen is beszéltek, hogy ez bizonyos szempontból olyan helyre teremt többletlehetőségeket, ahol egyébként is ez a fajta készség és képesség megvan, és oda, ahol adott esetben ez nincs meg, oda továbbra sem juttat semmit. Ami a biztonságot illeti, ne csapják be magukat, tisztelt hölgyeim és uraim! Ez jelentős részben, ha jól értékeljük az Orbán-Trump-paktum egyik megfejtéseképpen, több fegyvervásárlást jelent. Magyarország természetesen vállalta azt a NATO-tagságával, hogy a költségvetésének egy bizonyos részét ilyen kiadásokra fogja fordítani. Nagyon kíváncsi leszek majd, amikor a zárszámadás vagy az értékelés környékén megnézzük azt, hogy mi is történt itt valójában, hogy akkor mennyi ebből a pénzből az, ami ténylegesen a Honvédség szociális kiadásaira fordítódott, és mennyi lett ebből az a fajta elképesztő mennyiségű fegyverbeszerzés, amit csak az elmúlt hónapokban jelentett be a Honvédelmi Minisztérium. Ami pedig a gazdaságot illeti, ez is elhangzott ma már, csak szeretném még egyszer rögzíteni: igazán szép dolog, hogy Magyarországon a legkisebb társasági adó van, 9 százalékkal, ez tényleg jól hangzik. Százszor kimutatták már, hogy ez a multinacionális cégek számára egy kiváló lehetőség a pénzkivételre, és gyakorlatilag minimális többletlehetőséget teremt a magyar kis- és középvállalkozások számára. Igen, itt is el kell mondanunk azt, hogy önök mindig sikerként könyvelik el az egykulcsos adórendszert, mi pedig úgy gondoljuk, hogy az egykulcsos adórendszer arról szól, hogy a jelentős jövedelemmel rendelkezőknél többletpénzeket hagy ott, és nem teremt semmilyen lehetőséget az alacsony jövedelműek körében. És igen, itt kell beszélni arról, amit képviselőtársam pont pár perccel ezelőtt mondott el, hogy eközben világszínvonalú, 27 százalékos áfa van, és elképesztő jövedéki adók vannak például a különböző benzin- és olajtermékeken, amik arról szólnak, hogy azok az egyszerű emberek, akik valóban hozzájutnak a többletjövedelemhez, azok, bemenve a közértbe, 27 százalékát ennek azonnal visszaadják a kormánynak. Szeretném, hogy ez mindenki számára világos legyen. Tehát ez az, amikor a gazdaságvédelmi akciótervről beszélek, és itt gyakorlatilag egy konkrétum van, a szociális hozzájárulás 2 százalékos csökkenése. [[Folyamatos közbeszólások a kormányzó pártok padsoraiból.]] Az a szintén költői típusú kérdés vetődik fel bennem, hogy ha majd egyszer évtizedek, évszázadok múlva vissza fognak tekinteni 2010-2019-re, akkor hogyan, miképpen fognak bekerülni önök a történelembe. Az a dilemma szép lassan el fog dőlni, hogy ez egy lábjegyzet lesz vagy egy külön fejezet ez már valószínűleg külön fejezet. Az szerintem mostanában alakul ki, hogy ez egy dicsőséges fejezet felé halad, vagy pedig arról fog szólni, hogy ez egy súlyos tévedés és súlyos kudarc. Hadd mondjak el valamit önöknek, ami viszont már most biztosan látszik, hogy egy elképesztően jó történelmi és gazdasági klímában kellett önöknek valamit megtenniük. Egy olyan klímában, amikor a világ kijött egy tényleg elképesztő gazdasági válságból, nem volt teljes egészében világos az, hogy hogyan, miképpen fogják a társadalmak és a gazdaságok ezt megoldani. Tehát kijött a világ egy gazdasági válságból. Meglepően alacsony energiaárak, nyersanyagárak voltak, ami egy ilyen ország, mint Magyarország számára rendkívüli fontossággal bír. Azok a piacok, amik számunkra a legfontosabbak, és itt mondjuk, emeljük ki a német piacot, ebben az időszakban szárnyaltak. Amik felé akarunk haladni vagy akarnak haladni, azok pont úgy gondolták, hogy befektetni kívánnak. Nem voltak tényleges háborúk ebben az időszakban, és tegyük hozzá az egyik legfontosabbat, amit minden gazdaságelemző ilyenkor mindig elmond, hogy eközben tulajdonképpen olyan mennyiségű külső forrással rendelkeztünk, tulajdonképpen ingyen, amelyiknek a felhasználása csak bizonyos szempontból volt megkötve, és amelyik az elmúlt évszázadokban nem állt Magyarország rendelkezésére. Tehát az a kérdés, hogy egy jó gazdasági klímában, a piac által támogatott helyzetekben, alacsony energiaárak mellett, sok külső forrással önök átalakítottáke Magyarországot egy olyan országgá, hogy ha nem ilyen lesz a klíma, akkor fenn lehete tartani ezeket a szociális intézkedéseket, amiket most meg fognak hozni. Lehet-e, képese a magyar gazdaság arra, hogy mindezt a teljesítményt nem tudom, mi lett a vita vége , a 4 százalékos vagy bármilyen százalékos növekedést, fenn tudjae tartani? Megteremtettéke ebben az időszakban ennek az alapjait? Ha önök azt mondják hittel és meggyőződéssel, hogy ez igen, akkor én azt mondom, hogy boldog és nyugodt emberek. Én ma azt látom, hogy ennek a korszaknak a piramisai a stadionok lesznek. A stadionokba fektetett pénz, a betonba fektetett pénz, ami ráadásul nem mindig infrastruktúra-fejlesztés, nem hoz valós, hosszú távú gazdasági növekedést. Nem hordozza azt a potenciált, amelyik alkalmas lesz arra később, hogy, még egyszer mondom, amikor majd nehéz helyzet lesz, amikor a partnereink nem akarnak nekünk ennyit segíteni, hogy hogyan, miképpen fogjuk tudni fenntartani ezt a gazdasági növekedést. Hogyan tudjuk azt az ígéretet betartani, ami arról szól, hogy több jövedelme lesz mindenkinek, hogy fenn lehet tartani az ilyen típusú családtámogatásokat? Tehát az a kérésem, hogy egy picit nagyobb felelősséggel, egy picit talán a horizontjukat távolabb téve próbálják meg a saját maguk döntését meghozni. Ezt nyilván nem várom el minden egyes egyéni körzetben ülő képviselőtől, de mindenképpen úgy gondolom, hogy egy kormánynak, egy kormányt vezetőnek és egy kormány pénzét kezelőnek egy ilyen típusú gondolkodást mindenképpen meg kell tennie. Azt kérték önök tőlünk az elmúlt időszakban többször is, hogy szavazzuk meg ezt a költségvetést. Ez egy kedves és helyes kérés. Nyilván hosszasan fogjuk mérlegelni a következő napokban, az érvek és a vita súlya alatt meg fogjuk gondolni, hogy mennyire törtünk meg, de néhány nappal ezelőtt itt egy nem túl ízléses vita kialakult egy salátatörvény kapcsán, és ott is elmondtam, itt is így gondolom: ugye, azt nem gondolják, hogy kiemelnek olyan számokat ebből az egyébként rendkívüli mennyiségű adathalmazból, ami alátámaszt valamilyen érveket, és úgy gondolják, hogy az egészre igaz az az állítás, hogy így ahogy van, megfelel azoknak az elvárásoknak, amiket megfogalmaztunk? Mi azt próbáljuk itt önöknek elmagyarázni és nyilván önök joggal mondják, hogy mi pedig másfajta számokat veszünk ebből elő , hogy ebben a költségvetésben pont nem fog odajutni szerintünk annyi pénz azokhoz, akik reménytelen helyzetben vannak, és nem lehet kommunikációs propagandapanelekkel tartósan és sokáig elfedni azt a problémát, hogy Magyarországon egyre nagyobb a szegénység, hogy Magyarországon egyre nehezebben jutnak hozzá az emberek lakáshoz, és azt, hogy még mindig több százezer olyan nyugdíjas van, aki a minimálnyugdíj kétszerese, háromszorosa környéki összegből él. Tehát a költségvetéssel kapcsolatban nagyon komolyan tetten érhető és akkor egy részeleméről szeretnék a költségvetésnek beszélni, mert valójában ezt kaptam feladatul, de most egy kicsit elkalandoztam, bocsánat, de azért, mert volt bőven időm , szóval, elképesztő módon tetten érhető gyakorlatilag a költségvetésben is az, amit az elmúlt néhány esztendőben mindig is láttunk, ez pedig az, hogy egy nagyon erős állam építése felé haladnak. Minden egyes ügyben megpróbálják ezt a fajta központosítást, centralizációt. Sokféleképpen lehet ezt a dolgot nézni, nyilván vannak pillanatok, vannak olyan helyzetek, amikor ez akár talán helyesnek is tűnhet, de azért azt vélelmezem, hogy pont a ’89-90-es rendszerváltás vagy az európai és a világfolyamatok arról szólnak, hogy lehetőség szerint minél több mindent kell odadelegálni, ahol több lehetőséggel és több információval rendelkező döntéshozók vannak. [[17.30]] Elhangzott ma már a frakcióvezetőnk vezérszónoklatában, hogy a 18,4 százaléka a teljes költségvetésnek, amit az államra költenek, 4000 milliárd forintot ez elképesztő. Ez azt mutatja, hogy nagyon komolyan próbálnak meg mindent felfelé tolni. Nyilván majd el fogják magyarázni, hogy az nem erre vonatkozik, meg hogy ez nagyon sok alrendszernek a finanszírozására vonatkozik, de azért én foglalkoztam a választókörzetem okán a szemétszállítás kérdésével, és a szemétszállítás ilyen szempontból szerintem nagyon világosan mutatja azt, hogy vannak területek, amelyeken nem lehet központosítani, nem szabad megtenni azt, hogy nagyon távol kerüljön az a szereplő, aki a helyi probléma megoldására hivatott lenne. Ezek a dolgok egyszerűen nem működnek, vízfejek lesznek, előbb-utóbb egyre távolabb kerül a probléma attól, akinek azt meg kell oldania, és egyszerűen maga a szolgáltatás fog csökkenni. És persze a centralizáció és itt akartam kitérni Pósán képviselő úr beszólására , igen, a centralizáció egyik, szerintem eklatáns példája a Tudományos Akadémiával kapcsolatos döntés. Nagyon kevés olyan dolog van a világban, amihez nem vagy nagyon ritkán nyúlnak hozzá még olyan hatalmak is, amelyek azért mindent megpróbálnak átalakítani, nekem az volt a meggyőződésem, hogy az önök politikai bátorsága, tehetsége és akarata soha nem fogja elérni az Akadémiát ebben tévedtem. Innentől kezdve, azt gondolom, nincs semmilyen fajta korlát. Ami az önkormányzatiságot illeti és egy picit erre akartam rákanyarodni , többféleképpen lehet egy önkormányzatnak az autonómiáját csökkenteni. Most kicsit kritikus és önkritikus is leszek. Az elmúlt 29 esztendőben a különböző hatalmak ezt többféleképpen próbálták meg megtenni. Lehet úgy, hogy a hatásköröket korlátozzuk, és lehet úgy, hogy valamilyen formában a forrásokat csökkentjük. Még egyszer mondom: az elmúlt 29 esztendőben hol erre, hol arra láttunk példákat, ebből a szempontból nyilvánvalóan a 12 esztendei baloldali kormányzás is követett el bizonyos hibákat, mi sokkal inkább forrásoldalról. Önök azonban, azt látom, ezt megpróbálják tökélyre fejleszteni, és gyakorlatilag mind a forrásoldalon, mind pedig a hatásköri oldalon megpróbálják egyre inkább az önkormányzatokat egy ilyen közepes erősségű tanácsrendszer irányába terelni, tehát tulajdonképpen egyre kevesebb feladattal, egyre kevesebb hatáskörrel, egyre szűkülő forrással megpróbálni mindezt elvégezni. Azt mondta a miniszter úr, és ezt örömmel használják, hogy feladatfinanszírozás. Tényleg felejtsük már ezt el! Ez iszonyat jól hangzik, tudom, fogják is majd ezt mondani, meg is fogják majd védeni [[Dr. Kovács Zoltán közbeszól.]] , de nincs feladatfinanszírozás Magyarországon. Az lenne a feladatfinanszírozás, ha egyszer tényleg végignéznék a feladatokat, megnéznék, hogy az mennyibe kerül Ipolytarnócon, és megnéznék, mennyibe kerül a Belvárosban meg Szombathelyen, és azt lehetne, hogy bárki bárhol Magyarországon, bármilyen településen bemegy egy önkormányzathoz, akkor azt a fajta állami szolgáltatást, amire neki hatásköre, feladata és lehetősége van, azt ugyanazon a színvonalon megkapná. Nézzék már meg, Budapesten a segélyek nem egyformák a különböző kerületekben! Nincs. Ez ma egy csökkentett normatív finanszírozás. Valamikor egyszer kialakult, hogy milyen feladatokra szoktunk pénzt adni, ebből lett egy képzett szám, és ebből kezdenek el ide-oda reszelgetni és faragni. Ez nem feladatfinanszírozás. Önök ezt mondják, mert ez lényegesen jobban hangzik, mint az, ami eddig volt, valamin mindenképpen változtatni kellett. És azt, hogy 23 milliárd forinttal emelkedik az önkormányzatok támogatása, ezt úgy adják el, mint valami fényes győzelmet. Ugye, itt 2950 milliárdról beszélt a miniszter úr, ebből, ha jól értettem, 750 az, ami szűken az állami pénz, na de könyörgök, 23 milliárddal 3200 települési önkormányzat pénze nő, ez még egy egyharmadnyi Puskás Stadion sincsen! Ilyenkor, amikor és ezt akartam az előbbi kapcsán is elmondani önök kiragadnak ilyen számokat, és tényleg úgy viselkednek, mint hogyha az valami elképesztő nagy dolog lenne, hogy már 4 milliárd, 5 milliárd forint van erre vagy arra a területre, akkor belegondolnak abba, hogy közben pedig olyan parciális ügyekre mennek el tizen-huszon-százmilliárdok [[F. Kovács Sándor közbeszól.]] amelyek tulajdonképpen abból a szempontból, amit önök építenek [[Pócs János közbeszól.]] , vagy amit önök gondolnak építeni, pillanatnyi dűnék, el fognak tűnni, nem fog rájuk senki emlékezni, és ne is beszéljünk még a Budapest-Belgrád vasútról, ne is beszéljünk arról a kötelezettségről, ami a paksi kötelezettség, és ennek fényében vicces a miniszter úr azon mondata, hogy átalakítjuk az államadósságot, és sokkal inkább a belföldiek felé szeretnénk tartozni. Nyilván sem Kína, sem pedig Oroszország nem minősül még egyelőre belföldinek. Nos, azt szeretném még nagyon röviden elmondani, hogy szöget ütött a fejembe, hogy mennyiszer elmondták ezt az ingyenes tankönyvet, a hozzájárulást az étkezéshez, és az a dolog sejlett fel bennem, hogy nem tudom, megfigyelték-e, hogy amire ilyen egyre több pénzt adnak, annak mindig van egy üzleti lába is, és érdekes módon az üzleti lábát viszont tönkreteszik, pontosabban nem teszik tönkre, hanem a szereplőket szépen kiiktatják, és mindig egy darab szereplő marad. Amikor tehát önök ingyenes tankönyvről beszélnek helyes egyébként, támogatható , aközben a piacot, az ingyenestankönyv-piacot szétverték, szinte csak egy helyről lehet ezt az ingyenes tankönyvet megszerezni, és nyilván percekre vagyunk attól, hogy ki fog derülni, hogy ki van annak a hátterében. Amikor önök arról beszélnek, hogy emelik a gyermekétkeztetésre fordított pénzt nagyon helyesen, ez így van , aközben az látszik, hogy azt, amely itt multinacionális cég volt, azt mindet kiirtották Magyarországról, nincs ma már külföldi cég, belföldi cégek vannak, azoknak a száma is egyre szűkül, és nem csodálkozom, ha majd egyszer csak egy tényfeltáró újságíró utána fog menni annak, hogy e mögött is valójában ugyanazok a szereplők vannak, mint már megszoktuk oly sok minden esetében. Nincs itt most a mai napi verőlegény, Nacsa képviselő úr, úgyhogy így most a távollétében vagyok kénytelen neki válaszolni Korózs Lajos nevében. Korózs Lajos nyilván nem azt mondta, amit ő a szájába adott, hogy a szocialisták nem szeretnének béremelést. Örülünk annak, hogy 10 százalék feletti bérnövekedés van Magyarországon, örülnénk, ha egyébként mindenhol, a nyugdíjak területén és egyéb helyeken is ez lenne. Korózs Lajos azt próbálta meg itt elmagyarázni ő egy szociológus ember, és egy nagyon felkészült, okos ember , hogy a társadalom szempontjából nem helyes, ha az olló kettéválik, tehát ha sokkal gyorsabban növekednek a jövedelmek, mint ahogy egyébként a nyugdíjak. Ő ezt próbálta meg valamilyen módon érzékeltetni, azzal, hogy természetesen azt kéri, és azt szeretnénk, és efelé próbáljuk a módosító indítványunkat is előállítani, hogy a nyugdíjak legalább olyan tempóban tudjanak növekedni, mint amilyen tempóban a bérek növekedtek az elmúlt években. Nos, tisztelt hölgyeim és uraim, képviselőtársaim, látják, hogy nagyon mélyen és alaposan próbáljuk megfontolni azt, hogy hogyan, miképpen lehet ezt a költségvetést megszavazni nem vagyunk könnyű helyzetben. Nyilván hagyjuk magunkat, hogy még tovább győzködjenek, de ha megtennék, és néha felnéznének a papírjukból, és megpróbálnának arról beszélni, amit ténylegesen tapasztalnak a saját választókörzetükben, akkor lehet, hogy könnyebben tudnánk egymással dűlőre jutni. Köszönöm szépen. [[Taps a Jobbik és az LMP soraiban.]]"
0,u2015-02-20-149,Opposition,MSZP-frakció,-0.947265625,2015-02-20,0.9941908717155457,"Köszönöm a szót, elnök úr. Én továbbra sem vagyok hajlandó elnézést kérni, és a választóimat sem buzdítom erre, hogy kérjenek bocsánatot mindenkitől azért, mert egy toleráns közösség tagjai Óbudán, akik szerint a legfájdalmasabb kérdések ebben az országban nem ez a kamu balhé, amit idehoznak, hanem a szegénység, a korrupció és a biztonság hiánya. [[14.50]] Nem vagyok hajlandó ezért elnézést kérni. És nem gondolom azt egyébként, hogy az nem normális, aki nem azonosul ezekkel a kamupropagandákkal, amelyeket önök folyamatosan ide elénk citálnak, és nemzeti inzultációnak teszik ki a lakosságot, álkérdésekkel, kamukutatásokkal. Azt gondolom, az a normális, aki ezt elítéli, nem annak kell mantrákat megfogalmaznia magával szemben, aki ezt elítéli, hanem annak, aki újabb és újabb kamudolgokat idehoz elénk, mint ahogy ez is az. A saját múltamból - ha megengedik - néhány illegális határátlépéssel kapcsolatos történet jut eszembe. Kisgyermek voltam, amikor az osztályomba két illegális határátlépő gyermeke érkezett, aki Ceauşescu diktatúrája elől menekült, és mind a két polgár gyakorlatilag az akkori állam teljes megbecsülését - nagyon helyesen - élvezte. Sőt, a két gyermek, a két osztálytársam rendkívüli módon nagy szeretetre talált közöttünk, hiszen éreztük, hogy jó, ha a magyar közösség ezeket az embereket támogatja, jó, hogy itt vannak közöttünk, mindenben segítjük őket, amiben csak tudjuk. Már nagyobb voltam, középiskolás, amikor a délszláv háború pokla elől menekülő fiatalok érkeztek a középiskolai osztályomba. Szintén illegális határátlépők voltak, hiszen a szerb kormány… [[Közbeszólás a Jobbik soraiból: Magyarok voltak. Magyarok.]] - így van, ezek magyar emberek voltak, természetesen - …nem támogatta ezeket a magyar embereket, akik elmenekültek az otthonukból, csak azért, mert nem kívántak a háború poklának áldozatává válni. Az önök fogalmai szerint mind a három család, amiről beszélünk, illegális határátlépő, az én fogalmaim szerint pedig otthont találó és azt kereső magyar emberek, akik méltán számíthattak a haza támogatására. Félek attól, hogy az ukrán katasztrófában, ami egyre inkább mélyül, hasonló lesz a helyzet, hasonló sors vár az önök felelőtlen uszítása miatt azokra a honpolgárainkra, azokra a kárpátaljai magyar emberekre, akik az ukrán háború borzalmai elől menekülnek Magyarországra, vagy akár az ukrán lét nehézsége, az állam összeomlása miatt próbálnak itt Magyarországon menedéket találni. Kérem önöket, hogy fejezzék be ezt a felelőtlen magatartást. És ha már a KDNP nem tette, akkor hadd mondjak néhány szót. 2014 nyarán Ferenc pápa üzent minden kereszténynek, minden katolikusnak abban, hogy miként is kell ezt a kérdést kezelni: „Korunkban ugyanis tanúi vagyunk egy valóban széles körű migrációnak; sokan elhagyják származási helyüket, kockázatos utazásokra vállalkoznak, magukkal cipelik reményeiket, félelmeiket és vágyaikkal teli poggyászaikat. Ez a vándormozgalom azonban nem ritkán bizalmatlanságot és ellenségeskedést idéz elő, még a keresztény közösségben is. Ezek a gyanakvások és előítéletek ilyenkor konfliktusba kerülnek a bibliai paranccsal, miszerint tisztelettel és együtt érző szeretettel be kell fogadnunk a szükséget szenvedő idegent.” Köszönöm szépen, hogy meghallgattak."
0,u2014-07-04-81,Opposition,MSZP-frakció,-0.96630859375,2014-07-04,0.9972385764122009,"Nagyon szépen köszönöm a szót, elnök úr. Tisztelt Országgyűlés! Azt gondolom, hiba, ha egy képviselő úgy szólal meg - zárójelben: hát még ha úgy nyújt be törvényjavaslatot -, hogy nem vizsgálja meg mélységében és teljes részletességgel a tényeket és a folyamatok mikénti alakulását, hiszen megalapozott következtetés csak azok ismeretében vonható le. De a tények megismerése nélküli, elhamarkodott és megalapozatlan véleménynyilvánításhoz hasonló hiba az is, ha nem tud folyamatokat megfelelő távolságból és megfelelő kritikával vizsgálni, és ahogy mondani szokták: nem látja a fától az erdőt. Bár kifejezetten díjazom azt, hogy L. Simon képviselő úr részt vesz a vitában, ez egy üdítő kivételnek számít, hiszen az elmúlt ülésszakban is a viták többségét úgy folytattuk le, hogy ahhoz kormánypárti képviselő a vitában nem szólt hozzá, legfeljebb előterjesztőként, és a végén zárszót mondott, de ennek ellenére azt gondolom, hogy ebbe a hibába esne az is, aki a törvényjavaslat indokolása vagy a kormánypárti képviselők, nevezetesen akár L. Simon képviselő úr szakmai indokainak elemzésével kívánná megítélni azt, hogy ez a törvény jó, elfogadható, avagy sem. Én sokkal inkább azt gondolom, hogy abba a folyamatba kell ezt a javaslatot beilleszteni, amiről részben már több képviselőtársam beszélt. A folyamat pedig vázlatosan nagyjából úgy néz ki, hogy van egy komoly nézettségű televízióadó, ami még nem tartozik önökhöz, az önök érdekkörébe, ami még nem az önök szócsöve. Erre a reakció az önök részéről nem az, ott még nem tartunk, hogy betiltják ezt a televízióadót, hanem még csak ott tartunk - és a ""csak""-ot most én mondom idézőjelbe téve -, hogy olyan gazdasági tárgyú törvényeket kívánnak elfogadni, ami ennek a televízióadónak ha a létét még nem is kérdőjelezi meg, de jelentősen nehezebb helyzetbe hozza. Azt gondolom, hogy a televízió most végre úgy kezdett működni, és ez az önök számára újdonság, ahogy egyébként eddig kellett volna működnie. [[Zaj, közbeszólások és derültség a kormánypártok soraiban. L. Simon László: Na!]] Úgy kezdett működni, hogy a híradók végre nem bűnügyi tudósítások vagy végre nem az ellenzék viselt dolgairól szólnak, hanem, csodák csodája, a kormányt kritizálják, a kormánypártokat kritizálják, a kormánypártokhoz tartozó üzleti érdekköröket kritizálják. [[Zaj, közbeszólások a kormánypárti padsorokból.]] Na, hát ez szokott lenni egy demokráciában! [[Zaj, közbeszólások a kormánypártok soraiból. L. Simon László: Mi is ezt mondjuk.]] Na, hát, tisztelt képviselőtársaim, ez önöknek most szokatlan, ez a helyzet! Látom, hogy nagyon fölajzza önöket, amit most mondok [[Derültség a kormánypárti padsorokban.]] , mert meglehetősen hangosan kiabálnak be a parlamenti patkóban, illetve az ülésteremben. Ahogy az elnök úr mondta az előbb, nyilván önöknek is megvan a lehetősége arra, sajnos lényegesen több mint nekünk, hogy kifejtsék az álláspontjukat ebben a vitában. Szóval, tisztelt képviselőtársaim, az önök számára szokatlan az, hogy létezik még Magyarországon olyan televízióadó, amelyik nem az önök szócsöve, nem az ellenzékkel foglalkozik, hanem bizony az önök viselt dolgaival, a kormányzat kritikájával és a kormányzathoz közel álló üzleti körök kritikájával. [[Zaj, közbeszólások a kormánypárti padsorokból.]] És akkor mindehhez képest önmagáért beszél az a reakció, amit önök csináltak. A kormánypárti képviselők látványosan, napirend előtti felszólalásban a frakcióvezetőjük útján fölkérik a kormányt, nem másra, mint hogy küldje rá az adóhatóságot erre a televízióra. És ami még ennél is meglepőbb, és itt már persze távolodni kezdünk a demokratikus értékrendektől, a kormány képviselője ennek még eleget is tesz. Mert hogy önök, tisztelt képviselőtársaim, felelőtlen képviselőként így viselkednek, ahogy, az egy dolog, de hogy a kormány egyik tagja, a gazdaságért felelős miniszter, visszaélve hatalmával az adóhatóságot gyakorlatilag eszközként, pörölyként használja arra, hogy megregulázzon egy olyan piaci szereplőt, akinek a viselkedése önöknek nem tetszik, azt gondolom, hogy ez már több a soknál, ahogy szokták mondani. Aztán ennek utána benyújtanak egy módosító javaslatot, amelyik még inkább az RTL Klubra szabja ennek a törvénynek a rendelkezéseit. Nos, tisztelt képviselőtársam, a folyamat végén valóban már csak egy kérdés marad, hogy milyen világot élünk most. Milyen világot élünk, amikor a kormány a hatóságai révén és a hatóságait felhasználva, visszaélve hatalmával és jogköreivel, reguláz meg piaci szereplőket, akik úgy viselkednek, ahogy önöknek az egyébként nem tetszik? Nyílt háborút folytat, még egyszer mondom: nyílt háborút folytat a hatóságai közreműködésével. És azt gondolom, tisztelt képviselőtársaim, hogy azt sem kell kiemelni, hiszen önök pontosan tudják, hogy mely korszakokban volt szokás akár a politikai ellenfelekre, akár azokra a piaci szereplőkre, akik a kormánynak és a hatalomnak nem megfelelőképpen viselkednek, nem lojálisan viselkednek, ráküldeni a hatóságokat. Szeretném kérdezni: ilyen kort élünk? [[12.40]] És egy mondat még végül az államtitkár úrra reagálva, nem tartalmilag, csak formai szempontból. Tudja, államtitkár úr, ha önök ezeket a vitákat nem szorítanák időkeretbe, akkor sokkal több mindenre tudnánk mi is reagálni. Az a helyzet, hogy például a KDNP megint nem használt föl a harminc percből egyetlen másodpercet sem ebben a vitában, az ellenzéknek meg - nemcsak a miénknek, de más ellenzéki pártoknak is - lassan elfogy az időkerete. Úgyhogy ha akarnak vitatkozni, akkor tisztelettel javaslom, ha a KDNP-nek nem fontos ez a téma, akkor adja át az ellenzéki frakcióknak azt az időkeretet, ami a rendelkezésére áll, hogy legalább ismerjünk meg ebben a vitában, ha már más vitában nem ismertünk meg KDNP-s véleményt, legalább ebben ismerjünk meg egyet. Köszönöm szépen a figyelmet."
0,u2015-03-19-93,Opposition,MSZP-frakció,-0.96826171875,2015-03-19,0.9959108829498291,"Köszönöm a szót, elnök úr. Én is azzal kezdeném, amit Gúr képviselőtársam az előbb fejtegetett: nekem mint egyéni képviselőnek nem öröm arról beszámolni ebben a Házban, hogy milyen szegénység van, és nem öröm politikusként az elmúlt éveket például a lakásmaffia áldozataival való foglalkozással sem tölteni, amiről korábban beszéltem. Ez nem okoz örömet senkinek. Szerintem ez önöknek sem okoz örömet. Ennek ellenére azt látjuk, s nemcsak ebből a beszámolóból, hanem a statisztikai adatokból is, hogy a szegénység ebben az országban csak nő és nő. Ez egyébként a választókörzetek többségében, így nálunk is így van, és mindenhol így van, ahol egy kicsit nyitott szemmel járnak. Ebből adódóan tehát nem cinizmus a részünkről, amikor erre felhívjuk a figyelmet, hanem őszinte aggódás. Mi nagyon szeretnénk, ha ez nem így lenne. Én magam is azt gondolom, hogy bármilyen programot támogatok országgyűlési képviselőként, ami a szegénység magyarországi felszámolását elhozza, még akkor is, ha azt nem az MSZP találta ki. Szívesen támogattam volna például a vasárnapi bérpótlék 100 százalékra emelését, amit az MSZP javasolt, de egy korábbi vitaszakaszban a kormányzat is, ám mégsem került benyújtásra. Sajnos erre se került sor. Azt gondolom tehát, hogy aki a szegénység növekedését nem látja ebben az országban, az szerintem egy kicsit nézzen körül jobban. Ugyanakkor azonban erről a jelentésről tényleg lehet mondani sok olyan pontot, ami nagyon érdekes, vagy nagyon nyilvánvaló dolgokra is felhívja a figyelmet. Engedje meg az előterjesztő, hogy majd néhány kritikát is megfogalmazzak, de természetesen azokat is megfogalmazom, amik szerintem fontos dolgok, mert ebből a jelentésből ezeket is ki kell emelnünk. Az egyik kérdést, amiről nagyon jó, hogy beszél a jelentés, klasszikusan úgy fogalmazza meg, hogy minden lakosra 50 liter víznek kellene jutnia egy nap. Szerintem ez egy olyan iránya ennek a jelentésnek, ami mindenképpen mellbevágó vagy meghökkentő. Amikor felhívjuk a figyelmet arra, hogy az emberi léthez, az emberi biológiai léthez ez az alapvető folyadék gyakran hiányzik, nem feltétlenül arról van szó, hogy szomjaznak az emberek, de arról igenis szó van, hogy például a hajléktalanellátásban az alapvető tisztálkodási lehetőségektől fosztották meg az embereket akkor, amikor 2012-ben Budapesten bezárták az egyik alapvető fertőtlenítő helyet. Erről ez a beszámoló szintén ír. [[15.30]] Nos, tehát azt gondolom, ez mindenképpen nagyon fontos és jó irány. Ha már a hajléktalanellátásról és a szegénységről beszéltünk, akkor, azt hiszem, nagyon fontos azt kiemelni, és ez a jelentésből is következik, hogy bizony-bizony a szegény ember nem ellenség, a szegény embert nem kriminalizálni kell, hanem segíteni kell, hogy ebből a státusából kitörjön. Ahogy a jelentés fogalmaz, nem az a megoldás, hogy hatósági vagy adminisztratív intézkedéseket alkalmazunk ellenük, hanem az ellátórendszerrel kell valamit tenni. Itt, azt gondolom, ez kicsit illeszkedik ahhoz a fajta felfogáshoz is, miszerint ember embernek társa, és eszerint kell viselkednünk. Azt írja az ombudsmani jelentés, hogy a hajléktalanellátásban az éjjeli menedékhelyek zsúfoltak - budapesti menedékhelyekről beszél -, a személyzet sokszor erején felül teljesít, a kihasználtság gyakran meghaladja a 100 százalékot. Ez azért nagyon fontos, mert amikor ezt a kérdést az élére állítjuk, akkor nagyjából és hozzávetőlegesen a kormányzati kommunikáció, illetve kormánypárti kommunikáció leegyszerűsödik arra, hogy a hajléktalanok a hibásak azért, hogy közterületen tartózkodnak, miért nem mennek be a szállóba, miért nincsenek ott. Aztán, amikor a választókörzetemben, a kerületemben, a III. kerületben járok nap mint nap, akkor azt látom, hogy nagyon sok helyen azóta vannak a közterületen életvitelszerűen hajléktalanok, amióta kitiltották őket a főváros központi helyeiről. Ez úgy igaz a Pók utcai lakótelepre, ahogy igaz az óbudai lakótelepre, ahol én magam lakom. Na most, nekem bárki bármit mondhat, csak amióta én ezen a területen lakom, például az óbudai lakótelepen több mint tíz éve, akkor meglehetősen jól meg tudtam figyelni, hogy ezek a szegény emberek mikor jelentek meg a környezetemben, és látok ilyen tendenciát a hajléktalanok megjelenése kapcsán.Világos, hogy ezeknek az embereknek lenniük kell valahol. És arról is beszélni kell, hogy szemben azzal, amit a kormányzat állít, még az illetékes államtitkárság sem mondja azt, hogy elégséges férőhellyel rendelkeznek Budapesten a hajléktalanok számára. Logikus, hogy ha nincs elégséges férőhely, ugyanakkor önök folyamatosan háborút indítanak azok ellen a civil szervezetek ellen is, akik egyébként a hajléktalanellátásban részt vesznek, azok ellen az egyházak ellen is, amelyek részt vesznek ebben az ellátásban, akkor könnyen belátható, hogy azzal, hogy ha még az aluljárókból is kitiltjuk őket, kontraproduktívak vagyunk, nem érjük el a célt.Persze, a cél az, hogy ne legyen hajléktalan, de ezt nem azzal kell megoldani, hogy büntetjük őket, hanem azzal, hogy az okokat szüntetjük meg, például a nyomort vagy például a lakásmaffiózók tevékenységét, amiről korábban szóltunk.Beszél a jelentés a gyermekvédelmi jelzőrendszerről. Néhány hónappal ezelőtt itt volt egy vita arról, hogy ezt a jelzőrendszert a kormányzat felépíti vagy kiegészíti. Akkor megfogalmaztam a kritikámat, amit gyakorló tanárként is tapasztaltam, és ehhez képest azt mondta az államtitkár asszony, hogy propagandaszövegeket nyomunk. Pedig a valóság az, hogy önök a költségvetési törvényből kiszerkesztették a gyermekvédelmi felelőst mint az oktatásban kötelező intézményt. Innentől kezdve azok az intézmények foglalkoztathatnak a közoktatásban gyermekvédelmi felelőst, amelyeknek erre megvan a pénzük.Mondanám ezt akkor, vagy igaz lenne ez a mondat akkor, ha nem lenne a KLIK rendszere. Mert van. És a KLIK, a Klebelsberg Intézményfenntartó Központ folyamatosan megakadályozza az intézményeket abban, hogy ha egyébként lennének forrásaik ilyen gyermekvédelmi felelősi státus létesítésére, akkor létesítsenek ilyet. A KLIK-ek ugyanis a lehető leggyakrabban nem hagyják jóvá azt a státusigénylést, ami a gyermekvédelmi felelős státusára vonatkozik. Így egyébként, még egyszer mondom, a helyzet rosszabb is az önök által kitalált Klebelsberg Intézményfenntartó Központnak köszönhetően, mint ami következne a rendszerből.Annak nagyon örülök, hogy önök az előző év végén definiálgattak egy keveset a gyermekvédelmi intézményrendszer kapcsán, ez nagyon helyes, hogy megtörtént, csak egyébként intézményrendszer meg nincs. 2013-ban is hasonló volt a helyzet, amire a jelentés volt szíves felhívni a figyelmet. Azt lehet mondani, hogy olyan események fordulnak elő a gyermekvédelem kapcsán, ami meghökkentő. Azt gondolnánk persze, hogy a gyermekvédelem kérdése alapvetően a szegény térségeket érinti csak, azonban a jelentést olvasva látszik az, hogy ez nem annyira igaz. Például Agárdon fordult elő egy eset, ha jól emlékszem, amikor egyébként jól szituált házaspártól kellett elvenni a gyereket, merthogy ők úgy gondolták, hogy a fényből elegendő táplálékot kap a gyermek; ez a híres fényevés. A szegény gyermek majdnem meghalt… - illetve meghalt, elnézést kérek -, és az ombudsman jelentése ezzel az üggyel is foglalkozik. Hasonlóan jól szituált házaspárral történt ilyen eset a választókörzetemben, a III. kerületben is. Tehát azt lehet mondani, hogy ez mindenképpen egy fontos kérdés, ami nem csak elszigetelt jelenség. Ehhez képest szükség lenne a gyermekvédelmi jelzőrendszerre, hogy ezeket a kérdéseket időben észleljék. Ez nem olyan területen történt, ahol „baj” van, ahol hagyományosan problémák vannak, hanem olyan helyen, ahol egyébként jól szituált közösségek élnek, ahol magas társadalmi státusú közösségek élnek. Ez jól mutatja, hogy mennyire szükség lenne intézménypszichológusokra, iskolapszichológusokra, és mennyire szükség lenne a gyermekvédelmi felelősökre. A politikum feladata, hogy ezt megoldja, az ombudsmani jelentés meg felhívta a figyelmet erre. Ezt mindenképpen nagyon köszönöm a jelentéstevőnek. Amit talán kritikaként szeretnék megfogalmazni. Nagyon régóta foglalkozom az állatijog-védelemmel, ami nyilván nem annyira klasszikus kérdése a magyar politikának vagy a magyar jogalkotásnak. Nagyon helyesen, az ombudsmani jelentés egyébként kitér a fenntartható fejlődés kérdéseire, kitér a jövő nemzedékek kapcsán arra, hogy milyen Alaptörvényből származtatott jogaink vannak a környezetvédelem terén. Ugyanakkor azonban, azt gondolom, ebben az országban az állati jogok kapcsán, az állatvédelem terén is rendkívül sok tennivaló van. Már csak azért is, mert nagyon ritka az, amikor valaki csak egy állatot kínoz. A leggyakoribb az, amikor valaki azért kínoz egy állatot, mert tudja, hogy ha ugyanezt emberrel tenné, akkor bizony súlyos következményei lennének annak. Bár megfordítva a kérdést, nem azért nem kínozza embertársait olyan módon, ahogy a szegény állatokat kínozza, mert egyébként nem szeretné, hanem mert úgy gondolja, hogy annak súlyosabb következményei lesznek. Ehhez sajnos asszisztál a magyar ügyészi gyakorlat, a magyar bírói gyakorlat is, hiszen nagyon gyakran lehetünk annak tanúi, hogy a brutális állatkínzásokat követően enyhe ítéletek következnek. Ennek az az oka, hogy ugyan az állatvédelmi törvény, nagyon helyesen, szankcionálja az állatkínzást, és egyébként ennek a minősített esetét 1-3 évig terjedő börtönbüntetéssel is sújtja, ugyanakkor, ha nagy nyilvánosság előtt történik az állatkínzás, és erre számos eset van, amikor emberek tömegei előtt kínoznak meg állatokat, és a garázdaság is felmerülne például ilyen esetben büntetésként, akkor az ügyészség a leggyakrabban, mivel a legegyszerűbb tételt biztosan be tudja majd bizonyítani, egy bűntett alapján vádolja be az illetőt, aminek a vége egy viszonylag enyhe börtönbüntetés. Ennek külön sarkalatos pontja például az, amikor adathordozóra felveszik az állatkínzást, a világhálón megosztják; ebben az esetben gyakorlatilag szinte büntetlenül tehetik ezt, amíg a felhasználót le nem tiltják, a tartalmat le nem törlik. Úgy gondolom, a későbbiekben ezzel is, nem biztos, hogy az ombudsmani jelentésben, de más műfajban mindenképpen fontos ezzel foglalkozni. Nagyon lényegesnek tartom azt, ami az oktatási rendszerben kritikaként is megfogalmazódhat. Itt nem lehet elégszer hangsúlyozni a tankötelezettség leszállítását 16 éves korra. Nyilvánvalóan nem egy manuális szám az, ami a gyermekeket megvédi a lemorzsolódástól, de azért azt fontos látni, hogy az Unióban szinte egyedülálló módon az iskolaelhagyók statisztikai száma a lehető legrosszabb irányba változott; ugye, nőtt, amióta csökkent a tankötelezettség. És nem nagyon van példa arra az elmúlt néhány évtizedben, hogy a magukat, mondjuk, fejlettnek tartó kormányzatok a tankötelezettséget negatív irányba módosították volna. A szegénységre még egy szóval visszatérve, nagyon fontos mondatnak tartom, és engedjék meg, hogy ezt szó szerint idézzem a jelentésből: „Egyértelmű, hogy a szegénységben élő emberek kiszolgáltatottabbak a jobb egzisztenciával élő embereknél.” [[15.40]] Azt gondolom, ez egy nagyon egyértelmű mondat. Ez azért fontos, mert látható, hogy bár hivatalosan, a törvény szerint mindenki egyenlő ebben az országban, azonban a szociális helyzet, a szegénység, a nyomor gyakorlatilag de facto, valójában is egyenlőtlenséget teremt, és azt gondolom, közös célja mindenkinek, aki itt ül, hogy ez az egyenlőtlenség megszűnjön.Végezetül szeretném megköszönni, hogy a választókerületem egyik nagyon fontos problémájára, a római-parti gát ügyére a 2013-as jelentés reagált. Kicsit optimista volt ez a jelentés, hogy így mondjam, vagy másként fogalmazva, mondjuk, az idő nem igazolta a jelentés optimizmusát. Arról ír a jelentés, hogy két eltérő civil álláspont van a római-parti gát kapcsán, és maga az ombudsman is szeretné azt, illetve támogatta azt, hogy egyfajta közös álláspont alakuljon ki, és arról is ír, hogy a gátprojekt megváltozása reményt ad arra, hogy egyfajta közös megoldás alakuljon ebben az ügyben. Azt gondolom, fontos kimondani azt, hogy az itt élőknek az az igénye, hogy mondjuk, nem szeretnék azt, hogy meghatározott időnként kiöntse a Duna őket, mindenképpen jogos igény. Azt is lehetne mondani, hogy amennyiben a fővédvonal átszakad, akkor súlyosabb következményei lehetnek a Római-part elárasztásánál; a Pók utcai lakótelepnek és Békásmegyer egyes részeinek az elárasztása egy ilyen következmény lehet. Ezért nagyon örülök annak, hogy az ombudsman úr jelentésében foglalkozott ezzel a kérdéssel, ám jelen pillanatban nem látszik ebben az ügyben a megoldás, de nagyon remélem, hogy valamiféle megoldás azért mégiscsak lesz. Köszönöm, hogy meghallgattak."
0,u2019-05-28-117,OTHER,Mi Hazánk,0.71630859375,2019-05-28,0.4701014757156372,"Én maximálisan megértettem elnök urat. Köszönöm szépen. Akkor úgy próbálom megfogalmazni, hogy egyrészt saját véleményem, másrészről a Mi Hazánk Mozgalom képviselői csoportjának a véleményét szeretném most megosztani a kedves és tisztelt képviselőtársakkal.Én azt gondolom, elöljáróban nagyon fontos leszögezni, hogy a Mi Hazánk Mozgalom természetesen egyöntetűen támogat minden olyan kezdeményezést, amely egyrészről a csonka országunknak, az anyaországunknak a javát és gyarapodását szolgálja, másrészről a csonka országon kívül rekedt magyarságunkat próbálja meg ápolni és magyarságtudatában megtartani. Én azt gondolom, az is talán egy kicsit szimbolikus jelentőségű volt, hogy pont a mai nap alkalmával az 1. napirendi pont, amelynek a vitájában mindannyian részt vehettünk, az egy olyan nagyon fontos, nagyon fajsúlyos témáról szólt, amelyben sokan kimondták azt, hogy sajnos fogy a magyarság. És ez nemcsak itt a mi csonka országunkra, a magyar államterületre vonatkozik, hanem ki kell mondanunk, hogy sajnos az országhatáron kívül rekedt, országhatárunkon kívülre szakadt magyar tömbökre is vonatkozik. Én még fiatalkoromban, gyermekkoromban úgy tudtam, és természetesen nagyon szerettem ezt a két számadatot, hogy Magyarországon 10 millióan élünk és Magyarországon kívül még 5 millióan élünk, és 15 millió magyarról beszélhetünk akkor, ha magyar nemzetről beszélünk. Ez a szám borzalmas mértékben, tragikus mértékben csökkent, és ez nem kis mértékben köszönhető annak a felfogásnak, amely 1947 és 1989 között uralta Magyarországot, hiszen emlékezhetünk arra, hogy nemcsak a trianoni sorstragédia az, amelyről nap mint nap nekünk meg kell emlékeznünk és ezzel a tudattal együtt kell élnünk, hanem azzal az 1956-tal, ahol szélsőséges ideológiák által vezéreltek öltek halomra magyar embereket és menekítettek el több százezer magyar embert külföldre. [[14.50]] És természetesen meg kell említenünk az elmúlt harminc év elhibázott külpolitikáját is, amely odavezetett, hogy most nem 15 millió nemzettestvérről beszélhetünk, ha a magyarságot említjük. Azt gondolom, hogy maga az is jelképes, hogy sajnos olyan, parlamenti frakcióval rendelkező pártoknak, akiknek itt lenne most a helyük, én csak a hűlt helyét látom, és egy ilyen fontos, a valódi nemzeti összetartozást jelentő napirendi pont kapcsán nem szólalnak fel egyáltalán, sőt nem is az, hogy nem szólalnak fel, hanem nincsenek is itt jelen. Azt hiszem, hogy ez nemcsak jelképes, hanem döbbenetes is. Gréczy képviselő úr felszólalásával kapcsolatban nem akarok történész lenni, viszont nagyon sok olyan dologgal nem értettem egyet, ami mellett most nem mehetek el szó nélkül. Számomra egy rendkívül tragikus megközelítés az, hogy ha valaha valamely nemzet egy háborúba valamilyen oknál fogva belekeveredik, akkor vesztes félként ennek a súlyát, Trianonnak, a magyar golgotának a tragédiáját nap mint nap kénytelen legyen elszenvedni és elviselni. Én tiszteletben tartom minden baloldali politikus hazaszeretetét, amire hivatkozott képviselőtársam is, de engedtessék meg nekünk kimondani azt, hogy még egy ország nincs ma a világon, akivel ilyen szinten elbántak, mint 1920-ban Magyarországgal. Úgyhogy mindannyiunknak kötelessége, hogy ezt a sorstragédiát megpróbáljuk elfeledtetni, és ha lehet, azt visszafordítani. Ezt nem lehet úgy elérni, hogy a kettős állampolgársági törvény ellen való szavazásra buzdítanak politikai pártok, bármiféle önálló politikai haszonszerzés céljából. Azt gondolom, hogy mindannyian üdvözlünk bármiféle ilyen kezdeményezést, amelyet most a kormánypárti képviselők letettek az asztalra, viszont én nem látom annyira rózsásnak és annyira jónak a helyzetet, amiről most itt az előttem felszólalók is beszéltek. A Fidesz-KDNP kormányzó párt immáron harmadik alkalommal kapott kétharmados felhatalmazást a választópolgároktól. A tegnapelőtti nap folyamán az európai parlamenti választáson is döntő többséggel megszerezte a mandátumok nagy részét. Azt hiszem és úgy érzem, hogy az a korrekt, ha tekintve a külföldi levélszavazatokat, a határon túliak szavazati arányát is, hogy milyen mértékben támogatták a kormányzó pártot, minden egyes alkalommal kiállnak minden egyes magyarjog-sérelemmel szemben. Én bevallom az igazat, hogy a bevándorlásellenesség, és az a fajta Soros-ellenesség, amelyet már-már sokszor indokolatlanul is túltol a kormánymédia, mindenféleképpen támogatandó és követendő Magyarország részére és természetesen a Mi Hazánk Mozgalom képviselői részére is, viszont én nagyon örülnék, ha a magyarokat ért sérelmek, a külföldi magyar atrocitások tekintetében is legalább ennyire eltökélt és legalább ennyire bátor lenne a magyar kormány és a magyar kormányzatot képviselő képviselőtársak, hiszen azt gondolom, hogy joggal érezhetem úgy, hogy sajnos Brüsszellel szembe lehet szállni a kormány képviselőinek Soros György miatt, de a határon túli magyarok autonómiájának a kérdését igazából fel sem merik konkrétan vetni, hiszen a jelenlegi néppárti pártcsaládban ez valószínűleg sokak nemtetszését váltaná ki. Viszont említettem, hogy nem érzem annyira rózsásnak a helyzetet. Míg európai szinten és az Európai Unió szintjén nyíltan lehet beszélni az önrendelkezési jogról és önálló új államok kialakulásáról vagy kialakulási kezdeményezéséről, a Kárpát-medencében nemhogy az autonómia kérdését nem lehet felvetni, nem lehet megemlíteni és éppen ezért mondjuk ki az igazat, hogy nincs is elérhető közelségben a magyar autonómia sajnos ezekben a Kárpát-medencei országokban , hanem egyenesen sorozatosan érnek olyan provokatív, agresszív, sokszor szélsőséges vagy akár soviniszta megmozdulások magyarokat, magyar embereket a Kárpát-medencében, amelyekkel kapcsolatban én úgy érzem, hogy nagyon sokszor nem mer határozottan és erőteljesen kiállni a magyar külpolitika. Vegyük sorra néhány példában, hogy mire is szeretnék utalni. Mindenki tudja, hogy a Vajdaságon az elmúlt években, az elmúlt évtizedben milyen magyaratrocitások történtek. Ettől függetlenül ez az ország csatlakozni kíván az Európai Unióhoz, amivel kapcsolatban én azt gondolom, hogy sokkal súlyosabb, sokkal erőteljesebb feltételeket kellene és kellett volna szabni az ő csatlakozásukkal kapcsolatban. Ukrajnáról, Kárpátaljáról, azt gondolom, hogy nem is kell beszélni, hiszen most megemlítették az előttem szólók is jó néhány alkalommal akár a nyelvtörvény kérdését, akár az olyanfajta szélsőséges, erőszakos bűncselekmények elkövetését, mint amilyen a Kárpátaljai Magyar Kulturális Szövetség központja elleni Molotov-koktélos támadás volt. Ez az ország szintén vagy ennek az országnak a szélsőségesei nap mint nap követnek el magyar emberek, kárpátaljai magyar hazafiak ellen különféle cselekményeket, és nem riadnak vissza, mint ahogy előbb említettem, az erőszakos bűntettektől, bűncselekményektől sem. Azt gondolom, hogy a környező európai uniós országokban sem sokkal jobb a helyzet. Itt megemlíthetjük, nyíltan mondjuk ki ezt is, a dunaszerdahelyi focicsapat ellen, és a magyarság nemzettudatát erősítő, az Ismerős Arcok Nélküled című dalának és a magyar himnusznak az eléneklésével kapcsolatos himnusztörvényt, amelyet, azt gondolom, csak nemzetközi felháborodás árán sikerülhet vagy sikerülhetett visszavonni. De sajnos a romániai helyzet sem sokkal jobb, ezt is nyugodtan kijelenthetjük. Én nagyon örülök, hogy Pánczél képviselőtársunk hivatkozott Szőcs Zoltán és Beke István magyar hazafiak tragédiájára, akik évek óta sínylődnek börtönben olyan cselekmény miatt, amit nyíltan nem követtek el, és nem is követhettek volna el. Az ő esetükben sincsen olyan erős kiállás a magyar kormányzat részéről, amely, azt gondolom, elengedhetetlen lenne. De addig, amíg nagyon sokan Magyarországon a liberális körökben, mondjuk, a CEU megszűnéséért aggódtak, nagyon sajnálom, hogy ugyanezek a körök, ugyanezek a személyek a marosvásárhelyi egyetem beolvasztása ellen nem hullattak egy könnycseppet sem, mint ahogy a CEU esetében ezt tették. Azt gondolom, hogy nekünk mindannyiunknak, a Mi Hazánk Mozgalom tagjainak is és minden, a parlamentben lévő politikai képviselőcsoportnak, frakciónak az az egyetlen lehetősége, hogy ezt a határozati javaslatot elfogadja és megszavazza, hiszen sokkal erőteljesebb kiállást kell a jövőre nézve mindannyiunknak kifejtenie, pontosan azért, hogy megmaradhasson a határon túli magyarság is. Szabó Dezső szavaival zárnám a rövid felszólalásomat, azért kell ezt tennünk, hiszen „Minden magyar felelős minden magyarért.” Köszönöm szépen, hogy meghallgattak."
0,u2018-09-18-1,OTHER,DK-frakció,0.6259765625,2018-09-18,0.06345835328102112,"Köszönöm szépen. Tisztelt Elnök Úr! Tisztelt Ház! Tisztelt Államtitkár Úr! Szeptember elején a Kossuth téren alternatív tanévnyitót tartott a Cseve Csoport, az a csoport, amelyik a sajátos nevelési igényű gyerekek érdekében, a beilleszkedési, tanulási és magatartási nehézségekkel küzdő gyermekek érdekében küzd, amelyik az ő szüleiket tömöríti, és amelyik azt szeretné, ha ezek a gyerekek megkapnák azokat az ellátásokat, azt a segítséget, azt a fejlesztést, azt az oktatást, ami őket a hatályos jogszabályok és a gyerekek jogai alapján megilleti. Sajnálatos módon, bár meghívták őket, de a minisztérium képviselői nem tudtak részt venni ezen az eseményen, ezért vállaltam azt, hogy ide a Házba is elhozom az ő véleményüket, hogy a hangjuk leszek, hogy elmondom azt, hogy mi az, ami nekik problémát okoz. Hogy a probléma méretét és súlyosságát értsék, tisztelt képviselőtársaim, szeretném elmondani, hogy a statisztikák szerint sajátos nevelési igényűnek számít most már több mint 80 ezer gyerek; ez nagyjából minden huszadik gyereket jelenti a közoktatásban. Minden huszadik gyereknek tehát többlettámogatásra, -segítségre van szüksége. Sajnos azonban a szülők arról számolnak be, hogy ezt a támogatást nagyon sok esetben nem kapják meg ezek a gyerekek. Itt olyan gyerekekről beszélünk, akik valamilyen fogyatékkal, hátránnyal élnek, akik autisták, akik betegek, akiknek valamilyen részképességzavaruk van, és akiknek szüksége lenne arra, hogy egy olyan iskolai környezetben tanulhassanak, amelyik lehetővé teszi az ő fejlődésüket. Nem a jogszabályokkal van baj, ezt szeretném jelezni, tisztelt képviselőtársaim. Abban nagyjából egyetértés van, hogy az ezzel a kérdéssel foglalkozó jogszabályok többé-kevésbé megnyugtatóan rendezik ezt a helyzetet még akkor is, ha persze tökéletes szabályozás sosincs, de nem a jogszabállyal van elsősorban probléma, a gyakorlattal van probléma. Azzal van probléma, hogy bár megkapják a megfelelő diagnózist, tehát a szakértő bizottságok megállapítják, hogy milyen fejlesztésre van szükség, csak éppen ez a valóságban nagyon sok helyen nem érhető el az országban. Beszéltünk arról itt többször a Házban, hogy pedagógushiány van. Az önök először kiszivárgott, majd letagadott jelentése szerint például csak az utazógyógypedagógus-hálózatból 166 pedagógus hiányzik; ez nem véletlen, ez az egyik legnehezebb szakma a pedagógusszakmán belül, aminek sem megfelelő anyagi és erkölcsi megbecsülése, sem pedig megfelelő eszközrendszere, szervezése nincs sajnos. Nem állnak tehát rendelkezésre a gyógypedagógusok sem az iskolákban, sem pedig a megfelelő hálózatban, vagy elég gyógypedagógus nem áll rendelkezésre, hogy pontos legyek, aminek az a következménye, hogy a szülők a fejlesztést, a saját gyerekük számára szükséges fejlesztést az esetek jó részében magánúton kénytelenek igénybe venni, ami persze azt jelenti, hogy nagyon jelentős terhet kénytelenek magukra vállalni, miközben az esetek jó részében pontosan a gyerekük problémája miatt munkát sem tudnak vállalni, és az itt a parlamentben is sokszor emlegetett szánalmasan alacsony ápolási díjért kell végezniük ezt a nagyon fontos feladatot. Hasonlóképpen, bár gyakran kijelölnek befogadó iskolát, a befogadó iskolák jelentős részében nincsenek meg gyakorlatban azok a feltételek, amelyek ahhoz kellenének, hogy éppen az adott gyereknek segítsenek. Ezért aztán a szülők az esetek jó részében kénytelenek kivenni a gyereket az iskolából, magántanulói státuszba mennek, vagy magániskolát kénytelenek keresni, vagy egy távoli állami intézménybe kell elvinniük a gyereküket, hogy megkapja azt a fejlesztést, amire szüksége van. A Cseve Csoport hat konkrét javaslatot fogalmazott meg annak érdekében, hogy hogyan lehetne segíteni ezen a helyzeten. Javasolják például azt, hogy ha az állam nem képes ellátni a feladatait, akkor járuljon hozzá a szülők költségeihez. Javasolják, hogy egyértelmű protokollok legyenek a sajátos nevelési igényű diákok megítélésére, vizsgálatára. Javasolják azt, hogy az állam gondoskodjon a területi ellátásról, akár úgy is, hogy erőforrásokat csoportosít át oda, ahol növekszik a saját nevelési igényű diákoknak a száma. Tisztelt Államtitkár Úr! Az önök lúzer kormánya Brüsszellel vív vesztes háborút fölöslegesen. Én azt javaslom, hogy ne ezzel foglalkozzanak. Foglalkozzanak az ország érdemi problémáival, és inkább arra keressenek megoldást, hogy például hogyan lehet segíteni ezeken a gyerekeken, ezeken a diákokon. És tudom, hogy most el fogja mondani az elmúlt nyolc évet, és következik a kormány eddigi tevékenységének szégyentelen feldicsérése, de egy picit a probléma megoldásáról is beszéljen, azt kérem. Köszönöm szépen, elnök úr. [[Szórványos taps az ellenzék soraiban.]]"
0,u2018-10-16-217,OTHER,JOBBIK-frakció,0.479248046875,2018-10-16,0.995309591293335,"Köszönöm a szót, elnök úr. Tisztelt Ház! Tisztelt Képviselőtársaim! A H/2163. számú országgyűlési határozati javaslatot terjesztette a honvédelmi miniszter a Ház elé. Hogy őszinte legyek, én örültem volna annak, hogyha a miniszter úr személyesen képviseli ebben a kérdésben a kormányt, tekintettel arra, hogy egy olyan hosszú távú program, mint a „Zrínyi 2026”, keretében gondolja azt, hogy ez a javaslat szükséges ahhoz, hogy az abban megfogalmazott feladatokat végre tudják hajtani. Azért is örültem volna, ha a miniszter úr személyesen jelenik meg az ülésteremben, mert akkor talán tőle megtudhattuk volna, hogy mi az indoka ennek a létszámbővítésnek, tekintettel arra, hogy a javaslatból ez nem derül ki. A javaslat szerint a tiszti létszám 6600-ra, az altiszti létszám 10 200-ra, a legénység 13 200-ra, a honvéd tiszti, -jelölti létszám 800-ra, a honvéd altiszti létszám 250-re, a kormánytisztviselők és köztisztviselők létszáma pedig 6600-ra változik, ez a legutóbbi csökken. A javaslatban az szerepel, hogy volt egy bizonyos 35/2013. országgyűlési javaslat [[Németh Szilárd István: Határozat!]] amely korábban szabályozta a létszámkereteket. A probléma a következő: ez nem így van. Nagy valószínűséggel a minisztérium azon tisztviselői, akik ezt a javaslatot elkészítették, elfelejtkeztek a 35/2016. országgyűlési javaslat (Németh Szilárd István: Határozat!), amely korábban szabályozta a létszámkereteket. A probléma a következő: ez nem így van. Nagy valószínűséggel a minisztérium azon tisztviselői, akik ezt a javaslatot elkészítették, elfelejtkeztek a 35/2016. (XII. 19.) számú országgyűlési határozatról, amely 31 080 főre emelte a részletes bontású létszámot, és nem a 35/2013. (V. 16.) számú. Ennek azért van nagyon-nagyon fontos jelentősége, mert bár igaz, hogy az országgyűlési határozat mindkét esetben 35-ös számmal kezdődik, de ez pillanatnyilag azért egy nagyon fontos, lényeges körülmény és nagyon boldog vagyok, hogy a Honvédelmi és rendészeti bizottság elnöke jelen van, mert talán az ő tekintélyével el tudjuk érni, hogy ez a javaslat végre feleljen meg a jogszabályoknak és a tényeknek , ugyanis ezen javaslat azt mondja, hogy ez fogja hatályon kívül helyezni a 35/2013-ast. Igen ám, csak a 35/2016-osban nincs olyan hatályon kívül helyező rendelkezés, amely arról szólna, hogy miután ez a 35/2013-as OGY határozat módosítása, ezért a módosítás hatálybalépésével a 35/2016-os hatályát veszti. Ily módon ha ezt az országgyűlési határozatot megszavazza a Ház, akkor egyrészről lesz egy 2018-as OGY határozatunk, és marad egy 35/2016-os OGY határozatunk hatályban. Nagyon fontos az, hogy ebben a házban elég sok jogász és elég sok olyan szakember van, aki azokra a kérdésekre is figyel, hogy jogdogmatikai szempontból alkalmasak legyenek az előterjesztések arra, hogy joghatást tudjanak kiváltani. Szerényen szeretném megjegyezni: nem szeretném effektíve az Orbán-kormányt e kérdésben kritizálni, mert 2010-ben, amikor magam is részese voltam a Hende miniszter úr által vezetett minisztérium tevékenységének, akkor sem Hende miniszter úr, sem néhai Tóth Zoltán József jogi helyettes államtitkár idejéből ilyen silány, indoklás nélküli javaslat biztosan nem került volna ki a Honvédelmi Minisztérium keretéből. Nagyon örülök, és üdvözlöm azt, hogy Kósa Lajos honvédelmi és rendészeti bizottsági elnök itt van, és talán hatást tud kiváltani a Honvédelmi Minisztérium vezetésére a vonatkozásban, hogy igyekezzenek elérni a korábbi Orbán-kormány alatt megszokott szakmai minőséget, és azzal, hogy átadtuk a katonáknak a Honvédelmi Minisztérium vezetését, a politika ne veszítse el az igényességét, és olyan javaslatok jöjjenek a Házba, amelyekkel a Ház képviselői tudnak valamit kezdeni. Ez a javaslat pillanatnyilag erre alkalmatlan. 2018-ban 26 753 fő volt a Honvédelmi Minisztérium állományában, amelyből a honvédség létszáma 20 643 fő. Miután 2016-ban a 35/2016-os országgyűlési határozattal 31 080-ra emelkedett a létszámkeret, gondolhatnánk mi mint ellenzéki képviselők, vagy akár gondolhatná bármely kormánypárti képviselő azt, hogy a honvédelmi miniszter úr azért terjesztette be a javaslatot a tisztelt Házhoz, mert már elértük azt a létszámot, amely eddig is engedélyezett volt, és most már bizony úgy tűnik, hogy az Országgyűlés hozzájárulása kell ahhoz, hogy e létszámkeret növekedjen. Ha megnézzük azt, hogy a jelenleg meglévő költségvetési keret és az a költségvetési forrás, amelyet az Országgyűlés allokált a 2019-es költségvetési évre, azt látjuk, hogy egyetlenegy fő katonával nem lehet többet felvenni, mint ami ma megvan, mert nincs rá költségvetési forrás. [[16.40]] Kósa Lajos bizottsági elnök úr nagyon szépen felvázolta azt, hogy a Gyurcsány-kormány után, annak végén milyen volt a Honvédelmi Minisztérium költségvetési helyzete, csak azt felejtette el elmondani, hogy a második és harmadik Orbán-kormány 2015-re olyan mértékben levitte a Honvédelmi Minisztérium költségvetését, hogy szégyenszemre a GDP 0,76 százalékát tette ki mindez. Még akkor is, ha valóban a GDP mértéke emelkedett, viszont az a különbség, amiről elindult és ahová jutott, nominálisan jelentős mértékben nem eredményezett megfelelő költségvetési forrást. Így a helyzet ma az, hogy ugyan megpróbálja a miniszter úr kezdeményezésére 37 650-re emelni a 2026-ig feltölthető keretet, de miután már 2019-re sem juttat elegendő költségvetési forrást arra, hogy ezt meg lehessen tenni, ily módon tulajdonképpen megkérdezhetjük, hogy ez a javaslat miért is érkezett ebbe a Házba. Nekem van egy olyan érzésem, hogy ez semmi másról nem szól, csak arról, hogy azt lássuk, mintha a Honvédelmi Minisztérium bármifajta olyan tevékenységet végezne, amivel a hon védelmében előrelépés lehet. Államtitkár úr úgy kezdte beszédét, hogy a XVI. századbeli magyar honvédelmi helyzetből és annak elveiből idézett, csak a helyzet a következő. Miniszterelnök úr szavaival élve, a szent dervisek időszakában ugyan valóban a csatákat és a háborúkat a létszám, az egymással szemben álló katonák létszáma határozta meg, ez valóban a szent dervisek időszakában így volt, ma már azonban két darab jó programozó le tud győzni egy egész országot anélkül, hogy bármilyen csata történt volna. Ma a technika dönti el, hogy egyik ország a másikat, egyik haderő a másikat le tudjae győzni. Ma nem a létszámon múlik ez. Ma azon múlik, hogy technikailag egy hadsereg fel vane szerelve, vannake olyan kiegyensúlyozott politikai kapcsolatai, amelyek keretében a környező országok és azok a szövetségek, akikhez kapcsolódik, a segítségére tudnak lenni, vagy netalántán mindenki hirtelen az ellenségünk lesz, és lehet nekünk bármilyen csodás technikánk, vagy senki nem véd meg minket, vagy a támadók része lesz. Ezáltal tehát az emberanyaghoz képest a technika és a tisztességes, kiváló politika sokkal inkább hozzájárul ahhoz, hogy egy ország lakossága biztonságban érezhesse magát. Amikor részleteiben megvizsgáljuk azt, hogy ez a javaslat milyen létszámkereteket határoz meg, akkor érdemes megnéznünk az egyes tételeket. A tisztek számára azt mondja, hogy 6600 fő az, amelyre szeretné ezt a keretet emelni, de ma a honvédség állományában ezer fővel kevesebb a tiszti állomány, mint amit egyébként a keret meghatároz, és amire egyébként akár még költségvetési forrás is lehetne. A 6600 fős létszámra való emelés ezer fővel több, mint az eddigi. A kérdésem az, hogy ezt a 2 ezer főt honnan gondolják akár 2026-ig is megszerezni. Merthogy nézzük meg, hogy ma az oktatási rendszerben, ahonnan tiszteket lehet kapni, egyetemi képzés keretében kell hogy részt vegyenek ezek a leendő tisztjelöltek a felsőoktatás rendszerében. Ebben az évben 230 helyet jelölt ki a tárca az EMMI-vel együttműködve arra, hogy 230 fős tisztiállomány-képzés kezdődhet meg ebben a tanévben. 140-150 fő között lett, akiket fel tudtak venni. Ez azt jelenti, hogy szinte alig a felét tudták kitölteni a rendelkezésre álló helyeknek. Ha minden évben ez lesz a tendencia, akkor akárhogy is nézem, minimum 15 év kellene ahhoz, hogy a tiszti állomány elérhesse azt a létszámot, amelyre vágynak; persze feltételezve azt, hogy a képzés után ezek a tisztek valóban el is kezdik a Magyar Honvédség keretében a tevékenységüket, tekintettel arra, hogy rendkívül magas a képzés ezen az egyetemen, és a polgári életben, különösen a mérnökhallgatókat nagy előszeretettel várják a multicégek és akár a külföldi vállalatok is. Tehát bizony a tisztjelöltek igen nagy száma nem kezdi meg tisztként a tevékenységét. Jelzem még azt szerényen, hogy 280 pont volt a felvételi határ ebben az évben. Ez azt jelenti, hogy csak abból nem lett tisztjelölt, akinek nem jutott eszébe. Az altisztek számát ezer fővel kívánja emelni ez a javaslat. Jelenleg az altiszti állományban 2 ezerrel kevesebben vannak, mint amennyit a mostani keretszám megjelöl. Megkérdezhetnék, hogy honnan lehet az altiszteket pótolni, mert ha ezer fővel itt is emelné a létszámát a javaslat 9270-ről 10 200-ra, és ma 2 ezer hiány van, akkor ez a 3 ezer fő honnan kerül majd elő; mert hogy altiszt legyen valaki, annak is képzésen kell átmenni. Ez a képzés ma kétirányú: az egyik OKJ-s képzés, a másik pedig az altiszti akadémián való képzés. Pillanatnyilag az altiszti állományban az OKJ-s képzés létszáma 45 fő, és az altiszti akadémián ma 200 fő az, aki reménykedhet abban, hogy altisztként hagyja el az iskola padjait. Ezáltal megint megállapíthatjuk azt, hogy ez a durván 3 ezer fős különbség az elkövetkezendő 15-20 évben lehetetlen, hogy feltöltse a létszámot erre a tervezett 10 200-as altiszti számra. És akkor következzék a legénység létszáma. A legénység létszámát, mint látják, 5 ezer fővel bővíteni kívánják, ami bizonyára egy nagyon-nagyon üdvözítő terv, pillanatnyilag azonban ott is 2 ezer fős hiány van, tehát a „Zrínyi 2020-26” programban 7 ezer fővel szeretnék a legénység létszámát növelni. De mi történt az elmúlt években? Megkérdezhetnék, hogy vajon mitől van az, hogy az önkéntes tartalékos létszám valóban már alulról súrolja hét év alatt a 8 ezer főt, és a legénység létszámában képtelenség elérni a jogszabályban meghatározott kereteket. Azon túl egyébként, hogy költségvetési forrás sincs allokálva ezekre a létszámokra, ezen túl a leendő legénység, illetőleg a társadalom motivációs eszközrendszere egészen más az önkéntes tartalékosnál, és egészen más a szerződéses katonánál. Az elmúlt években több okból, illetőleg több forrásból voltak motiváltak az önkéntes tartalékos rendszerbe belépni honfitársaink. Az első és legfontosabb, legnagyobb létszámot az a szolgálati járadékos populáció adta, akiknek személyijövedelemadó-mentes lett a szolgálati járadéka akkor, hogyha az önkéntes tartalékos rendszerbe betagozódtak. Ez önmagában már több ezres létszámot eredményezett. De onnantól kezdve a 8 ezres számig mik voltak és mik azok a motivációs eszközök, amivel ezt a lehetőséget szívesen használták, használják honfitársaink? Egyrészről átesnek a leendő katonák egy olyan hihetetlenül magas szintű, széles körű egészségügyi vizsgálaton, amit ma a polgári rendszerben egyszerűen képtelenek megkapni, minimum fél év kellene hozzá. Az egy hónapos tanfolyam, amelyre mennek, ez idő alatt 130 ezer forint javadalmazást kapnak, munkahelyükről felmentést kapnak, olyan képességeket sajátítanak el az egy hónapos tanfolyam során, amit a polgári életben nagyon sok pénzért tudnának megszerezni, és a rendelkezésre álló társaság, akik közé kerülnek, oly mértékben gazdag emberállományt jelent számukra, ahol olyan szakmai és emberi kapcsolatokra tehetnek szert, amit a mindennapi életükben nem. Így értük el az önkéntes tartalékos populációban ezt a nagyon szép számot. De ez sajnos jelentősen a jövőben nem fog emelkedni, mert körülbelül ennyi az, aki hajlandó Magyarországon ebben a rendszerben részt venni. A szerződéses katonák létszámában és a szerződéses katonák rendszerében, motivációs eszközrendszerében évek óta megtorpanás van, esély nincs arra, hogy valaha ezt a 37 650-es keretszámot el tudják érni, és miután bármennyire is nehezen fogadható el, de egy katona beléptetéséhez nem csak az kell, hogy eljöjjön, ki kell képezni, ruházattal kell felszerelni, fegyverzettel kell felszerelni, el kell helyezni a munkahelyén, bért és járulékot kell utána fizetni. Ehhez a 37 650-es létszámhoz minimum 770 milliárdos költségvetési forrás kell [[Az elnök a csengő kocogtatásával jelzi az időkeret leteltét.]] , amelyet az elkövetkezendő időszakban valószínűleg ez a parlament és ez a kormány nem fog rendelkezésre bocsátani. Köszönöm a figyelmüket. (Taps a Jobbik soraiban. [[16.50]]"
0,u2015-11-16-31,OTHER,JOBBIK-frakció,-1.0,2015-11-16,0.25238707661628723,"Köszönöm a szót, elnök úr. Tisztelt Ház! Tisztelt Miniszter Úr! A mai napon megindultak a földárverések, és ezzel nemcsak az a probléma, hogy folytatják azt az utat, amit 25 éven keresztül hol a baloldal, hol önök folytattak ebben az országban, azaz hogy felélték a maradék nemzeti vagyont, és nemcsak az a baj vele, hogy ezzel bizony hazánk gyarmati sorsa, úgy látszik, hogy bebetonozódik, hanem az is probléma vele, hogy szembemennek saját korábbi ígéreteikkel. És ezzel nemcsak minket, ellenzékieket csaptak be, hanem legfőképpen a saját szavazóikat, hiszen akármit mondhat, miniszter úr, a nemzeti vidékstratégia éppen az ellenkezőjét tartalmazta annak, amit most végrehajtanak, 2012-ben a kormány még éppen az ellenkezőjét fogadta el annak, amit most csinálnak, jelesül akkor még azt hirdették, hogy több állami földre van szükség, több állami eszközre van szükség ahhoz, hogy a magyar vidék létébe beleszólhasson a kormány. És miért mondjuk azt, hogy borítékolható az, hogy a zsírosabb falatokat, a zsírosabb földterületeket az önökhöz köthető oligarchák szerzik meg? Azért, mert az elmúlt évek földbérleti tapasztalata ezt mutatja. Nem levegőből vett ellenzéki ijesztgetésről van szó, a haszonbérletek legnagyobb nyertese Mészáros Lőrinc és köre volt például, 800 hektár tekintetében. Miért hinnénk el ezt, hogy most majd másként lesz? Akkor is azt ígérték, hogy a helyben élő családi gazdálkodókat segítik, ehelyett, láthatjuk, hogy a területek kétharmadánál bizony az önök körei taroltak. Ráadásul bűn azért is, amit most tesznek a jövővel szemben, hiszen bármilyen tisztességes kormány jöjjön 2018-tól, nagyon-nagyon leszűkül a lehetősége arra, hogy érdemi, valódi közjót szolgáló vidékpolitikát folytasson, hiszen a legalapvetőbb eszközét játsszák el a mindenkori magyar kormányoknak, az állami termőföldet. Mindezt miért? Azt hangoztatják, hogy a gazdák akarták. Miniszter úr, nekem a Magosz és az agrárkamara nem a gazdák szavát jelenti, ezek olyan szervezetek, amelyeknek vezetői itt ülnek az önök padsoraiban jól fizető állásokban, és régen elvesztették a lehetőségét annak, hogy a gazdák érdekében fellépjenek, nem is teszik azt. Egy bandaháború szintjére züllesztették a magyar állami földet. Én elhiszem, hogy önök összevesztek az eddig kedves oligarchájukkal és most másokat szeretnének támogatni, de ennek a háborúnak az oltárán ne áldozzák fel a magyar termőföldet. Azt hangoztatják, hogy azé legyen a föld, aki megműveli. Miniszter úr, ez egy nagyon álszent és álságos mondat, hiszen akkor lenne valóban azé a föld, aki megműveli, ha ezt tartós bérben, kedvezményesen valóban helyben élő családi gazdálkodóknak adnák oda, és nem 120 meg 180 millió forintos kikiáltási áron próbálnák a legjobb földeket értékesíteni. Mutasson nekem egy tisztességes gazdálkodót, aki adózottan elő tud mutatni 120 vagy 180 millió forintot, miniszter úr! Ez nevetséges! Természetesen lesznek olyan földterületek, kisebb földparcellák, amelyeket majd valóban gazdálkodók fognak megvenni, nem ellenük irányul a Jobbik felszólalása vagy megnyilvánulásai [[Közbeszólás a Fidesz soraiból: De!]] , soha nem róluk beszéltünk, reméljük, hogy minél több ilyen terület hozzájuk fog kerülni. De sajnos ennyi millió forintjuk nem lesz. Mondjuk ki, önöknek olyan áron is megéri kiszolgálni a haverokat állami földdel, hogy közben kockáztatják azt, hogy ennek jelentős része külföldiekhez kerül. [[14.40]] És ha már külföldieknél vagyunk: itt nagyon nagy a sunnyogás és a hárítás az önök részéről folyamatosan. Önök hoztak egy rendeletet, ami egyébként szembement az önök törvényével, hangsúlyozom, azt is önök hozták, a földforgalmi törvényt, ami szembement ezzel a földprivatizációs rendelettel. Ezt ne próbálják meg az ellenzékre kenni, meg Brüsszelre mutogatni! Nem gondolja komolyan, miniszter úr, remélem, hogy a Jobbik bármikor bármilyen ügyben is Brüsszelhez fordult volna! A szennyest mindig itthon tartottuk és itthon próbáltuk rendezni, ez egyáltalán nem a Jobbikra vall, de azt, hogyha önök hoztak egy harmatgyenge földtörvényt, ami nem védi meg a külföldiektől a magyar földet, azt ne próbálják meg másokra hárítani! A Jobbik mindig egyértelműen a külföldi földtulajdonszerzés ellen volt. Azt hiszem, hogy ezt a földforgalmi törvény már idézett vitájában be is bizonyítottuk, amikor még fizikailag, a pódium elfoglalásával is megpróbáltuk megakadályozni ezen törvény elfogadását. Tehát ahogy a külföldi földvásárlás, úgy a bandaháború következményeit is önöknek kell viselni. És ahelyett, hogy az állami földeket valóban családi gazdálkodók használhatnák, ahelyett most bizony odalökik a nagytőkének. 2053-ig tartó bérleti szerződésekre melyik családi gazdálkodó fog tíz- meg százmilliókkal eladósodni? Ne nézzen minket hülyének, miniszter úr, se a szavazóit! Ez egyértelműen földspekulánsoknak fog kedvezni, és azoknak, akiket önök kinéztek az új kis baráti körüknek. A Jobbik természetesen továbbra sem tudja elfogadni a földprivatizációt, de követeljük, hogy vonják vissza ezt a gyalázatos jogszabályt, legalább addig, amíg a külföldiekkel, a nagytőkével és a spekulánsokkal kapcsolatos kérdésekre választ nem adunk, kemény jogszabályokkal meg nem állítjuk, és természetesen a politikusok szerepét is tisztázni szeretnénk az ügyben. Ezért várjuk azt a nyilatkozatot, ami majd [[Az elnök a csengő megkocogtatásával jelzi az időkeret leteltét.]] tisztázza önöket, hogy indulnak-e a liciteken vagy nem. A mai nap várjuk erre az érdemi válaszát. [[Taps a Jobbik padsoraiban.]]"
0,u2020-06-10-15,OTHER,JOBBIK-frakció,-1.0,2020-06-10,0.21601782739162445,"Tisztelt Elnök Úr! Tisztelt Ház! Az egyszeri ellenzéki képviselő ilyenkor visszasírja a 2010 és 2014 közötti időszakot, amikor egy költségvetési vita nem a politikai bunkósbot vagy a homokozóban használt sárga lapát lóbálásából állt, hanem bizony szakmai érvek csatáztak egymással, és frakciók kiemelése nélkül elmondhatom, hogy minden politikai közösség legjelesebbjei alapvetően az érvelésre helyezték azt a hangsúlyt, amely talán teljesen elveszett az utóbbi években. [[10.30]] El kell hogy mondjuk, hogy nem fogadható el a termelési jelentések azon sorozata, amit itt a vita legeleje óta hallhatunk, és nem fogadható el a teljes álvalóságok felvázolása sem. Sajnos oda jutottunk, hogy a magyar politikai törzsi háborúk sodrában tulajdonképpen mindenki a saját véleménybuborékjában kommunikál a saját követőinek, és ezen véleménybuborékokból már a kimozdulás szándéka sem figyelhető meg. Így fordulhat elő, hogy kormánypárti képviselőtársaim, államtitkárok, miniszterek között bár kétségtelenül ülnek kiváló szakemberek és jó szándékú derék hazafiak, a végeredmény, amit letesznek az asztalra, mégis a valóság megmásításáról szól, és mégis egy álvalóságba való menekülésnek a leképeződése. Miről beszélünk? Magyarország elmúlt harminc éve az elveszített lehetőségek tengere, áradata. Az elmúlt harminc év során kormányzati színezettől függetlenül alapvető, rendszerszintű változást tulajdonképpen senkinek nem sikerült elérni. El kell hogy mondjuk, ha a legalapvetőbb, leginkább fundamentális viszonyainkat nézzük, akkor a 2010 óta zajló kormányzás eredményei nemhogy nem példásak, hanem az elégséges és az elégtelen között ingáznak. Nézzünk néhány területet, ahol szerintem az elégséges sem feltétlenül szavazható meg. Egy demográfiai tél közepén vagyunk, és bár retorikailag maximálisan támogatom a kormányzat családpolitikára irányuló elképzeléseit és kedvezményrendszerét, mégiscsak azt látom, hogy a népességfogyás mértéke tovább erősödött, mind az élveszületések száma tekintetében nem sikerült elmozdulást elérni, mind a termékenységi mutató tekintetében is befagyott Magyarország az utóbbi két-három évben, a halálozási számainkat pedig mindenki ismeri. Lesújtó nemzetközi statisztikákkal találkozhatunk. Eközben a kormányzat megtűr egy olyan lakhatási, otthonteremtési kataklizmát, amely túlzás nélkül fiatalok tízezreit űzi külföldre, és a mai expozék során erről és a magyar fiataloknak úgy en bloc küldött üzenetekről egész egyszerűen egyetlen árva szót sem hallottunk. Harmadsorban a közteherviselést Magyarország Kormánya bár erős nemzeti retorikával él, mégis egy gyarmati alattvalói szinten sem valósítja meg. Hiszen azt láthatjuk, hogy a járványügyi védekezés csomagja tekintetében a pártok támogatásának felét elvonja. Állunk elébe. Az önkormányzatokat megsarcolja. Nem mondom, hogy állunk elébe, vállalhatatlan sarc mindez. De azt látjuk, hogy a multicégekkel már nagyon-nagyon simogató módon bánik, miközben száz- és ezermilliárdos kedvezményeket biztosít számukra az egyik oldalon, és szó szerint összeszerelő üzemmé tette Magyarországot, a másik oldalon a közteherviselés alá egy néhány tízmilliárdos látszattétellel próbálja bevonni őket. Ami viszont már-már a gusztustalanság kategóriáját meríti ki, az a bankokkal kapcsolatos szolgai magatartása ennek a kormánynak. Nem elég, hogy aláír egy EBRD-paktumot, amelyben vállalja, hogy a szent tehénként kezelt bankrendszer számára egyforintnyi sérelmet sem okoz a kifosztott károsultak helyzetének rendezése érdekében, de kivet rájuk egy látszólagos különadót, amit azok öt év alatt leírhatnak az adójukból, és még a Magyar Nemzeti Bankon keresztül megsegítik őket. Hát, ennyire gyarmati hozzáállású kormánya a bankrendszert illetően nem biztos, hogy volt Magyarországnak! S azt látjuk, hogy megszületett a hazugsággyár. A köztévé, a különböző fideszes kötődésű médiumok százával veszítik el a sajtópereket velünk szemben, velem szemben is tucatnyi alkalommal, és el kell hogy mondjuk azt, hogy ezen hazugsággyár működését önök mégis kipótolják közpénzből. Ez is a költségvetési tervezés része, kedves képviselőtársaim. Amikor önök állami hátterű kedvezményeket osztogatnak, ezen kedvezmények egy része visszacsorog egy hazugsággyár finanszírozására. Azt láthatjuk tehát, hogy nettó bolsevik módszerek jelentek meg a sajtóviszonyok tekintetében, akár a királyi tévére gondolunk, akár ezen médiahálózatra. A gazdaságpolitika pedig vegytisztán neoliberális. S talán ez a legnagyobb baj. Az alapvető gazdaságpolitikai tévedése az Orbán-kormányoknak az, hogy a felső középosztálytól fölfelé kedveznek, és szinte kizárólag oda kedveznek, s úgy gondolják, hogy ezek az áldások majd lecsorognak minden társadalmi csoporthoz. Gyászos hírt kell közölnöm önökkel: ez a modell a világon még sehol nem járt sikerrel. Magyarországon sem. Nézzük meg a CSOK kedvezményrendszerét! Én támogatom a CSOK kedvezményrendszerét. Viszont azt látom, hogy aki új építésű lakóparki lakást vásárol, azt maximális összeggel, milliókkal vagy akár tízmillióval támogatja ez a kormányzat. Viszont azon fiatal számára, aki albérletben tengődik, és saját lakást akar szerezni, önök nem üzennek semmit. Nem is értik a problémát. Egy Airbnb, egy közösségi típusú megoldások általi albérletpiaci válság nem jutott el az önök tudatáig, nem tudják kezelni, nem értik a probléma lényegét. Önök megtűrik egy állítólagosan családbarát országban, hogy a magyar fiatalok több mint fele a bevétele több mint 40 százalékát pusztán és kizárólag a lakhatására kell hogy költse, és csodálkoznak, hogy nem születnek meg sokszor a vágyott gyermekek. Kezeljék ezt a problémát! Értsék meg! Kezdjenek el beszélni az érintettekkel! A lakóparki új építésű lakásokra tízmilliót adni, ha belefér a költségvetésnek, lehet. Én azt mondanám, hogy inkább az albérletpiaci helyzettel kellene valamit kezdeni, inkább azzal kéne valamit kezdeni, hogy önök megszüntették a lakáscélú előtakarékosság állami támogatását. És mit tettek a helyére? Képviselőtársaim, most kell gombot nyomni: Rogán Antal lakáslottóját próbálták a helyére tenni. Egészen elképesztő, hogy nem tudtak a fiataloknak egy értelmes üzenetet hozni! Éppen ezért minden politikai minősítésből visszavonulva egy kicsit, a magyar jövendő érdekében a Jobbik több szakmai csomagot állított össze, és ezeket lerakja egyrészt költségvetési módosító javaslatok formájában, másrészt nem nyugszik addig, amíg a kormányzat nem reagál ezekre érdemben. Összeraktunk egy, a magyar munkavállalók érdekeit védő csomagot, mert azt látjuk, hogy a járványügyi védekezés közben az ő érdekeik valahogy háttérbe szorultak. Amikor ki kellett volna pótolni a kieső munkabérek álláspontom szerint 80 százalékát, azok esetében is, akik már elveszítették a munkahelyüket, másfél hónapnyi várakozás, tötymörgés után a kormány benyújtott egy csomagot másfél hónap után, még egyszer mondom, Európában az utolsók között tettek le egy csomagot , amely az összes kieső bér mintegy 10-20 százalékát képes kipótolni a szakmai becslések szerint. Vitatkozzunk arról, hogy ez a 10-20 százalék 8 százalék vagy 25, nyitott vagyok erre a vitára de rendszerszintű megoldásokat akarok, mert azok nincsenek. A kieső bérek kipótlása mellett a munkanélküliségi ellátást meg kell duplázni, három hónapról kilenc hónapra emelni. Úgy gondolom, hogy egy válsághelyzetben ez a beteg számára a lélegeztetőgép biztosítása, hogy aztán önerőből képes legyen talpra állni. Elutasítom a segélyalapú társadalompolitikát, támogatom azt, hogy a munkához való hozzáférést és a munkával kapcsolatos adózási tételeket tegye könnyebbé és csökkentse bármely mindenkori magyar kormány, de azt látom, hogy nem lehet százezreket hagyni elpusztulni az út szélén. A kettőnek tehát egyszerre is lehet érvényesülnie. A minimálbér tekintetében nagyon komoly változást okozott az, hogy ez 2010 előtt lényegében nem volt adóköteles, most pedig az. El kell gondolkodni azon, hogy ha nem is kizárólag szociális transzferekkel, de milyen módon könnyíthető meg a minimálbér környékén kereső honfitársaink helyzete, hiszen az említett lakhatási kataklizma és más, a banki károsultak helyzetének rendezetlensége és egyéb társadalmi problémák olyan helyzetet idéztek elő, hogy komplett társadalmi csoportok kerülnek kívül a kormányzat figyelmi körén. A kafetériaelemek visszaépítése egy hasonló javaslatcsomagja a Jobbiknak. S azt is el szeretném mondani, hogy beterjesztjük azt a közteherviselési csomagot, amely mind a bankokat, mind a multicégeket arányos befizetésre kötelezi mind a járványügyi védekezés tekintetében, mind pedig a jövőre nézve, mert az nem járja, hogy azok a mikro-, kis- és közepes méretű vállalkozások vigyék hátukon az országot, biztosítsák továbbra is szerencsére a munkahelyek kétharmadát, amelyek a legkisebb támogatási volumenre számíthatnak. Nem árulok el titkot azzal sem, hogy egy jövővédelmi csomagot is le kell hogy rakjon a Jobbik az asztalra, hiszen az önök költségvetése a magyar fiatalok, a magyar jövendő számára semmit nem üzen. Az említett lakhatási kataklizma feloldására állami hátterű bérlakásprogramot javaslunk, a „Mi várunk” programot, amely egy osztrák típusú szociális pontrendszerrel kiegészítve, segítene itthon tartani azon nemzetstratégiai ágazatokban dolgozó honfitársainkat is, akik nélkül a demográfiai fordulat sem képzelhető el soha. A felsőoktatásba való bejutás támogatása abszolút elégtelen az elmúlt tíz év tekintetében. Ha azt látja valaki, hogy nemcsak demográfiai okokból, de több mint 20 százalékkal zuhan a felvételizők száma, el kell hogy gondolkodjon, ez az elgondolkodás pedig ebben a költségvetésben szó szerint nem jelenik meg semmilyen formában. Nyilvánvaló az is, hogy ha magyar fiatalokat akarunk segíteni, akkor át kell gondolnunk lengyel mintára azt, hogy 29 éves vagy ennél fiatalabb dolgozó honfitársaink ne fizessenek személyi jövedelemadót Magyarországon. El kell érnünk azt, hogy a fiatalok kivándorlását mindenféle motivátorral, mindenféle modern gazdaságpolitikai eszközzel lassítsuk, és kényszerből ne kelljen senkinek távoznia. [[10.40]] Nyilván nem lehet egy röghöz kötő parancsuralmi rendszert bevezetni, de motivátorok és tényezők sokaságát bele lehet tenni ebbe a rendszerbe: olyan bérlakásprogramot, ahol a magyar fiatal, ha igénybe veszi ezt a szolgáltatást, hat-nyolc év után bekerülési költségen megvásárolhatja az ingatlanát; olyan adórendszert, ahol szja-mentességet élvez a 29 év alatti; olyan kafetéria-rendszert, amely képes a fiatalok mobilitási célját és egyébként itthon maradását is támogatni egy időben; olyan támogatási rendszert, amely okoseszközökkel szereli fel végre az oktatást; olyan támogatási rendszert, amely alkalmas a kieső bérek pótlására, legyen szó magyar fiatal által üzemeltetett mikrovállalkozásról vagy olyan középkorú, vagy idősebb honfitársunkról, aki kiesett az önök látókörén, és egyszerűen nem vesznek róla tudomást, hogy az út szélén van. Nyilvánvaló módon közteherviselés nélkül a magyar gazdaság gyarmati státuszának felszámolása lehetetlen. Elvárjuk tehát önöktől, hogy mind a multicégek, mind a bankrendszer tekintetében valósítsák meg végre a közteherviselést. Értem én a hangos nemzeti retorikát, és látom, hogy az önök szemében, tisztelet a kivételnek, de ez nagyon sokszor egy politikai termék, hiszen önök nem álltak a nemzeti oldalon 2010 magasságában, nem is használtak ilyen érvrendszert, retorikát sem. Nem akarok visszamenni harminc évvel ezelőttig, amikor még kivonultak egy Trianon-megemlékezésről, mert hiszem azt, hogy meghaladhatóak még azok az árulások is, amelyeket önök elkövettek [[Balla György közbeszól.]] de el kell hogy mondjuk… Lehet bekiabálni, lehet beleböfögni egy vitába [[Közbeszólások a kormánypártok soraiból.]] , viszont értelmes érvek mentén is lehet vitatkozni, és eljuthatunk végre oda, hogy legalább egy nemzetstratégiai minimumot elérjünk, képviselőtársam. Támogassák felső kalap nélkül azt a lombikbébiprogramot, amely nagyon sok magyar pár számára könnyebbséget hozhat, és a demográfiai fordulat felé vezet! Képviselőtársaim, teljesen mindegy, hogy mi most mennyire haragszunk egymásra, történelmi távlatból nem ez számít, madártávlatból nézve a nemzetstratégia számít. Emelkedjen felül a gyűlöletén, képviselőtársam! Érje el, hogy ha konkrét szakmai javaslatokat kap, legalább el tudjon gondolkodni azokon, és ennek függvényében jussunk végre egy közös nemzeti minimumra! Köszönöm a figyelmet. [[Taps a Jobbik soraiban.]]"
0,u2021-02-16-47,OTHER,DK-frakció,-1.0,2021-02-16,0.2505502700805664,"Tisztelt Ház! A Demokratikus Koalíció nem fogja támogatni ezt a javaslatot, mégpedig három ok miatt nem tudjuk ezt támogatni. Először is azért, mert káros, hibás, hatástalan intézkedésekhez kérnek utólag hozzájárulást. Másodszor azért, mert önök teljesen elvesztették a kapcsolatukat a valósággal, és az elmúlt hónapokban bizonyították, hogy alkalmatlanok arra, hogy a járványügyi helyzetet és a gazdasági válságot kezeljék. Harmadsorban pedig azért, mert önök azt is bizonyították az elmúlt hónapokban, hogy önöket nem az ország érdeke, nem a magyar polgárok érdeke érdekli, hanem kizárólag a saját kicsinyes pártpolitikai szempontjaik, és ebben mi nem leszünk partnerek. Miről beszélek? Először is arról, hogy milyen intézkedésekhez kérnek most utólag hozzájárulást a parlamenttől, mire szeretnék, ha rányomnánk mi, az ellenzék részéről is itt a pecsétet, milyen intézkedésekre. Például arra, hogy a kórházakat kórházparancsnokok vezessék, és ne hozzáértő egészségügyi szakemberek már hogy katonai kórházparancsnokok. Arra, hogy a vakcinaengedélyezés ne az egészségügyi törvény szabályai szerint történjen, hanem a külügyminiszter mérhetetlen hozzáértésről tanúskodó szakvéleménye alapján. Arra, hogy az egészségügyi dolgozók státuszát olyan módon módosítsák, ami jelentős mértékben hátrányos helyzetbe hozza őket, éppen egy járvány idején. Arra, hogy ingyenes parkolás legyen a városokban, jelentős károkat okozva azoknak az embereknek, akik a saját házuk előtt nem tudnak megállni. Arra, hogy büntessék az önkormányzatokat, elvonják a bevételeiket, tönkretegyék és csődbe vigyék őket. Arra, hogy korlátozás nélkül halmozhassák fel tovább az államadósságot, és ne kelljen elszámolniuk azzal, hogy immár közel egy éve, lényegében költségvetés nélkül, alkalmi ötletekkel költik, szórják az ország pénzét sportberuházásokra, határon túli magyaroknak szóló beruházásokra, egyházakra vagy éppen az önöknek kedves vállalkozói csoportok zse-bének kitömésére, mondjuk, Mészáros Lőrinc szállodáinak felújítására, miközben egyébként ott a dolgozókat elbocsátják. Vagy éppen arra, hogy a vadászati világkiállításnak megfelelő szabályai és feltételei legyenek. Önök tehát arra kérnek tőlünk utólag felhatalmazást, amit az elmúlt hónapokban műveltek a járványkezelés mögé bújva, de teljesen más szándékokkal. Arra kérnek felhatalmazást, hogy továbbra is ellenőrzés és korlátozás nélkül költsék az ország pénzét, arra kérnek felhatalmazást, hogy tönkretegyék az önkormányzatokat, arra kérnek felhatalmazást, hogy anélkül, hogy egyébként akár megfelelő tájékoztatást adnának, bármit megtegyenek. [[11.30]] Másodszor miért nem tudjuk támogatni ezt a törvényjavaslatot? Azért, mert önök biankó csekket kérnek ezzel a törvényjavaslattal, hogy bármit megtehessenek a következő hónapokban is, miközben arra sem képesek, hogy szembenézzenek a realitással. Itt ma a parlamentben is hallhattuk számos elemét ennek. Önök azt mondják, hogy milyen sikeres volt a második hullámban a válságkezelés. Önök ezt mondják. Akkor, drága képviselőtársaim, fölhívom a figyelmüket, hogy szeptember óta Magyarországon egymillió emberből 1350 vesztette el az életét koronavírus miatt. Ez az átlag Európában 700, tehát kétszer akkora esélye volt egy magyar polgárnak, hogy életét veszítse a második hullámban a koronavírus miatt, mint Európában általában. Értik, miről beszélek? Kétszer akkora esélye! Önök a második hullám idején elvesztették az ellenőrzést a járvány fölött, és emiatt magyar emberek haltak meg. Önök ennek a folytatásához kérnek most tőlünk felhatalmazást. Önök összevissza beszélnek a vakcinákról. Lehet látni az adatokból, kezd elveszni Magyarországon a bizalom az oltások iránt. És nem azért, mert az ellenzék fölhívja a figyelmet arra, hogy csak biztonságos vakcinát adjanak be, hanem azért, mert önök erőltetnek olyan vakcinákat, amelyek mögött nincsen megbízható ellenőrzés. A miniszterelnök utasította lényegében a magyar gyógyszerészeti hatóságokat, amelyeket egyébként már korábban pártellenőrzés alá vettek, hogy engedélyezzék az orosz vakcinát úgy, hogy egyébként a szakértők egyöntetű véleménye az volt, hogy nincs elég dokumentáció arról, hogy megbízhatóak ezek a vakcinák , majd utána még ezt a formális ellenőrzést is kiiktatták, amikor a kínai vakcinát érdemi vizsgálatok és ellenőrzés nélkül engedélyezték. [[Dr. Völner Pál: Hazudsz!]] Ha ezek ennyire biztonságos és ennyire jó vakcinák, akkor szeretném megkérdezni, hogy miért nem nyújtották be még egyiket sem az európai gyógyszerügyi ügynökséghez. Az orosz vakcina esetében van ilyen szándék, de mint megtudtuk, hivatalos kérelem még nem érkezett, a kínai vakcina esetében pedig ilyen szándék sincsen. [[Nacsa Lőrinc: Tegnap a főnököd mást mondott.]] Hogy van ez? Szeretném megkérdezni, hogy ha ezek ilyen biztonságos, jól ellenőrzött, kísérletben jól ellenőrzött vakcinák, akkor ezeket miért nem nyújtják be az európai gyógyszerügyi ügynökségbe. Miért a magyar kormány által biztosított surranópályákon engedélyezik ezeket Magyarországon? Mi a helyzet a gazdasággal és elsősorban a munkanélküliséggel? Önök, ugye, egyetlen adatról hajlandóak csak beszélni, ez a foglalkoztatás. Csak kifelejtik azt, hogy a foglalkoztatási adatokon belül, ha mélyebbre nézünk, akkor láthatjuk, hogy egyébként ma sokszoros a részmunkaidőben dolgozó vagy akár nulla órával a foglalkoztatási adatokban szereplő ez azt jelenti, hogy állásidőn vannak dolgozók száma. Magyarán szólva, statisztikailag sikerül megoldani azt, hogy a foglalkoztatás szinten maradjon, de aki egyébként valójában egyáltalán szóba áll az emberekkel mert ez nem a magyar kormány , az meghallgathatja a szörnyű történetek sorát arról, hogy mit jelent az, amikor valaki egy korábbi állás helyett ma pizzafutárként dolgozik néhány órában; mit jelent az, amikor egyébként állásidőn van, és minimális pénzt kap; mit jelent az, amikor félállásban vagy még annál is kevesebbel foglalkoztatják csak a korábbi állása helyett. Önök lemondtak azokról, akik a járvány miatt elvesztették az állásukat, és mondhatják meg dicsekedhetnek a 70 százalékos bértámogatással, csak gondoljanak bele, hogy egy vendéglőnek ahol egyébként be kellett zárniuk mit jelent az, hogy a bérköltség 70 százalékát megkapják. És a többit mivel fizessék ki? És miből fizessék ki a bérleti díjat? Miből fizessék ki a rezsit? És egyébként hozzáteszem: miből éljen meg a vállalkozó? Vagy ő nem számít? Magyarán szólva, önök csak kamuintézkedéseket tettek a munkahelyek védelmében, és ezt most egy kamustatisztikával próbálják elleplezni. Nem hajlandóak szembenézni a vlósággal, és nem hajlandóak szembenézni a gazdaság valódi helyzetével sem. Hallottuk ma is meg tegnap is a győzelmi jelentéseket. Nincs annál szánalmasabb, amikor avval dicsekszik akár a miniszterelnök, akár itt képviselő úr, hogy tavaly csak 5 százalékkal zuhant a gazdaság ja, és hát, van ennél rosszabb is. A magyar polgárok nem azt érdemlik, hogy van ennél rosszabb is, azt érdemlik, hogy a gazdaság érdemben szálljon szembe a gazdasági válsággal. De önök erre képtelenek, az önök gazdaságvédelmi akciótervéből csak a gazdaság megmentésére nem jutott. Csak azoknak a köröknek adnak ebből érdemi támogatást azon kívül, hogy kidobálják a pénzt csomó mindenre, ami egyáltalán nem tartozik a gazdasághoz, a gazdaságon belül pedig csak azoknak segítenek, akik egyébként már amúgy is kezdvezményezettjei ennek a rendszernek, mondjuk, a nagy szállodavállalatoknak és messze nem a kicsiknek. Azt kell önöknek elmondanom, hogy lenne néhány nagyon egyszerű intézkedés, ami valóban érdemi támogatást nyújtana. Például az, hogy azok a vállalatok, azok a vállalkozások például a vendéglátásban, de nem csak ott, egészségiparban, kultúrában, hogy még néhány példát mondjak , akik kötelezően be vannak zárva november óta, akik azért nem dolgozhatnak, hogy mindannyiunkat megvédjenek a járvány hatásaitól, ezek a vállalkozások és persze az ott dolgozók automatikusan, minden különösebb bürokratikus szórakozás nélkül kapják meg a korábbi bevételeik 80 százalékát. Vagy éppen azok, akik elvesztették a koronavírus miatt az állásukat, vagy részmunkaidőbe kényszerültek, azok kapják meg a kiesett jövedelmük 80 százalékát. Tudják mennyibe kerülne ez? Nem kevés pénzbe, de elmondom, hogy a tizedébe a tizedébe! annak, amit önök kidobáltak az elmúlt hónapokban az ablakon gazdaságvédelmi akcióterv címén. Ebből meg lehetett volna menteni az összes vállalkozást, ami nehéz helyzetbe kerül, és meg lehetett volna menteni az összes munkavállalót, aki nehéz helyzetbe került. Nem, képviselőtársaim, ehhez a politikához, ahhoz a politikához, amelyik a homokba dugja a fejét a valódi problémák elől, és kizárólag sikerpropagandával foglalkozik, és azt hiszi, hogy itt a parlamentben meg reggel a rádióban elmondott hazugságokkal lehet kezelni a válságot, ehhez a politikához nem adjuk a nevünket, és nem adjuk a támogatásunkat. Végül beszéljünk arról is, hogy hogyan fogják föl önök a járványkezelést és ezt a törvényjavaslatot is. Önök az elmúlt hónapokat is arra használták ki, hogy hideg polgárháborút szítsanak, hogy minden módon nekiessenek az ellenzéknek, hogy minden módon megpróbáljanak felszámolni minden független és autonóm működést. Rá akarják tenni a kezüket az összes egyetemre, átírták az alkotmányt egyoldalú módon, átírták a választási törvényt, hatósági eszközökkel betiltották az egyetlen még létező független szellemű, kormánykritikus rádiót. És ezek után önök képesek azt mondani, hogy ennek semmi köze nincs ehhez?! Önök azt mondják, hogy számítanak az ellenzék együttműködésére, valójában azonban semmibe veszik az egész ellenzéket, és nem az érdekel, hogy velünk hogy bánnak itt a parlamentben, mert ne haragudjanak, de önöktől nem is várunk jobbat, akkor éreznénk rosszul magunkat, ha kedvesek lennének velünk vagy minimum korrektek, de a választóinkat veszik semmibe. Azt a sokaságot veszik semmibe, amelyik ugyanakkora, mint az önök szavazótábora, ezt a sokaságot semmibe veszik, az intézményeit meg akarják semmisíteni, a képviselőiket ki akarják rekeszteni minden döntésből. Ebben nem vagyunk partnerek, képviselőtársaim, ehhez mi nem adjuk a nevünket. Ha önök küzdeni akarnak, akkor mi is küzdeni fogunk, és nem játsszuk el azt, hogy együttműködünk önökkel bármiben. Mi a helyzet ezzel a törvényjavaslattal? Ennél a törvényjavaslatnál most panaszolják, hogy nem adtuk meg a hozzájárulást sem a sürgősséghez, sem a házszabályon-kívüliséghez, mert azt gondoljuk, hogy egyébként egy ilyen súlyú törvényjavaslatot normális körülmények között, normális parlamenti menetben kell vagy kellene tárgyalni. Na de képviselőtársaim, mi akadályozta meg a kormányt abban, hogy ezt a törvényjavaslatot behozza az Országgyűlés elé január végén vagy február elején? Mi akadályozta meg benne? Mi kezdeményeztünk parlamenti ülést a járványhelyzet ügyében, önök el sem jöttek. Ott lett volna a nagyszerű alkalom, hogy javasolják azt, hogy vegyük föl ezt a törvényjavaslatot is. Önök állították elő azt a helyzetet, hogy egyébként sürgősséggel meg házszabályon-kívüliséggel kelljen itt tárgyalni a parlamentben. Tegyük hozzá, látszik az is, hogy hazudtak márciusban is meg most is, amikor azt mondják, hogy az ellenzék veszélyezteti a működést, hiszen annak ellenére a járványügyi intézkedések működnek, hogy egyébként már lejárt az előző felhatalmazási törvény érvényessége február 10-én, ha jól emlékszem, tehát most már közel másfél héttel ezelőtt. [[11.40]] Na de nem ez a lényeg! A lényeg az, hogy önök nem akarnak megegyezni, önök nem akarnak együttműködni, önök ezt a törvényjavaslatot is azért így terjesztették be, hogy konfliktus legyen. És persze azért írták bele ezt ezt képviselőtársaim már elemezték , ezért írták bele azt is, hogy még dicsérje is meg a parlament a kormányt, hogy de jól sikerült a járványügyi védekezés. Ezt is beleírták! [[Nacsa Lőrinc: Nem igaz!]] Önök nem akartak ebben együttműködni, nem akartak kompromisszumot, önök ebben konfliktust akartak. Rendben van, ha konfliktust akarnak, akkor mi ezt vállaljuk. És nem azért, mert valamilyen politikai hasznot keresünk. Önök azt mondják, hogy tekintsünk el a politikai szempontoktól. Azoktól könnyen el tudunk tekinteni. Nem tudunk eltekinteni az ország érdekétől. Nem tudunk eltekinteni attól, hogy itt olyan kormány kér most felhatalmazást, amelyik nem tartja be a politikai együttműködés és a demokrácia játékszabályait, hanem keresztülgázol rajtuk. Egy olyan kormány kér most felhatalmazást, amely az elmúlt három hónapban ahelyett, hogy a járványt kezelte volna, ehelyett politikai érdekeket nézve tönkretette az önkormányzatokat, megpróbált mindent ellenőrzése alá vonni, és vasvillával lapátolta ki a közpénzt a költségvetésből a haverjainak, barátainak és politikai üzletfeleinek. [[Nacsa Lőrinc: Vasvillával lapátolta! Dr. Völner Pál nevet.]] És egy olyan kormány kér most felhatalmazást, amely egyébként nem hajlandó szembenézni a realitással, nem hajlandó szembenézni azzal, hogy milyen helyzetben van a gazdaság, hogy milyen helyzetben vannak az emberek, hogy milyen helyzetben van az egészségügy, hogy milyen súlyos helyzetben van a járványügyi védekezés, és azzal, hogy milyen szörnyű káosz van az oltás, a vakcina területén. Ehhez nem adunk támogatást, ehhez nem adunk felhatalmazást. Számon fogjuk kérni önökön az elvesztegetett életeket, a tönkretett emberi sorsokat, számon fogjuk kérni önökön [[Az elnök a csengő megkocogtatásával jelzi az időkeret leteltét.]] az ellopott közpénzmilliárdokat. Köszönöm szépen. [[Nacsa Lőrinc: Free Zeneiskola!]]"
1,u2022-06-14-11,Fidesz-KDNP,Fidesz-frakció,0.8408203125,2022-06-14,0.10560642927885056,"Köszönöm a szót, elnök úr. Tisztelt Országgyűlés! Tisztelt Képviselőtársaim! Tisztelt Frakcióvezető-helyettes Úr! Először is engedje meg, hogy megköszönjem, hogy felszólalásában a magyar családok mellett tette le a voksát, és hogy a családok mindennapi helyzetét érintő fontos témát hozott a Ház falai közé. Azt gondoljuk, hogy ma Magyarország érdekét az szolgálja, ha békében és biztonságban tudunk gyarapodni, ha minden vágyott gyermek megszülethet, és kiszámítható, stabil jövőképünk van. Mi a családokban hiszünk, valljuk, hogy sikeres családok nélkül nem lehet sikeres Magyarországot építeni. Ahogyan Teréz anya is mondta egyszer: ha meg akarod változtatni a világot, menj haza és szeresd a családodat. A családbarát Magyarország missziója ugyanez, minden évben azért dolgozunk, hogy még könnyebb legyen családot alapítani, gyermeket vállalni, gyermeket nevelni, nekik pedig otthont teremteni. Azt hiszem, a családnak mint a társadalom alapegységének fontosságában egyetértünk. Felszólalásában ön a kiszámíthatóságot kérte számon rajtunk. A 2023-as költségvetés éppen a családokat és a családtámogatásokat védi amellett, hogy megvédi a nyugdíjakat, a teljes foglalkoztatottságot és a rezsicsökkentést is egyaránt. Ami a konkrétumokat illeti, tisztelt frakcióvezető-helyettes úr, a költségvetés 2023-ban mintegy 3225 milliárd forint forrást biztosít a magyar családok támogatására. Ez közel 450 milliárd forinttal magasabb, mint a 2022-es költségvetésben szereplő támogatások összege, illetve ez a 2010-es balliberális kormányok által elköltött összeg három és félszerese. Ez a 3225 milliárd forint azt jelenti, hogy az előző évhez képest körülbelül 15 százalékkal többet költünk családtámogatásra, ön pedig azt szorgalmazza, hogy kössük az infláció mértékéhez a támogatást. [[9.30]] Frakcióvezető-helyettes úr, az infláció a KSH májusi adatai alapján 10,7 százalék, mi pedig 15 százalékkal fordítunk többet családtámogatásra. Legyen kedves, ne kérje tőlünk, hogy csökkentsük a családoknak járó kedvezményeket, ne kérje tőlünk, hogy vonjunk el a családoktól [[Nacsa Lőrinc: Így van!]] , és ne kérje tőlünk, hogy közel 5 százalékkal, jelen esetben közel 150 milliárd forinttal kevesebb jusson nekik 2023-ban! Miután tudjuk, hogy a kontinens a háború és az elhibázott szankciós politika következtében gazdasági és finanszírozási nehézségekbe került, olyan költségvetést alakítottunk ki, amely éppen ezekre a kérdésekre ad megnyugtató választ. A háborús infláció egyetlen megoldása a béke. Az egész világ a háború miatti inflációs nehézségekkel küzd, a magyar kormány azonban ebben a helyzetben is képes olyan költségvetés megalkotására, amely a béke és a biztonság költségvetése. Nem engedünk a rezsicsökkentésből, nem engedjük, hogy a magyar emberek fizessék meg a háború árát, és nem engedünk a családtámogatásokból sem. Tudom és bízom benne, hogy frakcióvezető-helyettes úr is ezt tartja szem előtt, ezért megerősítem, hogy a magyar családok ma biztonságban vannak. Tegnap is felsoroltam néhány adatot, de most megismétlem a legfontosabbakat. Családbarát az adórendszerünk, elismerjük és támogatjuk a szülők munkáját. Az első házasok két évig adókedvezményben részesülnek. A 25 éven aluliaknak ma már nem kell személyi jövedelemadót fizetniük. 2010-ben visszaállítottuk a gyes időtartamát három évre, és ma már a gyed maximuma a 2010-es összeg két és félszerese. Ezenfelül elérhető a nagyszülői gyed is. 2022. január 1-jétől a duplájára nőtt a babakötvényhez kapcsolódó állami támogatás felső határa. ’21. július 1-jétől a csecsemőgondozási díj mértékét a bruttó kereset 70 százalékáról 100 százalékra emeltük. Több mint 70 százalékkal nőtt a bölcsődei férőhelyek száma. Jövőre tovább nő a gyermekétkeztetésre fordítható támogatás mértéke, 2023-ban már közel 100 milliárd forint áll rendelkezésre erre a célra. A tankönyvellátás ingyenessége teljes körűvé vált a ’20/21-es tanévtől, erre a célra jövőre is több mint 13 milliárd forintot fordít a kormány. A költségvetés jövőre több mint 490 milliárd forintot biztosít az otthonteremtési program folytatására. Szeretném tehát megnyugtatni, képviselő úr, a magyar családok jó kezekben vannak, kitartunk a magyar családok mellett, ennek bizonyítéka pedig, hogy a brüsszeli szankciók miatt drasztikusan emelkedő energiaárak ellenére is fenntartjuk a lakossági rezsicsökkentést, és mintegy százezer kisvállalkozó számára is biztosítjuk ezt. Önök biztosak lehetnek abban is, hogy a jelenlegi költségvetés szerint a polgári kormány a családtámogatásokat nem szűkíteni, csak bővíteni fogja. Higgye el, ha mindenki úgy tenne, ahogy Teréz anya mondta, hazamenne, és szeretné a családját, se háború, se háborús infláció nem lenne erre biztatok hát mindenkit. Köszönöm szépen a figyelmet. [[Taps a kormánypártok soraiban.]]"
1,u2015-11-05-17,Fidesz-KDNP,Fidesz-frakció,0.8251953125,2015-11-05,0.426948606967926,"Köszönöm szépen a szót, elnök úr. Tisztelt Elnök Úr! Tisztelt Államtitkár Úr! Tisztelt Országgyűlés! A Fidesz képviselőcsoportja a most benyújtott törvényjavaslat alapvető céljával egyetért, azt támogatja; nevezetesen azzal, hogy olyan jogi környezetet biztosítson a törvény, amely lehetővé teszi Magyarország részéről a hivatalos fejlesztési támogatás hatékony és gyors nyújtását az erre jogosult fejlődő országokban, és ezáltal a nemzetközi fejlesztési együttműködési és humanitárius segítségnyújtási szakpolitikai programok és projektek gyorsan és hatékonyan legyenek végrehajthatóak a jövőben. Ugyanakkor fontos számunkra az is, hogy a közpénzekkel való áttekinthető, hatékony és ellenőrizhető gazdálkodás szabályainak is megfeleljen és megfelel ez a törvény. Célunk továbbá, hogy a szabályozás összhangban legyen a nemzetközi fejlesztési együttműködésről és a nemzetközi humanitárius segítségnyújtásról szóló törvény elfogadása óta végbement jogszabályváltozásoknak. Megdöbbentő adatok: 2014 végéig az otthonukból elűzöttek száma elérte az 59,5 milliót, ami a második világháború vége óta a legmagasabb, és 2011 óta 40 százalékos emelkedést mutat. Ezek közül a palesztin menekülteket nem számítva 14,4 millió menekült, ami 2,3 millióval több mint 2013 végén, és 1,8 millió menedékkereső. 2014-ben a szír menekültek voltak a legtöbben: 3,9 millió. Ez több mint másfél millióval több mint az azt megelőző évben, megelőzve az afgánokat, akik három évtizedig a legtöbb menekültet adták. Tisztelt Képviselőtársaim! Tudjuk, a Közel-Keleten a válság okai összetettek. Az iszlám civilizációs válságtól az első világháború utáni békekötéseken, az arab nacionalizmusok kudarcán és a vahábizmuson át a globális klímaváltozásig terjednek. A térség destabilizálódásában jelentős mérföldkő volt a 2003-ban kezdődött iraki háború. A későbbiekben létrejött az iraki al-Kaida nevű terrorszervezet, és a polgárháború elől több millióan menekültek a szomszédos Szíriába. A nyugati nagyhatalmak, elsősorban Franciaország és az Egyesült Királyság légicsapásokkal próbáltak véget vetni a vérengzéseknek. 2015-re az Iszlám Állam megszerezte egy 200 kilométeres partszakasz ellenőrzését. A diktatúra összeomlása egyúttal az Afrika belsejéből Európába igyekvő mígránsok előtt is megnyitotta így az utat. Bár Magyarországot a modern kori népvándorlás során kezdetben emberségességi krízissel, embertelen bánásmóddal vádolták a nyugati sajtóban, ezzel szemben az az igazság, hogy Magyarországon már 2015 nyarán a Katolikus Karitász együttműködési megállapodást kötött a Bevándorlási és Állampolgársági Hivatallal, amely a menekültek ellátásában való részvételre irányult. De más segélyszervezetek, például a Magyar Vöröskereszt is részt vettek és segítettek a menekültek ellátásában, amely folyamatosan és zökkenőmentesen ment végbe azon egyének esetében, akik elfogadták a segítségnyújtást és akik hajlandók voltak a segítségnyújtó helyekre fáradni. Hazánk részt vállal és részt is kíván vállalni a továbbiakban is a felelős donorként aktívan közreműködő nemzetközi közösség humanitárius segítségnyújtási tevékenységében. A magyar humanitárius segítségnyújtás a nemzetközi humanitárius jogon, a nemzetközi emberi jogi egyezményeken és a nemzetközi menekültjogon, valamint a négy fő humanitárius alapelven alapul, vagyis az emberiességen, a semlegességen, a pártatlanságon és a függetlenségen. A humanitárius segítséget azon területekre irányítjuk, ahol a legnagyobb a baj és a szenvedés. A humanitárius alapelvek mentén és a szükségletek felmérését követően tesszük a dolgunkat. A segélyezés a gyakorlatban alapvetően három formát ölt: kormányzati kapacitások igénybevételével, így a katasztrófavédelemmel, a Honvédelmi Minisztériumon, a nagykövetségeken keresztül, ezenkívül civil szervezetek közreműködésével, harmadrészt nemzetközi szervezetek, elsősorban az ENSZ szakosított szervei, a Vöröskereszt és a Vörös Félhold Mozgalom segítségével kerül mindez megvalósításra. Tisztelt Képviselőtársaim! A fejlődő országokban tapasztalható szegénység az elmúlt évtizedekben a fejlett országok és nemzetközi szervezetek donortevékenysége következtében jelentősen és mérhetően csökkent. Ugyanakkor a ki-kiújuló hatalmi, társadalmi, vallási és egyéb konfliktusok, az elhúzódó strukturális válságok és az egyre nagyobb hatású természeti csapások következtében a világ különböző régióiban bizony igen nehéz életkörülmények alakultak ki, amelyek nem várt reakciókat mutattak. [[10.20]] A jelenlegi migrációs és menekültválságban az egyik felmerülő megoldási javaslat a közép- és hosszú távon elérhető élhető körülmények megteremtése, amelynek elősegítése a fejlett és fejlődő világ együttműködésén kell hogy alapuljon. E fejlesztési partnerség sikere vehetné elejét annak, hogy ezen országok, jellemzően Afrika, a Közel-Kelet és Ázsia egyes országai, nehéz sorsú közösségei tömegesen útra keljenek az európai jóléti államok felé. Ehhez jól működő és rugalmasan reagálni tudó NEFE, vagyis nemzetközi fejlesztési együttműködés és humanitárius segítségnyújtási mechanizmus szükséges a donorok, így Magyarország részére is. Tisztelt Ház! A jelen törvényjavaslat ezt a tevékenységet könnyíti, egyszerűsíti és gyorsítja. Így a segítségnyújtás még hatékonyabbá teheti ezeket a humanitárius célokat a jövőben. Tisztelt Képviselőtársaim! Mindezek alapján a Fidesz képviselőcsoportja támogatja a benyújtott törvényjavaslatot, és erre kéri a teljes Országgyűlést. Köszönöm szépen a figyelmet. [[Taps a kormánypártok padsoraiból.]]"
1,u2022-05-10-59,Fidesz-KDNP,Fidesz-frakció,0.78515625,2022-05-10,0.21392428874969482,"Köszönöm a szót. Tisztelt Elnök Úr! Tisztelt Miniszter Asszony! Tisztelt Országgyűlés! Meggyőződésem, hogy Magyarország Alaptörvénye a magyar nép megmaradásának, történelmi küzdelmének legfontosabb dokumentuma. Magyarország Alaptörvénye évszázadok tudását és tapasztalatát összegzi, amely a magyar társadalom részéről széles körű támogatásra talált. Az Alaptörvény egy különleges értékválasztás, amely az állandóságot és a jövő tervezését biztosítja. Tisztelt Képviselőtársaim! Magyarország Kormánya benyújtotta a T/25. számú javaslatot Magyarország Alaptörvényének tizedik módosítására. Előzményként néhány gondolatot engedjenek meg! Az elmúlt években a világ több nemzetéhez hasonlóan nekünk, magyaroknak is alkalmazkodnunk kellett a világjárvány okozta megpróbáltatásokhoz. A koronavírus elleni küzdelem ugyanis nemcsak az egészségügyi rendszereket és a gazdasági rendet érintette, kihívások elé állítva a nemzeteket rövid, közép- és hosszú távon, hanem hatással volt a társadalomra, a választópolgárokat reprezentáló nemzeti parlamentek működésére is. Alkalmazkodnunk kellett ezekhez a kihívásokhoz. Egyértelművé vált, hogy a rendkívüli jogrend által lehetővé tett kormányzati jogalkotás ellenére sem csorbulhat a parlament demokráciában betöltött szerepe. Hangsúlyozni szeretném, hogy Magyarországon a koronavírus-járvány megjelenését megelőzően is volt részletes és mindenre kiterjedő veszélyhelyzeti szabályozás, ugyanis a veszélyhelyzet alapvető szabályait maga az Alaptörvény, a bevezető intézkedéseket a katasztrófavédelemről szóló törvény szabályozta. Az Alaptörvényben szabályozott különleges jogrendi állapotok közös jellemzője, hogy vagy magát a különleges állapotot, vagy a rendkívüli jogrend során hozott intézkedéseket jóvá kell hagynia az Országgyűlésnek, illetve döntenie kell annak meghosszabbításáról vagy megszüntetéséről. Más országokhoz hasonlóan Magyarországon is a kormány jogosult elrendelni a veszélyhelyzetet. A kormány az Országgyűlés felhatalmazása alapján a veszélyhelyzetet meghosszabbíthatja, ha a kihirdetésre okot adó körülmény továbbra is fennáll. A járványhelyzet során a munkáját folyamatosan ellátó Országgyűlés törvényi keretek között rendre megadta a szükséges felhatalmazást a kormánynak. Tisztelt Országgyűlés! Alig csillapodtak a járványhelyzet miatti feszültségek, valamint az Alaptörvény kilencedik módosításával bevezetésre kerülő védelmi-biztonsági intézkedések és jogszabályok rendszere a különleges jogrend vonatkozásában, az élet sajnos újabb kihívások elé állította Magyarországot és a magyar kormányt. A szomszédban február 24e óta zajló orosz-ukrán háborúban sajnos a harcok nem csillapodnak. A menekülthullám is egyre erősödik, úgy, ahogy azt képviselőtársaim is már az előzőekben a felszólalásukban elmondták. Magyarországnak elemi érdeke, hogy ilyen konfliktushelyzetben cselekvőképes kormánya legyen. A magyar életek védelme, valamint a magyar gazdaság fejlődése nem múlhat azon, hogy a kormány adott esetben felhatalmazás hiányában nem tud időben reagálni és döntéseket hozni. Mindenki előtt ismeretes, hogy az életükért menekülő nők és gyermekek létszáma már a 700 ezret közelíti, akik a román és ukrán határon keresztül léptek magyar földre. Az érkezők döntésük alapján vagy továbbutaznak családtagjaikhoz, barátaikhoz, ismerőseikhez, vagy itt kívánnak menedéket kérni Magyarországon. Magyarország egyedülálló humanitárius segítségnyújtása alapján mindenki számára szállást, meleg ételt, szükség szerint orvosi ellátást és munkát biztosít. A gyerekek iskolai oktatását, a kisebbek óvodai felügyeletét is megoldja a kormány. Tisztelt Országgyűlés! Magyarország Alaptörvényének 53. cikk (1) bekezdése értelmében a veszélyhelyzetet a kormány az élet- és vagyonbiztonságot veszélyeztető elemi csapás vagy ipari szerencsétlenség esetén, valamint azok következményeinek elhárítása érdekében hirdette ki, melyet az Alaptörvény tizedik módosítása kiegészít. [[13.10]] Ehhez kapcsolódik a katasztrófavédelemről szóló 2011. évi CXXVIII. törvény jelenlegi módosítása is. A közvetlenül a határunk mellett zajló pusztító háború indokolttá teszi, hogy a felsorolás kiegészítésre kerüljön a humanitárius katasztrófa és a szomszédos országban zajló háborús konfliktus esetén követendő szabályozással. Ugyanis ezek azok a pillanatok, amikor késlekedni nem lehet, a gyors reagálás életveszély elhárítására alkalmas. Sajnos valós az esélye annak, hogy a háború és a humanitárius katasztrófa még évekig eltarthat. Ezért a magyar kormánynak ilyen helyzetben gyors döntéseket kell hoznia, amelyhez kellő alapot biztosít az Alaptörvényhez most benyújtott módosítás, és ez erre felhatalmazást ad. Mindannyiunk számára egyértelmű kell hogy legyen, egyértelművé kell tenni azt, hogy a kormány döntésének meghozatala rövidebb időt vesz igénybe, mint a parlament összehívása egy adott kérdésről történő szavazás érdekében. Tisztelt Képviselőtársaim! Mind a humanitárius katasztrófa, mind egy szomszédos országban zajló háborús konfliktus olyan közvetlen negatív következményekkel járhat hazánk számára, amelyet előre szinte nem is tudunk felmérni. A kormány a veszélyhelyzet tényállásának kiegészítésével tehát a hatékony védekezés jogi feltételeit kívánja megteremteni. Éppen ezért fontos tisztázni, hogy egy ilyen irányú jogszabály módosítása kizárólag Magyarország és a magyar emberek védelmét és érdekét szolgálja. Az elmondottakra tekintettel kérem képviselőtársaimat, hogy a benyújtott módosításokat támogassák. Köszönöm a figyelmet. [[Taps a kormánypárti padsorokban.]]"
1,u2015-02-20-109,Fidesz-KDNP,Fidesz-frakció,-0.9541015625,2015-02-20,0.9963706135749817,"Köszönöm a szót. Tisztelt Elnök Úr! Tisztelt Országgyűlés! Ma olyan napirendi pontot tárgyalunk, amelyről sajnos egyértelműen jót nem tudunk mondani. Szomorú tény az, ha valakinek el kell menekülnie a szülőföldjéről, elkeserítő, ha nem tud megélni a hazájában, és az sem könnyű, ha ismeretlen szokású embereknek kell kényszerből más népek között letelepedni, annak minden nehézségével. Nincsen ebben a történetben egyetlen felemelő mozzanat sem, mégis foglalkozni kell vele, mert ebben a bizonytalan világgazdasági és politikai időszakban a társadalomban nyugtalanságot vált ki, és súlyosan érinti hétköznapi életünket. Ezért nekünk politikusoknak feladatunk, hogy megismerjük a társadalom és egymás nézeteit, beszéljünk a lehetséges megoldásokról és próbáljuk előre látni a lehetséges következményeket. Az előre megjósolható, hogy nem mindenben értünk egyet, de a felelős gondolkodás és az egyenes beszéd itt az egyetlen megoldás. A bevándorlás kérdéséről minden aktuálpolitikai haszonszerzés nélkül, az egymást megérteni képes emberek komolyságával és felelősségével kell szólnunk. A bevándorlás kezelésének kérdései ugyan a jövőre vonatkoznak, de válaszaink csak a múlt tapasztalataiból és a jelen tudásából táplálkozhatnak. A polgári kormány az Alaptörvényben is rögzítette Magyarország erkölcsi alapelveit, eszerint „védelmezzük az utánunk jövő nemzedékek életfeltételeit”. Ezért is javasolta a Fidesz-KDNP-frakciószövetség a közös gondolkodást a nemzet jövőjét érintő, de európai szinten is nyugtalanító aktuális problémáról. A bevándorlás Európában nem valami új keletű probléma, csak a látásunk és hallásunk nem akarta felfogni annak valódi jelentőségét. Ebben a témakörben tehát távol kell tartani magunkat az idegenellenesség méltatlan gondolkodásmódjától, és közben felelős politikusként kell viselkednünk, értve és érezve ennek minden veszélyét. Kerülni kell a dogmatikus közhelyek felsorolását, mert azzal nem tisztul sem az egymás, sem a helyzet megértésére irányuló képességünk. Milyen elveken és gyakorlati szükségszerűségeken nyugszik ma Európában a bevándorlás lehetősége? - tehetjük fel a kérdést. A jövevények befogadása az európai társadalmi elvek emberségén alapul, amelyet egy évezredes szenvedéstörténet alapozott meg üldöztetéssel, megaláztatással, háborúkkal, népirtással és kegyetlenséggel. Az európai megmaradás tapasztalatait ma már nemzetközi egyezmények rögzítik - lásd a genfi egyezményt -, és törvény, a hazájukat elhagyni kényszerülők emberi jogainak és alapvető szabadságainak védelméről szóló törvény, a 2007. évi LXXX. törvény a menedékjogról. Tisztelt Országgyűlés! A bevándorlás kérdéskörének másik eredője a jóléthez szokott európai nemzedékek kényelme. Miközben a fejlett európai országokban az emberek sokasága egyéni életcéljai miatt kevesebb gyermeket vállal, ez a csökkenő népesség magas elvárásokat támasztó, igényes munkavállalóvá vált. [[13.00]] Bizonyos munkakörökben és bizonyos időszakokban ösztönözték a bevándorlást. A bevándorlók közreműködése nélkül a komfortos életük ugyanis hetek alatt összeomolna. A magyar társadalomban azonban nem ilyen, nem ez a jellemző. Nálunk vannak dolgos kezek, akik a kényelmetlen munkára is vállalkoznak, sőt a polgári kormány ösztönzi a magyar embereket, hogy inkább munkából éljenek, mint támogatásból. Felfogásunk szerint minden munka hasznos, amely értéket teremt és megélhetést nyújt. Mi a bevándorlóktól elsősorban szakértelmet, új ismereteket, jobb szokásokat és színesebb hétköznapokat várunk. A kiindulópont az, hogy a bevándorlás ügyét ne úgy tárgyaljuk, mint egy elméleti, tőlünk távol eső kérdést, hanem úgy, mint európai problémát, amely közvetve vagy közvetlenül minden országot érint. A folyamatokból és az adatokból tényszerűen levonhatjuk azt a következtetést, hogy már nem bevándorlásról, hanem népvándorlásról beszélhetünk. Tengeren és szárazföldön a menekültáradat olyan méreteket ölt, hogy az már nem bevándorlási kérdés, hanem a biztonságpolitika része. A menekülő tömegek nem hadak által és nem fegyverekkel jönnek, de szervezetten, tömegekben, családostul és véglegesen. Új hazát keresnek népeiknek. Ezért ezt a kérdést nemcsak idegenrendészeti kérdésként kell felvetnünk európai szinten, hanem a betelepülés értelmében. A becsület megkívánja annak megemlítését, hogy napjainkban az elkeseredett vándorlás egy részét sajnos az a rövidlátás okozta, amely elhitette a más szokásrendben élő népekkel, hogy a jóléti demokrácia elterjesztése jobbá, igazságosabbá teheti országukat. A demokráciaexport csúfosan megbukott. Amerre ezek a hittérítők jártak, őket fegyverek kísérték, és nyomukban ma káosz és nagyobb kilátástalanság van, mint a forradalmak előtt, és polgárháború és menekültek százezrei. A jobbító szándékba százezrek pusztultak bele, országok bomlottak fel, a kegyetlenség elképzelhetetlen méreteket öltött, és milliók váltak földönfutókká, menekültek el országaikból. Meg kell említenünk még a bevándorláshoz kapcsolódó kockázatot. Azzal is szembe kell nézni, hogy azok a bevándorlók, akik nem jutnak az általuk elképzelt megélhetéshez, létharcukban elfáradva könnyen tévedhetnek a törvénysértés útjára. A növekvő bevándorlás munkahelyteremtést, tisztes megélhetés biztosítását kívánja az állam részéről, amit jelentősen nehezít a nyelvtudás hiánya és a kulturális szokásrendek különbözősége. A másik ilyen terület pedig a népegészségügyi kockázat. A bevándorlás ügyében az egyik leggazdagabb tapasztalatokkal ma Franciaország rendelkezik Európában. A második, harmadik generációs bevándorlók, akik Franciaországban születtek, francia iskolába járnak, francia kultúrát tanítottak nekik, mégis megmaradtak idegennek. Arra a kérdésre, hogy franciának érzik-e magukat, kórusban válaszolják, hogy nem. Vannak olyan kultúrkörből érkezők, akiknek könnyen megy a beilleszkedés, míg mások soha nem fognak alkalmazkodni a befogadó ország szokásrendjéhez. Ha a kérdésre úgy válaszolunk, hogy nem akarjuk integrálni a bevándorlókat, és bátorítjuk, hogy maradjanak meg őseik hitében és szokásaiban, mekkora létszámig viselhető el az idegen szokásrend és új életforma jelenléte a magyar városokban? - bárki felteheti ezt a kérdést. Aki ma Párizs, London vagy Brüsszel egyes kerületeiben jár, ha nem tekintene fel az évszázados épületekre, olykor bizony Európán kívülinek érezné magát. A bevándorlótól elvárható a nyelvismeret, a hagyomány és a kultúra örökösei nevében a helyi szokások felvétele és a szabad vallásgyakorlathoz való jog megőrzése mellett a helyi hagyományok tisztelete. Az ebből keletkező konfliktusokat nem lehet a bevándorlók igényei szerint értelmezni. Akik sérelmezik a hagyományainkat, azok rossz helyre jöttek.Tisztelt Országgyűlés! Mindezek mellett vállalt kötelezettségeinket teljesíteni kell az üldözöttek iránt, akiknek életét szülőföldjükön bizony veszély fenyegeti. A menekültekről nemzetközi egyezmény és törvény is rendelkezik. Visszatérve a vitanap nagy kérdéseire, érdemes történelmi példákat keresnünk. Nekünk, magyaroknak Szent István királyunk intelmei adhatnak útmutatást, más történelmi helyzetben és körülményekben értékelve. Ma sem gondolom, hogy ennél messzebb kellene mennünk. „A vendégek és a jövevények akkora hasznot hajtanak, hogy méltán állhatnak a királyi méltóság hatodik helyén. Hiszen kezdetben úgy növekedett a római birodalom, úgy magasztaltattak fel és lettek dicsőségessé a római királyok, hogy sok nemes és bölcs áradt hozzájuk különb-különb tájakról. Mert amiként különb-különb tájakról és tartományokból jönnek a vendégek, úgy különb-különb nyelvet és szokást, különb-különb példát és fegyvert hoznak magukkal, s mindez az országot díszíti, az udvar fényét emeli, s a külföldieket a pöffeszkedéstől elrettenti. Mert az egy nyelvű és egy szokású ország gyenge és esendő.” Tisztelt Országgyűlés! Helyesen értelmezve a magyar államalapító bölcs tanácsait, ki kell emelnünk néhány máig is érvényes történelmi fordulatát. Az idegenek hasznot hajtanak, az érkezők nemesek és bölcsek. Különb példát hoznak magukkal, amely az országot díszíti és az udvar fényét emeli. Azt hiszem, hogy a bevándorlás ügyében Magyarországnak ennél jobb iránymutatás ezer év után sem rendelkezik. Köszönöm szépen a megtisztelő figyelmet. [[Taps a kormánypárti padsorokban és az MSZP soraiból.]]"
1,u2022-06-08-47,Fidesz-KDNP,KNDP-frakció,-0.955078125,2022-06-08,0.20383648574352264,"Köszönöm szépen a szót. Tisztelt Elnök Úr! Tisztelt Miniszter Asszony! Tisztelt Képviselőtársak! Őszintén szólva, elnehezíti a vitát, hogyha ennyire más a valóságértelmezésünk, merthogy én azt látom, hogy nem mi akartuk így, de az elmúlt öt évben valóban rendkívüli helyzetben volt és van Magyarország, hiszen valóban, 2015-ben egy soha nem látott bevándorlási hullám érte el Magyarországot. Aztán nem mi szerettük volna, nem mi tehettünk róla, de ránk tört, ahogy az egész világra egyébként, egy Covid-járvány, amit egyébként a legtöbb állam úgy kezelt, hogy rendkívüli jogrendet vezetett be. Most pedig nem mi akartuk, sőt mindent megtettünk annak érdekében, hogy a szomszédunkban ne legyen háború, de mégis mégis! így történt, és a mi helyzetértékelésünk ezzel kapcsolatban az, hogy ezek, mind a három, bár nem mi akartuk, de mind a három rendkívüli helyzetet jelent Magyarország számára. És ha jól értem a baloldal képviselőjének a felszólalását, Arató képviselő úrnak a felszólalását, ő azt mondja, hogy ezek ilyen-olyan indokok, vagy ahogy fogalmazott, ezek valamilyen, csak azt nem mondta, hogy részletkérdések vagy lényegtelen indokok, piszlicsáré indokok. [[Arató Gergely: Ilyet nem mondtam, képviselő úr, ne tessen füllenteni!]] Képviselő úr, azt gondolom, hogy ezek a helyzetek, amelyek az elmúlt öt évben kialakultak, valóban rendkívüli helyzetek, nem ilyen-olyan indokok, ahogyan ön szó szerint fogalmazott, hanem ezek komoly helyzetek, nehéz helyzetek, nehéz helyzetbe hozzák Magyarországot, és erre igenis válaszolni kell. Úgy látom tehát, hogy a vita kiindulási pontjában sem értünk egyet egymással, önök szerint az a helyzet, amelyben vagyunk, az nem rendkívüli, szerintünk viszont pedig az, és ha rendkívüli helyzet van, az valóban rendkívüli intézkedéseket igényel. A képviselő úr másik érve az volt, én is szó szerinti idézem, hogy ellenőrizetlen a túlhatalom. Képviselő úr, ön is tudja, hogy ha ilyen megfogalmazásokat tesz, akkor csúsztat, hiszen a parlament ellenőriz. Ráadásul korábban egyébként, a Covid-járvány alatt önöknek a rendkívüli jogrenddel kapcsolatban egy lényegi kritikájuk volt, az, hogy nincs időbeli határ. [[Arató Gergely: Az első alkalommal, nem az ötödik alkalommal!]] Most ez is benne van. Most ez is benne van, mert van időbeli hatály, az időbeli hatálya pedig november 1-je. Azt gondolom tehát, hogy amit a miniszter asszony elmondott, hogy a rendkívüli jogrend minden alkotmányos alapelvnek, szükségszerűség, arányosság megfelel, az valójában így van, tehát semmilyen ellenőrizetlen túlhatalomról nincsen szó. Ráadásul, ahogy eddig, korábban, úgy ezután is számíthat a képviselő úr arra egyébként, hogy a kormány tagjai be fognak számolni az aktuális helyzetről a háború kapcsán, vagy a miniszterelnök úr, vagy a miniszter hölgyek és urak. A baloldalnak a harmadik állítása az volt bár kifacsart logika, de ha jól értettem , hogy a rendkívüli jogrend, valójában az egész amiatt van, merthogy nem akarunk gazdasági kérdésekről vitatkozni itt az Országgyűlésben. Tisztelt képviselő úr, nem tudom, hogy elkerültee a figyelmét, de néhány héten belül a költségvetésről és az adótörvényekről fogunk vitatkozni itt a parlamentben, rendkívüli jogrend ide, rendkívüli jogrend oda. Egyáltalán nem akarunk tehát semmilyen vitát megkerülni. Annak pedig, hogy önök folyamatosan megszorításról beszélnek, valószínűleg freudi oka lehet, hiszen önök kezeltek válságot 2008-09-ben, és önök valóban megszorítottak és olyan intézkedéseket, olyan kormányzati intézkedéseket vezettek be, amelyek valódi megszorítást jelentettek a családok számára. Mi viszont csak olyan kormányzati intézkedéseket tudunk támogatni, és a kormány éppen ezért olyan intézkedéseket is hozott, amelyek megvédik a családokat ebben a rendkívüli helyzetben, amit egyébként Brüsszel elhibázott szankciós politikája, illetve a háború és az azáltal okozott energiaválság teremtett elő. Mi tehát nem, továbbra sem, eddig sem és ezután sem fogunk tudni semmi olyan kormányzati intézkedést támogatni, és nincs is ilyen kormányzati intézkedés, amely megszorításokat tartalmaz. Megszorításokat egyedül a baloldali kormányok vezettek be. És akkor nézzük a konkrétumokat, mert ha jól értem, önök azt mondják, hogy a rendkívüli jogrendnek a keretében a 37 kormányrendelet, amely most meghosszabbításra kerül, sem indokolt. A teljesség igénye nélkül azért néhány konkrétat felolvasnék, és mindenki eldöntheti maga, hogy ezek indokoltake háborús helyzetben, avagy sem: SZÉP-kártya élelmiszer vásárlására történő felhasználásának lehetővé tétele; a hatósági ár bevezetése egyes alapvető élelmiszerekre február és július között; hatósági üzemanyagárra vonatkozó rendelkezések meghosszabbítása július 1-jéig; a gabona Magyarország területéről külföldre történő kivitelével összefüggő korlátozások; az orosz-ukrán háborús konfliktus területi humanitárius feladatainak koordinálására megyei, fővárosi védelmi bizottság kijelölése, számukra feladat meghatározása; Ukrajnából érkező menedékes tekinte-tében közfoglalkoztatásra és foglalkoztatásra vonatkozó speciális szabályok; kiskorú elhelyezésének biztosítása bölcsődei, óvodai ellátás keretében; rendszeres létfenntartási támogatás megállapítása és az ezzel összefüggő jogszabályok; vagy éppen az Ukrajna területéről kísérővel érkezett gyermekek gyermekfelügyeleti ellátására vonatkozó rendelkezések; vagy hogy a tajszámmal nem rendelkező menekülő betegek esetében technikai azonosítót kell létrehozni, és az ezzel összefüggésben meghozott részletszabályok. Én azt gondolom, hogy bár nem olvastam fel az összeset, de ezek a konkrét szabályok is mutatják, hogy a rendkívüli jogrend keretében meghosszabbított kormányrendeletek adekvát, komoly, normális választ adnak erre a rendkívüli helyzetre. [[11.30]] Tehát aki itt túlhatalomról beszél, amögött én csak pártpolitikai megfontolásokat látok. Márpedig, ahogy ezt miniszter asszony is említette, ha nehéz helyzetben van az ország, akkor az egyedüli helyes politikai válasz az összefogás lehet. Ráadásul megmutattuk, ha létre tudunk hozni egy ilyen összefogást sajnálatos, hogy ebben a baloldal nem vett részt a korábbi időszakban , akkor a Covid ellen is hatékonyan tudunk fellépni, a kormány jól élt a rendkívüli felhatalmazással. És ezt nem mi mondjuk, ez nem egy politikai állítás, hanem a gazdasági tények is ezt támasztják alá, hiszen ha megnézzük a gazdasági adatokat, akkor azt láthatjuk, hogy Magyarország volt az első ország az Európai Unióban, amelynek a gazdasága képes volt talpra állni, és képes volt először azt a gazdasági teljesítményt elérni, mint a koronavírus-járvány előtti időszakban. Ráadásul mi egy kis ország vagyunk, és ennek viszont megvan a maga előnye az ilyen nehéz helyzetben, mert a kis ország gyorsan tud cselekedni, főként, ha a kormány a megfelelő felhatalmazást megkapja, és ha van politikai stabilitás, márpedig április 3-án az emberek döntöttek, és ennek köszönhetően ma Magyarországon politikai stabilitás van… tehát magyarán minden lehetőség adott, hogy ebben a nehéz helyzetben is meg tudjuk őrizni az eddigi eredményeket, sőt, ahogy miniszterelnök úr fogalmazni szokott, kanyarban tudjunk előzni, és ebben a nehéz helyzetben is tudjunk haladni a magyar nemzet fontos céljai irányába, a magyar vállalkozásokat, a magyar családokat és a magyar nyugdíjasokat megvédve és megerősítve. Összességében tehát az előttünk fekvő törvényjavaslatot mi támogatni fogjuk, hiszen azt gondoljuk, hogy ebben a rendkívüli helyzetben ez szükséges ahhoz, hogy Magyarországot meg tudjuk védeni. Éppen ezért a KDNP, ahogy frakcióvezető úr is mondta, ezt a törvényjavaslatot támogatni fogja. Köszönöm szépen. [[Taps a kormánypártok soraiból.]]"
1,u2019-03-19-27,Fidesz-KDNP,Fidesz-frakció,-0.970703125,2019-03-19,0.9957243800163269,"Tisztelt Ház! Tisztelt Képviselőtársaim! Az a migrációs problémahalmaz, amivel napjainkban is küzdünk, 2015-ben indult útjára. Jól emlékszünk, amikor miniszterelnök úr 2015 februárjában a parlamentben bejelentette: az elkövetkezendő időszak legnagyobb kihívása a bevándorlás kérdése lesz. Arra is nagyon jól emlékszünk, hogy milyen ellenzéki reakciókat szült ez a bejelentés: gyakorlatilag mindenki kinevette, kétségbe vonta, nevetségessé akarta tenni ezt az állítást. Egyedül Schiffer frakcióvezető úrban volt az LMP részéről annyi tisztesség utólag, hogy belátta, az akkori felszólalása nem volt megalapozott, mert a 2015 nyári események beigazolták, hogy százezer számra özönlöttek át rajtunk a bevándorlók, és az akkori dublini, schengeni rendszer nem akadályozta meg ezt az áradatot. Megjegyezném azt is, hogy a schengeni rendszer előírásait az Unió régi tagállamai, magállamai sem tartották be, és ebből eredt az, hogy milliószám zúdultak rá Nyugat-Európára, az Unióra a bevándorlók tömegei. Ahogy akkor fogalmaztuk: az embercsempészek és a jogvédőknek nevezett politikai NGO-k bizarr koalíciója alakult meg ennek a folyamatnak a levezénylésére. [[Folyamatos zaj.]] És ha valaki azt hiszi, hogy ez a véletlen műve volt, hogy a túlnépesedés és a háborúk okozták ezt a migrációt, annak a figyelmét szeretném arra felhívni, hogy már korábban, a 2013-as dublini rendszer megváltoztatásakor, amikor az őrzött szállásokat meg kellett szüntetni, megágyaztak ennek a folyamatnak, és a későbbi uniós jogalkotás pedig egyértelműen jelezte, hogy egy nagyon tudatos és menedzselt folyamatról van szó. Gondoljunk csak a kvótakérdésre, amely 2015 nyarán az államfők és a miniszterelnökök tanácsában önkéntes alapon merült csak fel, és ez a politikai iránymutatás született. Ennek ellenére 2015 szeptemberében az a döntés született a belügyminiszterek tanácsában, hogy többségi javaslat, többségi szavazat alapján minden tagállam köteles befogadni a bevándorlókat egy bizonyos kvóta szerint, amit milyen véletlen Juncker-képletnek nevezett elv alapján osztottak fel. Tehát a Bizottság elnöke, hogy úgy mondjam, nevét is adta ehhez a folyamathoz, és a Bizottság támogatásával született meg. Nagyon jól emlékszünk a kvótaperre, ahol Szlovákia és Magyarország megtámadta ezt a határozatot, és ahol kimondták gyakorlatilag egy ideiglenes intézkedésről volt szó, ami 2017 őszén lejárt, és ezért nem fogadták el a keresetünket , hogy nem volt jogalkotási aktus. Ennek ellenére a Bizottsággal, illetve a Tanáccsal ma is perben állunk ebben az ügyben, mivel megtámadtak bennünket ennek a határozatnak a nem teljesítése miatt. Magyarország számtalan konstruktív javaslatot tett az ügyben, hogy helyben segítsünk, támogatjuk a különböző akciókat, ennek ellenére mindvégig érződött és egészen addig talán, amíg Olaszország is be nem állt a sorba és a tengeri áradatot meg nem állította, vitatták, hogy egyáltalán a bevándorlás határzárral, kerítéssel, jogi határzárral, élőerővel megfékezhető lenne. Az elmúlt időszak igazolta, hogy Európa képes megvédeni magát a tagállamok segítségével, ennek ellenére folyamatosan el akarják venni tőlünk azt a jogkört, hogy a határőrizet nemzeti hatáskörben legyen. Ez is része annak a folyamatnak, amint ezt az ENSZ migrációs csomagja is jelzi: ha az egyik úton nem megy ennek a kérdésnek a keresztül-erőszakolása, akkor akár globális szinten próbálnak meg támogatást szerezni hozzá. És a lopakodó jogalkotásnak a tipikus példája ez az eset is, amikor van egy ajánlás, amire azt mondják, hogy nem kötelező, majd nagyon jól tudjuk, hogy utána aztán a különböző bírósági fórumok már beépítik a gyakorlatukba. És mint láthatjuk, ebben a dokumentumban megjelent az is, hogy az uniós jogalkotás részévé akarják tenni, és ezt a kérdéskört is ki akarják venni az egyhangú szavazás alól, és többségi döntéssel akarnak ebben az ügyben előre menni. Az is látszik már az újonnan megalkotott költségvetési kereteknél, hogy a politikai NGO-k támogatását éppen a kohéziós alapok terhére emelni kívánják, hogy meglegyen az a kommunikációs erőtér, az a nyomás a tagállamokon, hogy ezekben az ügyekben engedjenek. És az a szomorú, hogy nemcsak Brüsszelből van ez a nyomás rajtunk, hanem a magyar parlamenten belül is összefogott egy koalíció, amit szintén nevezhetünk egy bizarr koalíciónak, mert a szélsőjobbtól a szélsőbalig mindenki a részese, akik gyakorlatilag dalolva támogatják ezt a folyamatot. Reméljük, hogy ugyanúgy kudarcot fognak vallani, mind az elmúlt években. Köszönöm a figyelmet. [[Taps a kormánypártok soraiból.]]"
1,u2019-11-19-1,Opposition,MSZP,0.51220703125,2019-11-19,0.07549840956926346,"Köszönöm szépen. Jó reggelt kívánok mindenkinek! Képviselőtársaim, mintegy harminc évvel ezelőtt az ENSZ elfogadott egy dokumentumot, a tagállamok aláírtak egy egyezményt, mely szerint november 20-a a gyermeki jogok világnapja. Nagyon sok civil szervezet készül erre a rendezvényre, van, aki konferenciát rendez, van, aki programsorozatokat indít. Fölhívom a figyelmet arra, hogy hogyan is állnak a gyermeki jogok Magyarországon, éppen ezért citálom ide a Gyermekesély civil szervezet jelentését, és azon túlmenően, hogy néhány statisztikai adatot is ismertetni fogok, egyéni véleményt is kívánok megfogalmazni ezen a területen. Az látszott, hogy a gazdasági válság után körülbelül 2014-ig, ’15-ig csökkent a gyermekszegénység Magyarországon, de ebből a civil jelentésből kiderül, hogy sajnálatos módon a mélyszegénységben élő gyerekek száma viszont 2014 óta folyamatosan nő. Ez a jelentés néhány szempontot vett figyelembe: például a nagy nehézségek árán élőket vette sorba, a lakhatási körülményeket és az éhezést. Ebből az derül ki, hogy mélyszegénységben olyan 125 ezer gyermek él ma Magyarországon, és nagy nehézségek árán mintegy 18,5 százaléka a gyerekeknek, ez százezres nagyságrend, és ha megnézzük ezt a statisztikai adatot, abból látszik, hogy ez duplája az európai uniós átlagnak. A nagyon rossz lakáskörülmények között élő gyerekek száma sajnálatos módon nőtt, hiszen közel 20 százalék volt 2014-ben azon gyerekek száma, akik nagyon rossz lakáskörülmények között éltek, és most a jelentés úgy fogalmaz, hogy több mint 27 százaléka a gyerekeknek rossz lakáskörülmények között él. Érdekes figyelembe venni a gyermekéhezéssel kapcsolatos civil jelentést. Ebből az derül ki, hogy a roma gyerekek 15 százaléka naponta éhezik, és a nem roma gyerekek 7 százaléka is az éhezők közé tartozik. Az látszik, hogy a válságövezetben befagytak a struktúrák. Sajnos a válságövezetekben nem nő a foglalkoztatás, és a szociális ellátórendszer átalakítása után a szolgáltatásokhoz való hozzáférés is befagyott, sőt mivel befagyasztották a pénzbeli ellátások jelentős részét, nem indexálták, innentől kezdve az elmúlt években az értékükből meglehetősen sokat vesztettek, hiszen „megeszi” ezeket az összegeket az infláció. Az is látszik, hogy a gyermekszegénység ezekben a válságövezetekben a 2014-es 43 százalékról sajnálatos módon 53 százalékra nőtt. Kedves Képviselőtársaim! Ha már az elején említettem az ENSZ-egyezményt, amelyet 30 évvel ezelőtt elfogadtak, ide kell hogy hozzam azt az ENSZ-nek készült jelentést, amely a napokban került nyilvánosságra. Ebből a jelentésből az derül ki, hogy tíz gyerek közül kilencnek nem jelent semmilyen örömet a tanulás. Ebben a jelentésben az van benne, hogy tíz gyerek közül kettő gyereknek egyáltalán nincs szabad ideje, és tíz gyerek közül öt gyerek elégedetlen a családjával töltött idővel. Meg kell hogy állapítsam, ez is szintén ebben az ENSZ-jelentésben van, hogy nagyon is felnőtt módjára gondolkodnak ezek a gyerekek, ugyanis 44 százalékuk fél attól, hogy felnőttként nem fognak munkát találni azt hiszem, ez nagyon alapos előrejelzés a politika számára , 40 százalékuk fél az éghajlatváltozástól, és 38 százalékuk kapaszkodjanak meg fél attól, hogy háború lesz Magyarországon. Nem azt mondom, hogy ezek a gyerekek talán valamit sejtenek, de a félelmeikben nagyon sok minden benne van, amivel mi nem foglalkozunk. Kell hogy szóljak néhány mondatot a nevelőszülői hálózatról. Ismeretes, hogy 2014 előtt még a gyámi feladatokat elláthatták; 2014 óta az állam látja el a gyámsági feladatokat gyermekvédelmi gyámként. Kérem szépen, az látszik ebből, hogy mintegy 20, sokszor 50 gyermeket is ellát egy apparátusi ember, és a nevelőszülők azt vélelmezik, hogy ők is gyámság alá kerültek, hiszen nem tudnak aláírni óvodában, iskolában a gyerekek után, nem tudnak szülői értekezletre menni, gyakorlatilag az állam gyámság alá vonta őket. Na, itt tartunk most. Köszönöm szépen a figyelmüket, és várom államtitkár úr reflexióját."
1,u2017-09-20-21,Opposition,MSZP-frakció,0.482666015625,2017-09-20,0.14112813770771027,"Köszönöm a szót, elnök úr. Tisztelt Ház! Tisztelt Képviselőtársaim! Az előttünk fekvő törvényjavaslat egy jegyzőkönyv kihirdetéséről szól, amely rendelkezéseinek értelmében a kölcsönösség jegyében a varsói magyar diplomáciai ingatlanok tulajdonjoga a magyar államra, míg a budapesti lengyel diplomáciai ingatlanok tulajdonjoga a lengyel államra kerül átruházásra. Az említett ingatlanok tulajdonjogának rendezése révén úgy a magyar, mind pedig a lengyel fél számára egy tiszta jogi helyzet teremtődik. A jegyzőkönyvet aláíró felek a kétoldalú kapcsolatok fenntartásának és gyakorlásának megkönnyítése érdekében kölcsönösen mentesíteni kívánják egymást az ingatlanok használatából eredő minden adó és díj megfizetése alól. A jegyzőkönyv rendelkezik a felek kölcsönös átruházásairól, a jegyzőkönyv tárgyát képező ingatlanok pontos megjelölésével, valamint a diplomácia szabályai szerint egy jelképes vételár feltüntetésével. A magyar fél a jegyzőkönyv megkötése révén a lengyel fél által rá ruházott ingatlanokért cserébe lemond az őt egy korábbi államközi szerződés alapján megillető varsói telek iránti igényéről. Rendelkezik az átruházott ingatlanok szabad forgalomképességéről, a kizárólagos diplomáciai célra történő értékesítés feloldásával egyidejűleg. Ahogyan államtitkár úr is említette egyébként az expozéjában, mondhatnánk, hogy ez egy jogtechnikai kérdés, de azt gondoljuk, hogy ezen egyébként túlmutat ez a megállapodás, ennek értelmében a Magyar Szocialista Párt országgyűlési képviselőcsoportja természetesen támogatja az előterjesztés elfogadását. Azonban a magyar-lengyel kapcsolatokról beszélünk, és ezt megtette Szabolcs képviselőtársam is és természetesen államtitkár úr is expozéjában, azért - hogy is mondjam? - a politikai apropó kapcsán el szeretnék mondani néhány dolgot, hogy mi hogyan látjuk a magyar-lengyel kapcsolatokat. Mint ismeretes, a két országot irányító uralkodóházak már államalapításaink időszakától nagyon szoros családi és diplomáciai kapcsolatokat építettek ki egymás között, amely mögött ott volt egyébként a katolikus egyház is, és itt nagyon sok szentet - Szent Adalberttől kezdve Szent Imrén keresztül nagyon sok mindenkit - lehetne sorolni. A legfontosabb személyiség egyébként szerintünk Nagy Lajos király és lánya, Szent Hedvig, akiknek a tevékenységéhez köthető az egyetlen magyar alapítású szerzetesrend, a pálosok Lengyelországba telepítése, a częstochowai kolostor alapítása. A két nép tehát mindig össze tudott fogni az érkező veszéllyel szemben, mindig segítettünk egymásnak, amikor a függetlenségünkről volt szó. 1830-ban és 1863-ban magyar önkéntesek ezrei vettek részt a lengyelek oldalán, több százan hősi halált haltak a független Lengyelországért. Ugyanígy tettek a lengyelek 1848-49-ben, amikor Bem apó vezetésével önkéntes lengyel régiók harcoltak a független Magyarországért. Majd 1920-ban a lengyel bolsevik háborúban újra Magyarország segítette a lengyeleket. 1939-ben a németek és a szovjetek által megszállt Lengyelországból menekült hozzánk több mint százezer lengyel civil és katona, hogy aztán nagy többségük végigharcolja a háborút a szövetségesek oldalán. 1956-ban pedig újra a lengyelek voltak azok, akik a magyar forradalomnak a legnagyobb önkéntes segítséget nyújtották. [[10.00]] Ez az együttműködés, ez az együtt gondolkodás, közös tervezés ma is tetten érhető, csak sajnos kicsit másképpen, amolyan orbáni és Kaczyński módra. Politikai és médiakörökben régóta suttognak a Fidesz és a Lengyelországot jelenleg kormányzó Jog és Igazságosság párt vezetőjének rendszeres titkos találkozóiról, kampánytanácsadók cseréjéről és egyeztetett Brüsszel-ellenes fellépésről. Emellett a kormányzati kapcsolatok is nagyon erősek, szinte minden héten történik miniszteri találkozó vagy Budapesten, vagy Varsóban, legközelebb talán éppen most pénteken utazik Orbán Viktor a lengyel fővárosba. Nem véletlen ez, hiszen a két kormányzó párt nagyon sok közös vonást mutat, céljaik, jövőképük, ideáljaik lényegében azonosak. Elég, ha csak a lengyel kormány és az EU között kialakult vitára utalunk a lengyelországi igazságszolgáltatási reform kapcsán. Ez Varsó szerint megszabadítaná az országot a szocializmus idején kinevezett bíráktól, ezzel szemben a demokratikus értékrendet vallók azt kifogásolják, hogy a bírói szervezet vezetőinek kinevezését a végrehajtó és a törvényhozó hatalom kezébe adná, azaz megszüntetné az igazságszolgáltatás függetlenségét. Szintén közös jellemzője a két országnak, hogy a demokrácia állapota, továbbá az emberi jogok és jogállamiság érvényesülése miatti aggodalmak mindkét ország esetében felvethetők, mint ahogy a média helyzete és működése is. Lengyelországban látványosan megszüntették az euró bevezetéséért felelős kormánybiztosi posztot, ezzel is kifejezve, hogy Magyarországhoz hasonlóan ellenzik az euró bevezetését. Az európai közös pénznem elfogadása ugyanis nemcsak gazdasági…"
1,u2015-02-20-79,Opposition,MSZP-frakció,0.2301025390625,2015-02-20,0.4849459230899811,"Köszönöm szépen a szót, elnök úr. Tisztelt Képviselőtársaim! Tisztelt Országgyűlés! Az MSZP minden, a menekülthullám kezelése érdekében előterjesztett ésszerű szakmai javaslatról kész tárgyalni, amely a magyar emberek biztonságát erősíti és a menedékjogot kérőket emberként kezeli, azaz humánus és tisztességes elbánást biztosít számukra.Ha valóban szükséges a vonatkozó törvények módosítása, abban az MSZP konstruktív partner lesz, azonban a leghatározottabban fel fogunk lépni az ellen, ha a most tapasztalt menekülthullámot a Fidesz hisztériakeltésre, az idegengyűlölet szítására kívánja felhasználni, márpedig éppen ennek lehetünk tanúi. Amit a Fidesz előad, az a legsötétebb, legaljasabb politikai propaganda: gátlástalan manipuláció, aminek során a valós adatokat féligazságokon alapuló közhiedelmekkel és nyilvánvalóan otromba hazugságokkal mossák össze. Talán még mindenki jól emlékszik, hogy január 7-én a világ döbbenten szembesült a Charlie Hebdo szerkesztőségének lemészárlásáról szóló hírrel. E szörnyű merénylet volt az, amiben Orbán Viktor új politikai lehetőséget látott: miközben Európa vezetői látványosan kiálltak a szabadság, a demokrácia és a szolidaritás értékei mellett, addig Orbán Viktor meghirdette az úgymond megélhetési bevándorlás elleni küzdelmet, az emberek legösztönösebb félelmeinek felerősítéséből akar politikai tőkét kovácsolni. Mindezt egy olyan ország miniszterelnöke mondja, akinek kormányzása alatt közel félmillió ember hagyta el hazáját megélhetési okokból. Ezen aljas propaganda-hadjárat megindításához éppen kapóra jött az a terrortámadásoktól teljesen független körülmény, hogy az elmúlt hónapokban valóban drámaian megnőtt a hazánk határainál menedéket kérő személyek száma. A Fidesz célja egy új ellenségkép kialakítása, amivel ismét gyanakvást és félelmet lehet kelteni az emberek szívében. Ez az új ellenség, a Magyarországot sáskaként ellepő gazdasági menekültek hada a Fidesz szerint. Ettől a magyar létformánkat fenyegető hatalmas veszedelemtől egyedül Orbán Viktor és élcsapata képes megvédeni a nemzetet, ők pedig nem fognak tétlenkedni. Lesz itt minden, ami egy sikeres szabadságharchoz nélkülözhetetlen: párját ritkító szigorú törvények, az ázsiai diktatúrák leghaladóbb intézményeinek átvétele, valamint állandó konfrontáció az Európai Unióval és nyugati szövetségeseinkkel, aki pedig kritikát mer megfogalmazni, az nyilvánvalóan bevándorláspárti és ezzel a magyarság idegen kultúrákban történő feloldását kívánó hazaáruló. Elborzasztó, hogy ezen aljas kommunikációs kampány ötlete a párizsi merényletek láttán pattant ki a Fidesz kommunikációs csapatának fejéből. Feltehetően ők azok, akik a bevándorlásban és az idegen kultúrák elleni küzdelemben vélték megtalálni azt a csodaszert, amelynek révén Orbán Viktor ismét erőteljes, harcos vezérként pózolhat a magyar nép előtt. Itt az idő, hogy a hamis propagandával szemben lássuk világosan a tényeket, és leplezzük le a hazugságokat. Tény, hogy az elmúlt két évben drámaian nőtt a menekültkérők száma. Tény, hogy a kérelmezőknek csupán egy elenyésző hányada kapja meg végül a menekültstátust. Az is tény, hogy a menedékkérelmet benyújtók egy jelentős része még az eljárás befejezése előtt eltűnik a hatóságok elől. Tény, hogy mindez létező probléma, és elengedhetetlen a menekültügyi eljárások menetének és az abban közreműködő szervezeteknek a felülvizsgálata. Igen, valóban újra kell gondolni az Európai Unió tagállamai közti tehermegosztás kérdését is, ugyanakkor hazug manipuláció a menekültek ügyét összekeverni a gazdasági bevándorlással. Magyarországon a lakosság kevesebb mint 2 százalékát kitevő 140 ezer bevándorló háromnegyede valamely európai uniós országból érkezett, döntő többségben magyar származásúak. [[Dr. Répássy Róbert: Ez fáj nektek!]] Különösen félrevezető a határainknál jelentkező több ezer menedékkérőt úgy beállítani, mint akik Magyarországra akarnak bevándorolni és letelepedni. Ezzel szemben ugyanis tény az, hogy a menedékkérők és az elismert menekültek, ahogy tehetik, továbbállnak Magyarországról. Abban egyetérthetünk a miniszterelnök úrral, hogy ezekről a kérdésekről nyíltabban, őszintébben és teljes egyenességgel kell beszélni. Hát tegyük ezt! A párizsi, valamint korábban a londoni és madridi merényletekkel az volt a terroristák nyilvánvaló célja, hogy feszültséget szítsanak a társadalom többsége és a muszlim kisebbség között; ők a tolerancián és a befogadáson alapuló európai politikai kultúrát akarják felszámolni. Tehát a merényletek célja éppen az volt, hogy az európai politikusok szájából olyan, kultúrák harcát vizionáló mondatok hangozzanak el, miszerint a gazdasági bevándorlás csak bajt és veszedelmet hoz az európai emberre. [[11.50]] A terrorizmus táptalaja ugyanis az, ha a különböző kultúrákban élő emberek fenyegetve érzik magukat. Ezt a fenyegetést pedig épp az ilyen, vezető politikus szájából elhangzó megnyilvánulások teszik félelmetesen hihetővé és átélhetővé. Szégyenletes, hogy éppen hazánk miniszterelnöke játszik a terroristák kottájából. [[Dr. Répássy Róbert: Mit mondott?]] Különösen fájó, hogy Orbán Viktor megnyilvánulására éppen aznap került sor, amikor Párizsban a terrortámadás áldozatai előtt tisztelegve, származásától, bőrszínétől és vallási hovatartozástól függetlenül több mint egymillió ember tett hitet a szabadság és a demokrácia értékei mellett. Ami pedig a magyarországi helyzetet illeti, Orbán Viktor nyugodt lehet. Amíg ő a miniszterelnök, addig Magyarország biztosan nem válik a bevándorlók célországává. Az az Európa centrumától leszakadó, egyre inkább a közép-ázsiai diktatúrákra jellemző viszonyokat idéző ország, amivé Orbán Viktor teszi hazánkat, biztosan nem lesz a bevándorlók célpontja. Annak, aki azért hagyja el otthonát, hogy az Európai Unió területén vállaljon munkát, esze ágában sincs Magyarországra jönni. A magyarországi jövedelmi és megélhetési viszonyok ma már arra is alkalmatlanok, hogy az itt született, itt felnövő, hazájukat szerető magyar embereket itthon marasztalja. A valódi nemzeti sorskérdés ugyanis ma nem a bevándorlás, hanem az, hogy a magyar fiatalok százezrei sem Magyarországon képzelik el a jövőjüket. Persze még a legmanipulatívabb propaganda is részben valós alapokra épül. A kormánypárti politikusok a tömeges bevándorlás veszélyét a menekültügyi statisztikákkal akarják hihetővé tenni. A nemzetközi jog szerint a menekülteket védelem illeti meg. Ezek a nemzetközi jogi szabályok azt is meghatározzák, hogy pontosan kik jogosultak erre a védelemre. Az az ország, amelytől menedéket kérnek, köteles megvizsgálni, hogy a kérelmező jogosult-e a védelemre. E szabályok alapján kaptak menedékjogot az ’56-os forradalom után Nyugatra menekült magyar honfitársaink százezrei is. A menekültügyet ennek szellemében kell nekünk is kezelnünk. A mindenkori kormány felelőssége, hogy a Magyarország területére illegálisan belépni próbálókat a hatóságok feltartóztassák, és megvizsgálják, hogy az érkezők jogosultak-e menekülteket megillető védelemre vagy sem. Amennyiben a menedékjog iránti kérelem nyilvánvalóan megalapozatlan, akkor az eljárásnak gyorsan le kell zárulnia. Kérelem elutasítása esetén szintén a kormány felelőssége az illegális határátlépők hazatoloncolása. Mindehhez ma is adottak a törvényi feltételek, bármit is állít ma itt önöknek Kósa Lajos vagy Rogán Antal. A jelenleg hatályos törvény szerint ugyanis 30 nap áll rendelkezésre a nyilvánvalóan alaptalan kérelmek elutasítására, és ezen idő alatt a kérelmezők nem hagyhatják el a kijelölt befogadóállomást. A hatályos szabályozás szerint is őrizetbe lehet venni a menedékkérőt, ha az eljárást akadályozza vagy alapos okkal tartani kell a szökéstől. Mindezek ellenére a Fidesz azt állítja, hogy a menekültstátusra nyilvánvalóan nem jogosult emberek ellátása fogja romba dönteni a magyar költségvetést. Mindeközben a rendőrség látványos akciókban szedi le a vonatokról az illegális határátlépőket. A kormánypárt frakcióvezetője is a Keleti pályaudvaron tartott sajtótájékoztatót, ahelyett, hogy itt, az Országgyűlésben kérte volna számon a kormányt az alábbi kérdésekben. Miért húzódnak hónapokig az eljárások? Miért képtelenek a 30 napos előzetes vizsgálati eljárásban elbírálni a nyilvánvalóan alaptalan kérelmeket? Hogyan tűnhet el az eljárás alatt a kérelmezők többsége, amikor engedély nélkül a befogadóállomást sem hagyhatnák el? Miért nem képesek a határon elfogni az illegális határátlépőket? Hogyan jutnak át tömegével a határon, hogy végül csak a Keleti pályaudvaron vagy éppen Győrben kerüljenek a hatóságok látókörébe?A válasz nyilvánvaló. A kormány nem képes kezelni a menekülthullámot. Vagy talán nem is akarja. Hiszen valódi bevándorlók híján csak a hazánkon átutazni próbáló menekültekre mutogatva hihető el az idegen kultúrájú emberekkel szembeni szabadságharc létjogosultsága. Ezért kezdett a kormány úgynevezett nemzeti konzultációba ahelyett, hogy érdemi megoldásokat tenne a menekültkérdés kezelésére. Holott a mindenkori kormány felelőssége, hogy a menekülthullám fogadására alkalmassá tegye az erre hivatott szerveket. A lehető leghamarabb dönteni kell azokban az esetekben, ahol nyilvánvalóan nem állnak fenn a menekültté nyilvánítás feltételei. De nemcsak a gyorsaság, hanem a tisztességes eljárás követelményeinek érvényesítése is alapvető követelmény. Automatikusan, a kérelem érdemi elbírálása nélkül senkit nem lehet visszafordítani, és ezzel üldöztetésnek, rosszabb esetben halálos veszedelemnek kitenni. Legalább az előzetes vizsgálati eljárás alatt biztosítani kell, hogy a kérelmező ne távozzon el, és a hatóságok rendelkezésére álljon. Ugyanakkor a nyomor, a háború vagy az üldöztetés elől menekülőket nem lehet bűnözőként kezelni és börtönkörülmények között fogva tartani. A Fidesz ötlete a menedékkérők automatikus, tömeges őrizetbe vételére nemcsak embertelen, de rendkívül drága és haszontalan is, sőt hosszú távon még a magyar emberek biztonságát is aláássa. Pontosan tudható, mekkora terhet jelent az adófizetőknek a börtönkörülmények közötti fogva tartás. A magyar börtönökben megközelítőleg 18 ezer embert tartanak fogva, ami hatalmas intézményhálózatot, évente 50 milliárd forintot meghaladó közpénzt és majd’ 9 ezer főnyi személyzet munkáját igényli. Ezekkel a számokkal érdemes összevetni, hogy a sok más feladata mellett a menekültügyi eljárásokat lefolytató Bevándorlási Hivatal létszáma 1150 fő, költségvetése pedig 9 milliárd forint. Vagyis menekültügyre jelenleg a büntetés-végrehajtásra szánt források töredékét fordítja a kormány. Ennek tudatában kérdem én: hova zárnák el a becsléseik szerint idén érkező 100-150 ezer menedékkérőt, amikor jelenleg is 140 százalék felett van a bv-intézetek telítettsége? Árulják el, hol lesznek a menedékkérők fogva tartására szánt új táborok? Kik fognak vigyázni a fogvatartottakra, vagy hogyan fogják biztosítani a fogva tartás feltételeit? Önök a tűzzel játszanak, hiszen katasztrofális következményei lehetnek, ha a menedékkérőket borzasztó körülmények közé zárják, miközben az őrzésükről sem tudnak megfelelően gondoskodni. Kérdezem fideszes képviselőtársaimat: melyikük örülne egy ilyen potenciális időzített bombának saját választókerületében? Melyikük nézne azon város lakóinak szemébe, ahol ilyen, menekülteknek szánt tábort vagy börtönt kívánnak létrehozni? Nem az lenne sokkal inkább mindenki érdeke, ha a pénzt és energiát a menekültügyi eljárások felgyorsítására, a menedékkérők ügyének tisztességes rendezésére fordítanák? Mert mindez bizony komoly kormányzati erőfeszítést és nyilván nem kevés pénzt kíván. A magyar emberek biztonságának szavatolása és a legalapvetőbb emberiességi szempontok érvényesítése azonban nem pénz kérdése. Például a nemzeti konzultációra tervezett százmilliókat nyugodtan fordíthatnák erre a célra, de a bankvásárlásokra költött tízmilliárdokból is jutna pénz bőven. Nagyon fájó és legkevésbé keresztény emberekhez méltó hozzáállás, hogy az idegen kultúrákból érkezőkkel szemben nem viseltetnek kellő empátiával. Ha már azonban sajnálatosan ez a helyzet, akkor legalább a határon túli magyarok szemszögéből próbálják nézni a kérdést. Mert bizony közülük most is sokan vannak, akik nem rendelkeznek magyar állampolgársággal. Különösen igaz ez a súlyos háborús konfliktussal terhelt Ukrajna esetében. Abban azonban egyetérthetünk a Fidesz vezérszónokával, hogy az Európai Unió által folytatott politika valóban felelőssé tehető az egyre súlyosodó helyzetért. Na persze nem azért, mert a Fidesz kívánságával szemben nem engedi bűnözőként kezelni a menedékkérőket. Az a menekülthullám, amivel ma a magyar hatóságoknak meg kell küzdeniük, nem kis részben a kudarcos európai kül- és biztonságpolitika következménye. A hazánkba érkező menekültkérők többsége ugyanis koszovói. Beszámolók szerint Koszovó fejlődését az óriási munkanélküliség mellett a szervezett bűnözés és a mindenre kiterjedő korrupció teszi lehetetlenné. Ugye, milyen ismerős problémák ezek, tisztelt képviselőtársaim? Mindez több év nemzetközi igazgatás után óriási kudarc egy olyan országban, ahol a felhasznált fizetőeszköz az euró, aminek biztonságát a NATO szavatolja, az igazságügyi rendszere felett pedig az Európai Unió bábáskodik. Hasonlóképpen elkeserítő a kép, ha az afrikai, észak-afrikai térséget tekintjük, ami Dél-Európa országai számára okoz nehezen kezelhető migrációs nyomást. Hosszú távon tehát a migrációs nyomás csökkentésére csak akkor van esély, ha az Európai Unió tágabb környezetében lévő országok biztonságot és megélhetést képesek biztosítani saját polgáraik számára. Ennek érdekében azonban az Európai Uniónak is tennie kell. Segítenie kell a gazdasági felzárkózást, és aktív szerepvállalásra van szükség a válságövezetekben. Ha Orbán Viktor valóban a magyar emberek biztonságáért akar tenni, akkor azért küzdjön az Európai Tanács ülésein! Tisztelt Országgyűlés! A kormány a nemzeti konzultációval megoldás helyett szemmel láthatóan csak politikai haszonszerzésre, újabb százmilliók kitalicskázására vagy épp a Kubatov-lista frissítésére kívánja használni a kialakult helyzetet. Arra kérjük az Országgyűlést, legyen méltó a választói felhatalmazásához, és a politikai hisztériakeltés helyett a valódi megoldások megtárgyalásának és a döntéseknek adjon csak terepet. Köszönöm szépen, hogy meghallgattak. [[12.00]]"
1,u2016-03-30-153,Opposition,MSZP-frakció,-0.841796875,2016-03-30,0.06736848503351212,"Köszönöm a szót, elnök úr. Tisztelt Országgyűlés! Eddig nem sok mindent hallottunk erről a törvényjavaslatról, ezért megpróbálom a nyilvánosság előtt megvilágítani, hogy valójában miről is szól ez a törvényjavaslat. Ez a törvényjavaslat ugyanis kiválóan magába sűríti az Orbán-kormány politikájának és jogalkotási gyakorlatának minden jellemzőjét: kétszínűség, hazugság, gyűlöletkeltés és gátlástalan mutyi. Mindez egyetlen salátatörvénybe foglalva. Kétszínű és alattomos a kormány, mert úgy tesz, mint ha tisztelné az uniós jogot, az EU alapértékeit, miközben lábbal tiporja azokat. E törvényjavaslat nagyrészt uniós irányelvek magyar jogba történő átültetéséről szól. Az előterjesztő hosszan és szépen indokolja, hogy mennyi szabályt szeretnének módosítani azért, hogy azok mindenben megfeleljenek az uniós jognak. Nyilván ezt az Európa-barát képet akarja a kormány Brüsszel felé mutatni. Eközben ugyanezen törvényjavaslatban az uniós szabályokat lábbal tiporva, otromba és értelmetlen szigorításokat vezetnek be azokkal szemben, akiket Magyarország a menedékjog alapján védelemben részesített. A hazai közvélemény számára mindezt már az idegenellenes gyűlöletkampány egy újabb elemeként mutatja a kormánypropagandává züllesztett közmédia, egy olyan kormánypárti javaslatként, amivel megakadályozható az illegális bevándorlók magyarországi rohama. Azonban mindez szemfényvesztés, tisztelt képviselőtársaim. Már önmagában is átverés a kormánypárti képviselők részéről, hogy e törvényjavaslat kapcsán az illegális migrációról szónokolnak, mert ez a törvényjavaslat nem az Európai Unióról, nem a menekültekről és a menekültválságról szól, sőt még csak nem is a Fidesz hatalmi érdekeiről, hanem csupán a gátlástalan mutyiról, arról, hogy a Rogán Antal-féle letelepedési kötvényekből még nagyobb hasznot kaszáljanak a Fidesz által kiválasztott szerencsés közvetítők. Arról ugyanis elfelejtett beszámolni a törvényjavaslat, a kormánypárti expozé és vezérszónoklat, a törvényjavaslat iránt oly nagy érdeklődést mutató közmédiával együtt, hogy a haveri cégek ügyfelei igazi VIP-ellátásban fognak mostantól részesülni. A kötvény megvásárlásával bárki azonnal letelepedési engedélyt kaphat, ráadásul lerövidített határidőkkel, kevesebb adminisztráció mellett. Eddig a kötvény megvásárlásával első lépésként csak tartózkodási engedélyhez juthattak a kötvénybirtokosok és családtagjaik, most azonban egyből letelepedési engedélyt kapnak, és ezzel korlátlan beutazási és tartózkodási jogot az egész Európai Unióba. [[17.50]] Az új szabályokkal a magyar állampolgárság megszerzéséhez szükséges feltételek teljesítése is még könnyebb lesz, tehát a Rogán Antal által kitalált biznisz pörög tovább, amihez fideszes képviselőtársaim éppen most biztosítanak még kedvezőbb feltételeket. Hiszen Rogán Antal és barátai tudják, hogy a jó üzlethez szükséges a barátságos üzleti környezet és az ügyfelek magas szintű kiszolgálása, ráadásul mindezt kedvező áron. Sehol az Európai Unióban nem adják ilyen olcsón a befektetésekhez kötött letelepedési engedélyt, mint amiért önök itt elkótyavetyélik. Nem kell működő beruházásokat létesíteni, magyar munkaerőt alkalmazni, magyar hozzáadott értéket előállítani, de még Magyarországon sem kell tartózkodni; egyet kell tennie a korlátlan európai beutazásra és tartózkodásra vágyó vagyonos külföldinek: néhány évre kölcsön kell adnia a magyar államnak, ezt a kölcsönt pedig kamatostul visszakapja, ráadásul a kamatot a magyar adófizetők fizetik meg. Az üzletnek tehát két nyertese van: a vagyonos, európai letelepedési engedélyhez másként nem jutó külföldi, valamint azok a cégek, amelyek évi több milliárdos jutalékért szervezik az üzletet. [[Dr. Schiffer András: Gazdasági bevándorlók!]] E törvényjavaslat valódi célja, hogy e közvetítő cégek mögött álló offshore-ozó haverok még nagyobb hasznot kaszáljanak azzal, hogy a vagyonos külföldi ügyfeleik valódi VIP-szolgáltatásokat kapnak a magyar államtól. Persze, az üzlet, az üzlet, önök üzletet csinálnak abból, hogy pénzért árulják az Európai Unióba történő letelepedési lehetőséget. Nem vitatható, hogy ez hatalmas biznisz, ami szemlátomást a Fidesznek némi politikai kellemetlenséget is megér. A török és líbiai partoknál is sokan abból próbálnak meggazdagodni, hogy az EU-ba történő belépés és letelepedés lehetőségének megszervezését adják el áruként a jobb és biztonságosabb életre vágyóknak; őket embercsempészeknek hívják - persze az ő ügyfeleik az ázsiai és afrikai országok kispénzű polgárai. A Fidesz által kitalált üzleti modell a vagyonos ázsiai polgároknak kínálja ugyanezt, természetesen összehasonlíthatatlanul magasabb színvonalon. Ráadásul a Fidesz üzleti modelljét igénybe vevők még a befektetett pénzüket is vissza fogják kapni, ráadásul kamatostul, míg a Földközi-tengert és az Égei-tengert csónakokkal átszelők soha egy fillért nem látnak viszont az utazásszervezőktől. Végtelenül álságos, hogy a Fidesz az idegengyűlölet felkorbácsolásából igyekszik politikai tőkét kovácsolni, miközben pénzért árulják a letelepedési jogot. Nemzetinek vallják magukat, miközben a magyar állampolgársággal kufárkodnak. Aki fizetni tud, annál nem számít, hogy keresztény vagy sem, a kulturális különbségektől való félelmet is elnyomja a pénz szaga. A gátlástalanság csúcsa, hogy képesek a letelepedési bizniszüket felpörgető szabályokat ugyanabban a törvényben beterjeszteni, amiben az elismert, valóban háború elől menekülő, védelemben részesített emberektől vonják meg a segítséget. Ez lenne a keresztény könyörületesség, kereszténydemokrata képviselőtársaim? Aki tud a magyar államnak néhány évre milliókat kölcsönadni, azt befogadjuk, aki pedig az üldöztetés vagy a nyomor elől menekül, attól megvonunk minden segítséget? Az idegenellenes propaganda tekintetében ráadásul sikerült újabb mélypontot elérniük: a törvényjavaslatban ugyanis nem a határokat illegálisan átlépő, jellemzően Észak- és Nyugat-európa felé tartó emberekkel szemben vezetnek be szigorításokat. Nem a gazdasági bevándorlóktól, hanem az úgynevezett elismert menekültektől veszik el a segítséget, azoktól az emberektől, akikről a magyar állam és a magyar hatóságok állapították meg, hogy valóban üldöztetés elől menekülnek, azoktól az emberektől, akik megvárták a menekültügyi eljárás befejezését, akik valóban számítottak Magyarország védelmére, nem csupán a Nyugatra történő továbbutazás reményében nyújtották be a kérelmüket. Azoktól az emberektől akarják megvonni a beilleszkedést segítő szolgáltatásokat, akiknek valóban szándékukban áll Magyarországon élni, és erre a magyar hatóságoktól engedélyt is kaptak; például a jövőben akár az Ukrajnából menekülő kárpátaljaiak tekintetében is ugyanezt a sorsot szánják. Kérem tisztelt képviselőtársaimat, alaposan gondolják végig a következményeket. Megéri-e a kukába dobni a társadalmi beilleszkedést segítő teljes intézményrendszert, pusztán azért, hogy két-három hétig továbbgördíthessék a menekültválságra alapozott propagandájukat? Ha már érdemi kormányzás helyett erre a propagandára alapozzák a politikájukat, akkor legalább tessék valami olyat kitalálni, ami nem darál be működő intézményeket! A beilleszkedést segítő teljes intézményrendszer felszámolása ugyanis nem csupán embertelen, hanem össztársadalmi szempontból is rettenetesen rövidlátó lépés. [[Dr. Schiffer András közbeszól.]] Ha az állam segíti az elismert menekültek, oltalmazottak beilleszkedését, munkába állását, akkor ezek az emberek rövid idő után semmilyen költséget nem jelentenek az állam, a magyar emberek számára. Ha viszont segítség nélkül az utcára lökjük az elismert menekülteket, akkor arra kárhoztatjuk őket, hogy a szociális ellátórendszer révén tartsák fenn magukat - ezt önök sem akarhatják, képviselőtársaim! A törvényjavaslat még egy hazug elemére mindenképpen fel kell hívnom képviselőtársaim figyelmét: az úgynevezett befogadottakra vonatkozó szabályokat az idegenrendészeti törvényből átteszik a menekültügyi törvénybe. Ez első hallásra csupán egy jogtechnikai változásnak tűnhet, azonban hatásait tekintve korántsem biztos, hogy az lesz. A befogadotti státusz ugyanis nem menekültjogi kategória, azok az emberek számítanak befogadottnak, akiket ugyan ki kellene utasítani, de nincs olyan biztonságos ország, ahová ez megtörténhetne, vagyis lényegében ez egy megtűrt státusz, aminek semmi keresnivalója a menekültügyi szabályozásban. Akkor vajon mi célt szolgálhat ez a módosítás? Alighanem így próbálják majd a menekültügyi eljárási statisztikákat torzítani, mintegy citrompótlóként alkalmazva a befogadotti kategóriát a menekült helyett. Összességében tehát egy hazug, a gyűlöletkeltést és a gátlástalan mutyi céljait szolgáló törvényjavaslatot terjesztett a kormány az Országgyűlés elé. Ez a törvényjavaslat a Fidesz politikájának lényegét mutatja be: az idegenellenes, nacionalista indulatok felkorbácsolása, és miközben az ország lakosságának figyelmét leköti az egész világgal folytatott permanens szabadságharc, addig szabadon folyhat a gátlástalan mutyi, az ország vagyonának átjátszása a fideszes haveroknak. Aki pedig a lopást szóvá meri tenni, az áruló, nemzetellenes és az aktuális ellenség, az USA, az EU vagy éppen az illegális bevándorlók ügynöke. Jobb lesz, ha észreveszik, kedves képviselőtársaim, hogy napról napra egyre több magyar ember lát át ezeken a visszataszító praktikákon. Ma még csak a parlamenti ellenzék, néhány hét és hónap múlva talán már a társadalom többsége fog nemet mondani a mutyikat kiszolgáló, szemfényvesztő törvényeikre. Az emberek előbb-utóbb számon fogják önökön kérni az oktatás és az egészségügyi rendszer kiszipolyozását, a befagyasztott illetményeket, egyre többen fogják hangosan megkérdezni: miként lettek milliárdosok a fideszes haverok, miként épül a fideszes nagybirtokos arisztokrácia? Előbb-utóbb minden képviselőnek számot kell adnia, aki az ilyen és ehhez hasonló törvényeket megszavazza és támogatja. Az MSZP mélyen elítéli és megveti ezt a törvényjavaslatot, a leghatározottabban elutasítjuk azt. Köszönöm, hogy meghallgattak."
1,u2015-07-06-53,Opposition,MSZP-frakció,-0.921875,2015-07-06,0.9947174191474915,"Köszönöm szépen a szót, elnök úr. Tisztelt Országgyűlés! Szeretném azzal kezdeni, hogy az én meglátásom szerint a migráció egy valós probléma az Európai Unióban, és így valós probléma Magyarországon is. Aki másként gondolja, az az én meglátásom szerint téved. Ugyanakkor az a törekvés, amelyik szembeállítja egymással a bevándorláspárti és Magyarország-párti embereket, az, azt gondolom, hogy nem mást tesz, mint szándékosan uszítja a társadalmat. Ugyanis arról van szó, hogy erre a kérdésre, erre a problémára más-más politikai erőknek vagy más-más szakmai szervezeteknek másféle megoldási javaslatuk van, és valóban, sok esetben másként állnak hozzá ehhez a kérdéshez, más, adott esetben erkölcsi alapon közelítenek hozzá. Szeretnék három dolgot elöljáróban megjegyezni. Az egyik az, hogy senki az én tudomásom szerint nem kívánja kitárni a kapukat, azaz nem kíván válogatás nélkül mindenkit Magyarország területére beengedni, és hagyni azt, hogy itt letelepedjen. [[Az elnöki széket dr. Latorcai János, az Országgyűlés alelnöke foglalja el.]] A másik, hogy a gazdasági bevándorló fogalma mint olyan, nem létezik. Ez egy Fidesz által kreált műfogalom, amit a hangulatkeltő, uszító kommunikációjuk érdekében találtak ki. Ezt a célt szolgálja és semmi mást, ilyen szakszó nem létezik. A harmadik, hogy a migráció egy, a világban zajló természetes folyamat, amely a világ kevésbé szerencsés országaiból a legfejlettebbek felé irányul, és az utóbbiaknak, az utóbbi országoknak a feladata az, hogy ezt a folyamatot normális mederben tartsák. Még egyszer mondom: egy a kérdés, és ezen vitatkozunk, hogy ezt hogy kell csinálni, mi erre a jó módszer és a megfelelő metódus. Emlékeztetnék arra is, mielőtt még mást kívánnak nekünk tulajdonítani a tisztelt kormánypárti és a kormánypárthoz igen közel álló jobbikos ellenzéki képviselőtársaink, hogy nem azt mondtuk, hogy ez nem probléma. Azt mondtuk, hogy ma Magyarországon jelen pillanatban létezik egy ennél nagyobb probléma vagy legalább ilyen súlyú probléma ebben a témakörben, ez pedig az, hogy ma több százezer ember vándorol ki Magyarországról az Európai Unió egyes tagállamaiba és az Egyesült Államokba, méghozzá a jobb megélhetés reményében, és ez a probléma Magyarország számára legalább olyan súlyos, ha nem súlyosabb jelen pillanatban, mint a migráció kérdése, mint a felénk irányuló migráció kérdése. Azt is szeretném egyértelműsíteni, és sajnos megint ezzel állunk szemben, hogy a Fidesznek egy bevett módszere van: talál egy bűnbakot, egy társadalmi csoportot, akit ellenségnek titulál. Ilyenek voltak korábban - hogy emlékeztessem önöket - a korán nyugdíjba vonuló rendvédelmisek, vagy a külföldi karvalytőke, a multinacionális vállalatok, vagy éppen a fogyatékkal élők, most pedig a migránsok ilyenek. Remélem, hogy a zsidók nem kerülnek majd sorra; ugyanis a bűnbakkeresés, tisztelt képviselőtársaim [[Kontrát Károly: Tiltakozunk!]] , az a jóféle diktatúráknak a bevett módszere, és egyébként sajnos működő módszere. Ezek ellen a társadalmi csoportok ellen indulatokat szítanak, és szembeállítják őket a magyar társadalommal, és amikor valaki, mondjuk, a migráció kapcsán a szolidaritás fogalmát használja, mint ahogy tette Ferenc pápa - és nem úgy, ahogy Vejkey képviselőtársam mondta, ő semmilyen kiegészítést nem csatolt hozzá -, mondjuk, a hazánkban üldözött migránsokkal kapcsolatban, azonnal betolják őt a magyar nép ellenségei közé. Ez a fajta hangulatkeltés és leegyszerűsítés egyrészt felelőtlenség, másrészt erkölcstelenség. Milyen érdekes, tisztelt képviselőtársaim, az, hogy eddig nem voltak problémák a menekülttáborokban! És ne mondják nekem a migrációs számoknak a növekedését, ugyanis nagyjából a menekülttáborokban hasonló létszámú ember lakik, mint lakott korábban, nem tízezerszámra, hanem néhány száz, talán másfél ezer. És most volt mégis probléma. Mi lehet ennek az oka? [[12.00]] Mindannyian tudjuk, és ezzel talán nem árulok el semmiféle titkot, még annak sem, aki nem igazán van otthon ebben a témában, hogy a menekülttáborokat árgus szemekkel figyelik a titkosszolgálatok is. Vagy nem tudták kezelni ezt a helyzetet - néhány száz emberről van szó, még egyszer mondom -, vagy szándékosan szították fel, ugyanis ez jót tesz az önök kommunikációjának. Eddig nem volt probléma. Most érdekes módon van. Milyen érdekes volt korábban, hogy egy másik példát említsek, amikor éppen az uzsorások voltak napirenden, ők voltak a társadalom legfőbb ellenségei, persze egyébként azok, de önök ezt tették az első sorba, akkor minden héten megfogtak két uzsorást legalább, és erről szóltak a tudósítások. Amióta más téma lett, azóta érdekes módon nem szólnak erről a hírek, pedig talán uzsorások maradtak még ebben az országban sajnos. Még egyszer szeretném mondani és hangsúlyozni, ez egy valós probléma. De idegenellenességet szítani, azt gazemberségnek tartom! Minden nemzetközi és hazai jogszabály egy platformon említi az idegenellenességet a rasszizmussal és az antiszemitizmussal. Tisztelt Képviselőtársaim! Tudják, hova jutottunk? Oda, hogy éppen most olvastunk egy olyan Facebook-bejegyzést, amely arról szól, hogy a Facebook-bejegyzést tevő egy buszon a következő mondatot hallotta fiataloktól: megyünk bevándorlókat verni. Ugye, igazi náci beszéd? Azt gondolom, hogy ez a fajta kommunikáció idevezet, és nem a megoldást keresi. Ez a probléma. Nem hangulatkeltésre van szükség, tisztelt képviselőtársaim, hanem megoldásokra. De ez nem a vasfüggöny. Rövid és hosszú távú megoldásokra van szükség. Rövid távú megoldásokra is szükség van. Azt gondolom, ismerik azokat a javaslatokat, amelyeket mi benyújtottunk. Vasfüggöny helyett szeretnénk azt, hogy a költségvetésből átcsoportosítsanak ugyanilyen összeget a rendőrség megerősítésére és technikai eszközök beszerzésére. Sokkal hatékonyabbnak tekintenénk mint a rövid távú megoldást. Ugyancsak javasoltuk azt, hogy a büntető törvénykönyvben az embercsempészés tényállását szigorúbb büntetéssel sújtsuk. Ez is bizonyos rövid távú, és ha úgy tetszik, felületi kezelést jelenthetne erre a problémára. Önök arra sem hajlandóak, hogy megtárgyaljuk ezeket a javaslatokat. Pedig, azt gondolom, érdemes lenne róla beszélni, hiszen senki nem, még egyszer mondom, a bevándorlók oldalán vagy a magyar nép oldalán áll, hanem a normális megoldást keressük. Ez a normális megoldás szerintünk errefele vezet. Jó lett volna, ha hagynak nekünk időt arra, hogy ezt tudjuk ismertetni. Tisztelt Képviselőtársaim! Még egy mondat az előzőekhez. Minden vészkorszak szavakkal és bűnbakkereséssel kezdődött. [[Szávay István: Jaj, ne!]] Szeretném, ha jól értenék! Ezt nem a migráció megfelelő kezelési törekvéseire értem, hanem arra az uszító retorikára, amelyet a Fidesz vezérszónokai képviseltek. Még egyszer: amikor azt mondja, és erre rácsatlakozik a Jobbik is, Z. Kárpát képviselő úr, akinek figyeltem a felszólalását, a migránsokkal való esetleges juttatással kapcsolatban, hogy „ezeknek” kell ilyet juttatni. Nem „ezeknek”, tisztelt képviselőtársaim, hanem „nekik”, „őnekik”. Ez az óriási különbség valóban a mi kettőnk felfogása között. [[Apáti István: Adjál szállást nekik!]] Önök, úgy tűnik, tárgyként, valami rossz jelenségként kezelik őket, és nem emberként. Ez egy probléma. Valószínűleg képviselők érezhették így magukat a harmincas évek végén, mint ahogy én most itt, a parlamentben. [[Apáti István: Ajaj! Novák Előd: A „bevándorló” nem tulajdonnév! Zaj. Az elnök megkocogtatja a csengőt.]] A hosszabb távú megoldásokat illetően, tisztelt képviselőtársaim, azt gondolom, hogy a magyar törekvések mellett elsősorban szükség van egy európai megoldásra. [[Apáti István: Azt várhatjuk!]] Azért van szükség rá, tisztelt képviselőtársaim, mert az egyik legfontosabb dolog lenne, és erre Schiffer képviselő úr is utalt már, de erre utalt egyébként az az Ulrich Sieber professzor is, aki nem régen itt járt Magyarországon, és német egyetemi tanárként valószínűleg jól látja és van tapasztalata a migrációval kapcsolatban is, hogy meg kellene kísérelni elősegíteni a harmadik országbeli állampolgárok helyben maradását. Igen, ez egy hosszú távú megoldás lehet. Ebben, ahogy Schiffer képviselő úr is mondta, igen nagy szerepe van az Egyesült Államoknak, akinek bizony sikerült autokratikus rendszereket megdönteni, de meglehetősen ritkán sikerült ott olyan társadalmi viszonyokat hagyni, elősegíteni és kiépíteni, amelyek lehetővé teszik azt, hogy élhető országok maradjanak ezek, és onnan ne elmenekülni kényszerüljenek emberek, hanem az az ország nyújtson nekik a hazájukként megfelelő környezetet. De ugyanúgy, ahogy szintén Schiffer képviselő úr utalt rá, ebben az Európai Uniónak is kiemelt felelőssége van. Ezt a felelősséget Magyarországnak, azt gondolom, a diplomáciai tárgyalásokon hangsúlyozni kell. Nem hiszem, hogy egyedül maradunk ezzel a véleménnyel. Ha valaki azt állítja ugyanis, tisztelt képviselőtársaim, hogy a világban zajló migrációt vagy akár annak kiváltó okát és az abból adódó menekültáradatot Magyarország egy vasfüggönnyel kezelni tudja, az vagy hazudik, vagy bolond. A másik érvem, ami miatt európai megoldást sürgetnék hosszú távon - még egyszer szeretném hangsúlyozni, rövid távon van Magyarországnak mint nemzetállamnak ebben teendője, de hosszú távon biztos, hogy európai megoldásra van szükség -, a másik érvem az, hogy azt gondolom, érdemes volna elkerülni, hogy Magyarország váljon ütköző állammá ebben a kérdésben. A geopolitikai helyzetet természetesen nem tudjuk megváltoztatni, nyilvánvalóan és értelemszerűen nem is erre teszek javaslatot. De azt igen, hogy Magyarország az Európai Unió részeként tudja ezt a kérdést kezelni, ne pedig önálló nemzetállamként próbáljunk valamilyen megoldást találni. Ugyanis az ütközőállamok sorsa soha sem jó. Lehetne magyar és külföldi példákat is találni, talán kezdjük ez utóbbival. Biztos képviselőtársaim ismerik a történelemből azt, hogy miért támogatta, mondjuk, a Kelet-római Birodalom a keresztes hadjáratokat elsősorban. Azért, mert nagyon jó volt neki az, hogy létrejöttek olyan hercegségek, grófságok a Szentföld környékén, amelyek ütközőállamként szolgáltak, és ők álltak állandó háborúban, nem pedig a Kelet-római Birodalom. Ez neki nagyon kényelmes volt. Ezért még adott esetben anyagilag is támogatta ezeket az államokat, és más módon is, akár még katonákkal is. De Magyarország példáját is említhetnénk, hogy mennyire volt jó, mondjuk, a török hódoltság idején, amikor mi tartóztattuk fel az ideirányuló katonai támadásokat, és védtük meg Európát ellene. Szeretnénk ugyanebbe a helyzetbe kerülni most is? Mert ha Magyarország egyedül törekszik megoldani ezt a helyzetet, biztos, hogy az Unió támogatni fogja és a világ többi része is. Ez a legkellemesebb helyzet: Magyarországnak juttatni némi pénzt azért - és ebben talán egyetértünk Mirkóczki képviselő úrral, hiszen ezt mondta el -, hogy felhúzza a vasfüggönyét, és állandó konfliktust vállal a migránsokkal. Ezzel Európa valójában megoldotta ezt a problémát, vagy legalábbis egy részét ennek a problémának, úgy, hogy ez egyébként Magyarország kárára vált. Na, ezt nem szeretném én! Nem azért sürgetnék európai megoldást, mert elkötelezett vagyok az Európai Unió felé! Azért sürgetek, mert Magyarországnak ez jó, ez az, ami a javát szolgálja az én meglátásom szerint. Más dologban is, azt gondolom, érdemes európaiként gondolkodni és nem pusztán nemzetállami fejjel, de ebben a kérdésben viszont kiemelten szükség van erre. Azt kérem a magyar kormánytól, hogy annak ellenére, hogy most rövid távú megoldásként ebben látják a siker útját - mi nem -, de amikor hosszú távú megoldásban gondolkodik, akkor gondolja végig azt, amit én is elmondtam. Nem hiszem, hogy ez újdonság számára, nagyon sokan ezeket a gondolatokat megfogalmazták már, a külügyminiszter úr biztosan sokaktól hallott már hasonlót. Mégis azt szeretném kérni, tisztelt képviselőtársaim, hogy úgy próbáljuk kezelni ezt az egyébként valóban létező és komoly kérdést, a migráció kérdését, hogy közben azért európaiak maradunk, közben a szolidaritásnak és az emberiességi követelményeknek megfelelő hozzáállásunkat nem adjuk fel, és próbálunk sürgetni egy olyan megoldást, amely nemcsak a szavak szintjén, hanem valóságban is Magyarország számára kedvező. Ezt kérném tehát önöktől, tisztelt képviselőtársaim. Ezzel együtt nem tudjuk támogatni az előttünk fekvő törvényjavaslatot, de mivel ez a vita jelentősen túlmutat az előttünk fekvő javaslaton, ezért kérem e gondolatoknak a megfontolását is. Köszönöm szépen."
1,u2015-09-04-27,Opposition,MSZP-frakció,-0.9326171875,2015-09-04,0.07864823937416077,"Köszönöm a szót, elnök úr. Tisztelt Országgyűlés! Mielőtt belekezdenénk a törvény elemzésébe, engedjék meg, hogy ott folytassam, ahol Kósa Lajos abbahagyta, illetve amit Tuzson Bence itt művelt napirend előtt, azt egyszerűen nem lehet szó nélkül hagyni. Tuzson Bence úr ugyanis itt ma a parlamentben megkezdte a parlamenti képviselők listázását. Lobogtatta azt a listát, akik miatt állítólag a Fidesz nem tudja egyetlen nap alatt ezt a teljesen alaptörvény- és alkotmányellenes őrületét átvinni a parlamenten. Egyetlenegyet nagy tisztelettel szeretnék javasolni Tuzson úrnak és Kósa úrnak is és az összes fideszes politikusnak, aki megszólal. Ne felejtsék el, hogy a lista élén, a listájuk élén Orbán Viktor, Kövér László és Szijjártó Péter áll. A miniszterelnök, a házelnök és a külügyminiszter, aki tegnap nem jött be a parlamentbe mint parlamenti képviselő, és nem biztosította maguknak a négyötöd többséget a parlamentben. [[Nagy taps és közbeszólások az MSZP padsoraiban.]] Szégyelljék magukat, és a szájukat ki ne nyissák még egyszer ebben az ügyben! Tisztelt Országgyűlés! Az előttünk fekvő törvényjavaslatról és a menekültügyi kormányzati kezelésről az MSZP álláspontja a következő röviden. [[Zaj. Az elnök csenget.]] 1. A kormány, no pláne a Fidesz benyújtott törvényjavaslatának nyilvánvaló célja nem a menekültkérdés megoldása, hanem a magyar emberek alapvető jogainak korlátozása. Ehhez még a honvédséget is eszközként kívánják használni, felhasználni és bevetni civil menekültekkel, köztük gyerekekkel és nőkkel szemben, és természetesen, ha úgy adódik, a törvény értelmében a magyar lakossággal szemben is. 2. A Keleti pályaudvarnál és az ország pályaudvarain tomboló káoszért nem az Európai Unió vagy nem Németország vezetői, hanem a Fidesz és személy szerint Orbán Viktor a felelős. 3. Önök az elmúlt napok hazugságáradatával szemben egészen mostanáig nem betartották, éppen ellenkezőleg: semmibe vették a schengeni szabályokat. Önök sodorták veszélybe a schengeni övezetet, önök hazardíroznak a magyar emberek utazási szabadságával, önök orosz rulettet játszottak egyrészt a magyar emberek biztonságával, egészségével és szabadságjogaival, másrészt az ideérkező menekültek életével. Csakhogy az utóbbi hetekben a fegyver eldördült. Ami a részletes véleményünket illeti: a kialakult helyzetre hivatkozva a kormány és a Fidesz által benyújtott két törvényjavaslat lényegében ugyanannak a szabályozási tárgykörnek egymással szorosan összefüggő elemeit tartalmazza, ezért mindkét törvényjavaslatról e vezérszónoki felszólalásban fejtem ki az álláspontomat, illetve a vita során Bárándy Gergely képviselőtársammal közösen. Itt mondjuk el mind a kettőről a véleményünket, teszem hozzá, ezt tette Trócsányi igazságügy-miniszter úr is itt az előbb vezérszónoklatként. A Fidesz már jó előre megüzente, hogy mindenki hazaáruló és bevándorláspárti, aki nem szavazza meg ezeket a senkivel nem egyeztetett törvényeket. Azonban vegyék végre észre, hogy a Fidesz már rég nincs abban a helyzetben, hogy diktátumokat fogalmazzon meg itt a parlamentben. Ezzel számtalan alkalommal próbálkoztak az elmúlt hónapokban, azonban egyik sem jött be eddig. A menekültügy kezelése tekintetében az elmúlt hónapok kormányzati politikája totális csőd, tisztelt képviselőtársaim, már amennyiben a kormány célja Magyarország nyugalmának és a magyar emberek biztonságának szavatolása volt. Ma ugyanis káosz van. Káosz van az ország pályaudvarain, káosz van Budapest utcáin, ezért a káoszért pedig a Fidesz és a kormány a felelős. Önök ugyanis már januárban tudták, hogy idén akár százezres nagyságrendű menekülthullámmal kell megbirkóznia az országnak. Mit tettek önök? Mit tett a kormány, hogy Magyarország képes legyen megbirkózni ezzel a hatalmas nyomással? Elárulom: semmit. [[Közbeszólás a Fidesz padsoraiból: Hazudsz!]] Hacsak nem komolyan gondolták, hogy magyar nyelvű propagandaplakátokkal riasszák el a háborúk elől menekülő tíz- és százezreket. A kormányzati inkompetencia csúcsa a kerítésépítés bejelentése volt. Önök nyár elején megüzenték, hogy ősztől lezárják az Unió határait. Majd csodálkoznak, hogy egyszerre mindenki útnak indult, akiben csak akár egy ötlet erejéig felvetődött az Unióba menekülés gondolata. A nagy balkáni versenyfutás startpisztolyát önök sütötték el a kerítésépítés bejelentésével. De még a Magyarország helyzetére enyhítést jelentő uniós javaslat megfúrása érdekében is mindent megtett Orbán Viktor. Ő volt az egyik legnagyobb ellenzője minden olyan uniós javaslatnak, ami megosztaná a menekültek fogadásával járó terheket, holott a terhek megosztása éppen Magyarországnak lenne leginkább érdeke. A magyar emberek és minden uniós polgár biztonsága megköveteli, hogy ne bolyongjanak menekültek tízezrei Európa útjain. Ezért kell európai szinten megszervezni a menedékkérelmek elbírálását, a kérelmezők ideiglenes elhelyezését és a védelemben részesített személyek befogadását. Teszem hozzá, a védelemben nem részesített személyek sorsát is az Uniónak közösen kell megoldania. Amelyik magyar politikus nem ezért küzd, az a magyar nemzeti érdeket értelmezi félre vagy ha úgy tetszik, árulja el. Miközben az MSZP már januárban felhívta a figyelmet arra, hogy erre a magyar hatóságok nincsenek felkészülve, Rogán Antal még itt júliusban - ismétlem, júliusban -, ott ült, illetve állt, amikor a következőket mondta ezzel kapcsolatban: „A problémának továbbra is az a megoldása, hogy nem azzal foglalkozunk, hogy hogyan erősítsük meg az intézményrendszert, hogyan tudunk minél több bevándorlót fogadni, hogyan tudunk a kérdéseikkel foglalkozni.” Ma pedig napirend előtt azt hallgatjuk Tuzson Bencétől, hogy aztán most már tűrhetetlen, és azonnal meg kell erősíteni az intézményrendszert, a rendőrséget, a Bevándorlási Hivatalt. Képviselőtársaim! Nem volt olyan régen és itt, ebben a teremben volt az önök nagyon nagy kárára jegyzőkönyvben azok a hazugságok, amelyeket egymással ellentétesen hétről hétre mondanak. E bűnös mulasztások eredménye a Keleti pályaudvarnál tomboló káosz. A Fidesz napok óta azt harsogja, hogy az uniós szabályok maradéktalan betartása miatt alakult ki a válsághelyzet. Ez azonban szimpla hazugság. Ki kell mondanunk, hogy a Fidesz végighazudta az elmúlt 8 hónapot. Ha ugyanis betartották volna a schengeni szabályokat, ma 160 ezer ember lenne Magyarországon menekülttáborokban. Hol van ez a 160 ezer ember, tisztelt kormánypárti képviselőtársaim? Megmondom, hol vannak. Döntő többségük már rég Nyugat-Európa országaiban, Németországban, Ausztriában, Svédországban van. Ott, ahova az elmúlt években több százezer magyar honfitársunk is egyébként kivándorolt. Ha valóban betartották volna a schengeni szabályokat, ahogy önök ezt állítják, akkor a menekülteket egyenesen a menekülttáborba szállították volna a határokról az elmúlt 8 hónapban. Persze, ha lett volna hova szállítani őket, tisztelt képviselőtársaim. Mert önök hiába tudtak már januárban a várható menekülthullámról, nem tettek semmit ebben az ügyben sem. 2015 júniusában még 2 ezer főt sem érte el a befogadóállomások teljes kapacitása. Kérdem én: hova került volna ez a 160 ezer menekült? Önöknek eszük ágában sem volna kezelni a problémát, ezért aztán nem is gondoskodtak szervezett szállításukról, hanem vonatra tették őket Budapest felé. Majd hagyták, hogy napokig, hetekig bolyongjanak Budapest utcáin, míg végül a többség vonatokkal, buszokkal vagy éppen embercsempészek közreműködésével Nyugatra távozott a hatóságok szeme láttára. Mindenki látta annak a budapesti lakásnak a fényképét, ahonnan azt az embercsempész-akciót szervezték, amiben 71 ember halt meg egyébként az osztrák határ túloldalán. [[Dr. Répássy Róbert: Gyurcsány villája.]] Így tartották be önök a schengeni szabályokat. A saját hivatalos számaik szerint 2015 első félévében érkező 67 ezer menekültből - ezt a belügyminiszter írta le válaszában - 49 ezer Nyugatra távozott, és velük szemben Magyarország az eljárást az ismeretlen helyre távozás miatt megszüntette. 67 ezerből 49 ezer! De nem kell messze menni, hiszen Kósa úr a júniusi vezérszónoklatában még itt azzal kérkedett, hogy azért nem kell foglalkozni ezzel a problémával - Kósa úr emlékszik rá, ugye? -, mert két napnál többet nem tartózkodnak átlagosan Magyarországon ezek a menekültek, és az önök minisztere tegnap kiáll és arról beszél, hogy Magyarország betartja a schengeni szabályokat. Vicc! [[Folyamatos közbeszólások a Fidesz padsoraiban.]] Önök hónapokon keresztül csak beszéltek a menedékjogi szabályok módosításáról, de júniusig egyetlen törvényjavaslatot nem hoztak be a parlamentbe. A vitanapon kívül ezzel más teendője a Fidesznek nem volt. Majd június elején egy háromszavas törvénymódosításra futotta erejükből, amelynek eredményeképpen állításuk szerint minden menekült visszaküldhető lesz Szerbiába. Ezt hallgattuk itt, a falak között nem egészen három hónapja. [[Zaj.]] [[10.50]] Megoldást hozott a törvénymódosítási javaslatuk? Nem. Ugyanígy zsaroltak, fenyegettek minket, hogy ha nem szavazzuk meg, akkor irgum-burgum? Igen. A következő projektjük és a következő csodafegyverük a kerítés volt. Ott is azt hallgattuk, hogy aki nem támogatja a kerítés építését, az nemzetáruló, hazaáruló, még akkor is, ha épkézláb szakmai érvekkel elmondtuk, hogy nem fog semmire használni. Ma már kijelenthetjük, hogy a kerítésépítés megkezdése óta nem csökkent, hanem többszörösére nőtt a magyar-szerb határt naponta átlépők száma. Csupán július végén jutott el odáig a kormány, hogy az MSZP korábbi javaslata alapján megkezdte a határrendészet és a menekültügyi ellátórendszer megerősítését. Szinte szám szerint annyi pénzt utaltak át erre az ügyre, mint amennyit a mi törvényjavaslatunk tartalmazott, és amit önök - fogták magukat - kérdezés nélkül levettek a napirendről. Szégyen, tisztelt képviselőtársaim, az meg pláne, hogy Kósa úr még minket vádol nagy nyilvánosság előtt bátran, amikor nem vagyunk ott azzal, hogy nekünk semmilyen javaslatunk nem volt! Volt, Kósa úr? Rendkívüli ülést hívattunk össze, de önök levették napirendről ezeket a javaslatokat. Ilyen javaslat volt az embercsempészet büntetésének szigorítása. Itt ültek és hüledeztek, amikor azt mertem mondani MSZP-s vezérszónokként, azt üzenjük meg Magyarországról az embercsempészeknek és ne a menekülőknek, hogy aki az ő életüket veszélyeztetve és az ő nyomorukat kihasználva ebből akar hasznot szerezni, az nagyon hosszú évekig börtönben fog rohadni. Itt hüledeztek és kikérték maguknak a kifejezést, most pedig behozzák szöveg szerint ugyanazt a javaslatot, amit akkor napirendre sem vettek. Szégyelljék magukat! [[Kunhalmi Ágnes: Még jó, hogy vagyunk! Zaj a kormánypártok soraiban.]] Az elmúlt hónapok eseményeit összegezve: az MSZP minden alkalommal felhívta a figyelmet a kibontakozó menekültválságra, a Fidesz ezzel szemben vagy fel sem ismerte, vagy tudatosan semmit nem tett a várható menekülthullám kezelésére. Nyolc hónap tömény gyűlöletkeltő propaganda, majd július végétől meghozott ötletszerű, kaotikus kormányzati intézkedések láttán felvetődik a kérdés: a Fidesz és az Orbán-kormány valóban totálisan alkalmatlan a helyzet kezelésére, vagy a Fidesz szándékosan fokozza a feszültséget, hogy később így igazolja a magyar emberek jogait is korlátozó rendteremtést? Az előttünk fekvő törvényjavaslatok alapján inkább ez utóbbi magyarázatot tudjuk elképzelni. Ez a javaslat ugyanis nem a kedélyek lecsillapításáról, a válság enyhítéséről vagy a normális élet körülményeinek biztosításáról szól, épp ellenkezőleg, a cél a feszültség növelése, a konfliktusok kiélezése, az izgalmi állapot fenntartása. Tudatosan teremt olyan helyzetet az országban, amivel igazolhatja idegengyűlölő kampányát és a későbbi rendteremtését. Ezek a törvényjavaslatok immár messze nem holmi népszerűség-növelést célzó propagandakiadványok, ugyanis ezek a törvényjavaslatok már a magyar emberek legalapvetőbb jogainak a korlátozásáról szólnak. Néhány példa: engedély nélkül átkutatható bármely magyar állampolgár lakása. Járványügyi ellenőrzés címén a rendőrök akár engedély nélkül huzamosabb ideig a magyar emberek magánlakásában tartózkodhatnak. A Magyar Honvédség katonái a magyar állampolgárokkal szemben intézkedhetnek, közúti ellenőrzést végezhetnek, személyi szabadságot korlátozó intézkedéseket tehetnek. A katonák még tömegoszlatást is végezhetnek akár a magyar állampolgárokkal szemben is a maguk javaslata szerint. Lényegében a rendőrség és a honvédség olyan jogosítványokat gyakorolhat Magyarország területén, mintha megszálló hatóságok lennének. Kormánypárti képviselőtársaim, magukat kereszténydemokratának valló politikusok, egyáltalán elolvasták, hogy mit akarnak önökkel megszavaztatni? Nem látják, milyen rettenetes korszakot idéz az, amikor a rendőrség külön engedély nélkül behatolhat magánlakásokba az ott elbújó vagy az ott bújtatott, jogellenesen tartózkodó személyek felkutatása érdekében? Emlékeznek erre a korszakra Magyarországon, tisztelt képviselőtársaim? [[Zaj a kormánypárti oldalon.]] Éppen most készülnek felrúgni a rendszerváltás egyik legelemibb konszenzusát, amikor feljogosítják a honvédséget a magyar állampolgárokkal szembeni rendészeti fellépésre. Kérdezem tisztelt képviselőtársaimat: itt tartunk? Valóban már most meghaladja a civil hatóságok és a rendőrség, a rendészeti szervek képességeit a helyzet kezelése? Miközben hónapok óta tudják, hogy mi várható, miközben január óta pontosan tudják és hangoztatják, hogy milyen menekültáradat vár Magyarországra, önök egy ilyen törvényt terjesztenek ide?! Ilyen esetben egy normális demokráciában a kormány bocsánatot kér és beadja a lemondását, hölgyeim és uraim! Ez a törvényjavaslat és a honvédség bevetése Magyarország területén kimondása annak, hogy önök a rendőrség, a katasztrófavédelem, a titkosszolgálat és a magyar állampolgárok rendjét és békéjét fenntartani hivatott szervekkel képtelenek kezelni a helyzetet. De akkor tessék már végre ezt mondani, tisztelt képviselőtársaim, és ne beszéljenek mellé! Végezetül, tisztelt képviselőtársaim, összegezve: az egyre drámaibbá váló menekültügyi válságot kihasználva napról napra egy szélsőjobboldali és a jelek szerint egy még szélsőségesebb párt licitál egymásra őrültebbnél őrültebb ötleteikkel. Keserű történelmi tapasztalat, hogy totális hatalmi önkény, a magyar emberek legalapvetőbb jogainak korlátozása lesz a következménye annak, ha a társadalom utat enged ennek az őrületnek. Ilyen körülmények között kell legyen egy józan parlamenti párt, amelyik észnél marad, és a válsághelyzetben hatékony, jogállami megoldásban érdekelt. Az MSZP ilyen párt. [[Zaj a kormánypárti oldalon.]] Ezért felszólítjuk a Fideszt és a kormányt, hogy vonja vissza a magyar állampolgárok jogait korlátozó javaslatukat. A Fidesznek is be kell látnia, hogy a kialakult feszült helyzetben a politikai haszonszerzésből folytatott gyűlöletkampánya immáron életveszélyessé vált. A magyar emberek biztonságának szavatolása és a szerb-magyar határon kibontakozó humanitárius válság kezelése érdemi intézkedéseket követel. Az MSZP hajlandó leülni tárgyalni a magyar kormánnyal és a Fidesszel, ha jogállami és hatékony megoldást akarnak. [[Zaj a kormánypárti oldalon.]] A Fidesz döntse el, hogy a beterjesztett javaslatok szellemében a Jobbikkal karöltve megkezdi-e a magyar állampolgárok alapvető jogait védő garanciák felszámolását, és közben szinte állatként kezeli az ideérkező menekülteket, vagy él az MSZP által felkínált lehetőséggel, és a magyar emberek jogait és biztonságát szavatoló, az emberiesség alapvető követelményeit is tiszteletben tartó hatékony, de jogállami intézkedéseket terjeszt az Országgyűlés elé, amelynek támogatására akkor bizton számíthat az MSZP részéről. Köszönöm, hogy meghallgattak."
1,u2022-06-13-21,OTHER,Momentum-frakció,0.673828125,2022-06-13,0.25710391998291016,"Köszönöm a szót. Tisztelt Képviselőtársaim! 2011 és ’13 között Berlinben éltem és végeztem el a közgazdaságtani mesterképzést. Azért tanultam ott, mert korai egyetemi éveim alatt a Corvinus Egyetemen egy olyan közeg vett körül, ahol természetes volt az, hogy ha lehetőségünk nyílik rá, akkor a világot látni kell, tudásunkat és tapasztalatunkat érdemes és jó külföldön gyarapítani. 2013-ban pedig azért jöttem haza, mert tudtam és éreztem, hogy én itt szeretnék élni, én Magyarországért szeretnék dolgozni, nekem itt van dolgom, ez a hazám, ez a közösségem. A minap Balatonaligán jártam, ahol Mészáros Lőrinc és Tiborcz István a Balaton egyik leggyönyörűbb partszakaszát teszik éppen tönkre. Ismerős ez a történet Újbudáról, és ismerős ez a történet az ország számos szegletéből, ahol újra és újra a beton győz a természet, a kapzsiság pedig a jövőnk fölött. A tóparttól pár száz méterre, az aligai vasútállomáson egy emlékmű Széchenyiről, a déli vasút megálmodójáról emlékezik meg, tőle idézek: „Nem hal meg az, ki milliókra költi / Dús élte kincsét, ámbár napja múl”. Önöknek négyszer is megadatott a lehetőség, hogy hasonló örökséget teremtsenek, no nem saját maguknak meg a családjuknak, hanem a magyar nemzetnek, ehhez képest amit tesznek, az az, hogy a milliókat a köz kárára, saját dús életükre költik. [[13.50]] Széchenyi mondta azt is, hogy „Egy nemzet ereje a kiművelt emberfők sokaságában rejlik”. Nos, nincs kétségem afelől, hogy 150 év múlva senki nem fogja az önök munkáját ezzel az idézettel összekötni, mert az oktatásban nincs egyetlenegy olyan mutató sem, amely alapján büszkék lehetnének munkájukra. Amikor hazajöttem Berlinből, egy közeli szerettemet veszítettem el egy betegség következtében. Láttam, hogy milyen körülmények között próbálnak gyógyulni tisztességes, rendes, az életüket végigdolgozó emberek. Láttam, hogy mennyire méltatlan az egész országra nézve az, ahogy a betegségeknek kiszolgáltatott emberekkel bánunk. Tíz évvel később: kijött a múlt héten a 2023-as költségvetésitörvény-javaslat, amelyből egyetlenegy dolog kristálytisztán látszik: megy minden tovább ugyanúgy, mint eddig. Nem lesz érdemi béremelése a pedagógusoknak és az ápolóknak, nem lesz méltányos adópolitika, nem lesz igazságos közteherviselés sem. Különadókat vagy ahogy önök Marx után szabadon nevezik , extraprofitadót vetnek ki, hogy a vállalatok mögé bújva tereljék saját magukról a felelősséget abban, hogy mennyire nehéz lesz a magyar embereknek a válság, az infláció és a drága euró következményeit elviselni a következő időszakban. Apropó euró, ez a költségvetés azt is tisztán megmutatja, hogy önök szembemennek a magyar emberek csaknem 70 százalékának világos akaratával, mert nem dolgoznak az euró mihamarabbi bevezetésén. A másik igazi nagy bűnük a közösségekben, a lelkekben végzett rombolásuk, amivel több százezer tehetséges fiatalt és időst üldöztek el országhatárokon kívülre, kiknek soha nem mondták azt, hogy szükség van rájuk itthon; kiknek soha nem mondták azt, hogy jöjjenek haza Magyarországra. Vannak, akik itthon maradtak, de ők sem tudnak beilleszkedni az önök rendszerébe, mert annak minden eleme úgy van felépítve, hogy a másképp gondolkodók, a másképp érzők ne érezhessék benne otthon magukat. Bár a politikájuk semmit nem látszik változni, egy fontos dolog igenis megváltozott az elmúlt időszakban a magyar politikában. A Momentum új parlamenti frakciójának tíz tagja dolgozik mostantól egy olyan országért, ahol érték a tudás, érték a teljesítmény; ahol segítünk az elesetteknek; ahol minden gyereknek esélye van egy boldog és teljes életre; és ahol a jövőnkbe befektetünk, nem pedig feléljük ezt; ahol egy véres háborúban nem kérdés, hogy az agresszorral szemben kiállunk, és ahol mindent elkövetünk a tőle való függetlenedésért; és ahol a politika nem a gyűlöletkeltésen, hanem közösségek építésén alapul. Azért állok ma itt és mondom első parlamenti fölszólalásomat, mert április 3-án az újbudaiak többsége nekem szavazott bizalmat az országgyűlési választáson. Ezzel a megtisztelő felhatalmazással teszek amellett hitet, hogy a következő négy évben minden olyan dologgal szemben bátran és hangosan ki fogok állni, amely szembemegy az én és a Momentum közösségének értékeivel, és hogy kitartással és odaadással fogok dolgozni egy olyan Újbudáért és egy olyan Magyarországért, ahol végre mindenki itthon érezheti magát. Köszönöm szépen."
1,u2017-10-17-53,OTHER,JOBBIK-frakció,0.650390625,2017-10-17,0.18196794390678406,"Köszönöm a szót, elnök úr. Tisztelt Képviselőtársaim! Jelen törvény célja az egyrészről az Európai Közösség és annak tagállamai, másrészről a Libanoni Köztársaság közötti társulás létrehozásáról szóló euromediterrán megállapodás, valamint az ahhoz csatolt jegyzőkönyvek kihirdetése. Az egyezmény célja a felek közötti politikai párbeszéd számára megfelelő keret biztosítása, az áruk, szolgáltatások és tőke kereskedelmének fokozatos liberalizálásához szükséges feltételek megteremtése, a felek közötti kereskedelem, valamint a kiegyensúlyozott gazdasági és társadalmi kapcsolatok bővítésének előmozdítása, illetve a gazdasági, társadalmi, kulturális, pénzügyi és monetáris együttműködés fejlesztése. [[12.50]] Libanon a Közel-Kelet legstabilabb állama, így az EU számára a környék legfontosabb partnere. Ez nem csupán gazdaságilag és politikailag igaz, Libanonban, ahogy arról már szó esett, jelenleg körülbelül másfél millió menekült tartózkodik, főleg szíriaiak. Ez az ország lakosságának harmadát jelenti, emiatt az Európai Unió és Magyarország elemi érdeke is, hogy Libanon stabil maradjon, ugyanis egy ottani háború újabb hatalmas menekültáradatot indítana meg Európa felé. Ebben a vonatkozásban erőfeszítések történtek az elmúlt évek során, s az sem csoda, hogy az Unió rengeteg pénzt és energiát fektet az országba, amelynek egyébként legfontosabb kereskedelmi partnere is az EU. Bár Magyarország kereskedelmi kapcsolatai nem kimagaslóak az országgal, jelen megállapodás ebben is segítségre lehet. Bízom benne, hogy ebből következően fognak majd történni előrelépések, s aláhúznám azt, hogy a Jobbik képviselőcsoportja is támogatja ennek a megállapodásnak és a jegyzőkönyveknek a kihirdetését. Köszönöm szépen. [[Taps a Jobbik soraiban.]]"
1,u2017-09-20-35,OTHER,JOBBIK-frakció,0.51904296875,2017-09-20,0.3203217387199402,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Egy olyan törvényjavaslat van előttünk, amit szerintem Magyarországon minden parlamenti párt, minden frakció támogat, az Európai Unió és tagállamai, másrészről az Afganisztáni Iszlám Köztársaság közötti partnerségi és fejlesztési együttműködési megállapodás, amit különös tekintettel azért is támogatunk, a Jobbik Magyarországért Mozgalom, mert amióta a migráció kérdésként fölmerült - és számtalanszor beszéltünk erről már itt a Magyar Országgyűlésben is -, a Jobbik Magyarországért Mozgalom mindig kifejtette azon álláspontját, hogy a migrációt meg kell állítani, és a migránsokat lehetőleg Európától, de Magyarországtól mindenféleképpen távol kell tartani. És azon álláspontunkat is minden esetben kifejtettük, hogy a migráció problémáját lehetőleg nem Európában kell megoldani, hanem azokban az államokban, ahol a migráció felvetődött, ahonnan elindul, ami a kiindulópontja ennek. Nyilván az sem megoldás önmagában, hogy Európa határán tömegek várakoznak arra, hogy bejussanak Európába, hanem az lenne a legjobb, hogyha ezt megoldanánk azokban az országokban, ahol keletkezik a probléma. Azt is látnunk kell, amikor néztük a migránsok etnikai összetételét, hogy nagyon nagy részük Afganisztánból érkezett. Tehát akkor is, amikor a szír válság a tetőfokán volt, a migránsok egyharmada Afganisztánból érkezett. Tehát ez az egyik olyan ország, ahol a migráció, a migránsok kiindulópontja van, tehát mindenképpen az összeurópai érdek az lenne, hogy tegyünk meg mindent azért, hogy ezekben az országokban ne legyen olyan helyzet, hogy a migrációs válság tovább fokozódjon. Ezért is üdvözli Magyarország mindenféleképpen ezt a megállapodást. Mi nem mondjuk azt, hogy önmagában ez a megállapodás eredményre fog vezetni, ez a megállapodás önmagában a migrációs hullámot Afganisztán vonatkozásában meg fogja szüntetni, nyilván nem fogja megszüntetni, továbbra is jönni fognak, de ez úgymond nulladik lépés, egy előzetes lépés abban, hogy ez a helyzet a jövőben megoldódjon. Azt is látnunk kell, hogy Afganisztán történelmi múltja, illetve azok az események, amelyek jellemezték, a folyamatos háború már több évtizede Afganisztán területén, aztán azok a belharcok, amelyek a szovjet hadsereg kivonulását követően lezajlottak az országban, illetve az a háború, ami ott lezajlott, illetve belső problémák, azok nem oldhatók meg egyik napról a másikra, de mindenképpen fontos, hogy az Európai Unió ilyen szinten megtegye azt a nulladik lépést, letegye azt az alapot, amellyel talán meg lehet oldani ezt a problémát. Azt látni kell, hogy egy hatalmas országról beszélünk, hiszen Afganisztán 647 500 négyzetkilométer területtel rendelkezik, tehát hétszerese Magyarország területének. Ehhez képest csak a háromszorosa a lakosság száma, 32 millió lakos. És 1490 USA dollárral az egy főre jutó GDP-jük meglehetősen alacsony, tehát szegények az afgán emberek. Ennek is köszönhető egyrészről az elvándorlás, másrészt az, hogy a gazdaságuk egy részét is a drog működteti, hiszen a drog termeléséről és exportálásáról is ismert. Mindez azt jelenti, hogy a bűnözés is viszonylag magas szinten fordulhat elő az ilyen országokban. Tehát akkor, amikor együttműködési megállapodást kötünk, és ennek az együttműködési megállapodásnak letesszük az alapjait, amennyiben ez majd betartásra kerül a jövőben, azt gondoljuk, hogy mindenféleképpen egy pozitív irányba történő elmozdulást jelenthet. Ezért a Jobbik Magyarországért Mozgalom természetesen támogatja azt. Köszönöm szépen a figyelmet. [[Taps a Jobbik soraiból.]]"
1,u2015-09-21-31,OTHER,JOBBIK-frakció,-0.986328125,2015-09-21,0.9955319762229919,"Tisztelt Elnök Úr! Tisztelt Országgyűlés! Miniszterelnök úr úgy fogalmazott, hogy a probléma a tömeges népvándorlás. Nincs ebben igaza a miniszterelnök úrnak, mert a tömeges népvándorlás valójában már csak okozat. Az ok, a probléma maga az egy igazságtalan, működésképtelen világrend, amely úgy mozog a világban, úgy mozog a különféle régiókban, országokban, mint elefánt a porcelánboltban, saját akarata szerint tesz tönkre országokat és nemzeteket tapos meg. Én tudom azt, tisztában vagyok vele, hogy Magyarországnak nincs meg hozzá a súlya, hogy ezen a világrenden változtasson, vagy csak nagyon kevés súlya van ehhez, de azért mondjuk ki itt magunk között, legalább lássunk tisztán, hogy ezekhez az igazságtalan háborúkhoz, amelyek ezt az egész migrációs válságot elsősorban okozták, mi, Magyarország is hozzájárultunk a támogató szavazatainkkal, a katonáinkkal, az erkölcsi támogatásunkkal, a nevünkkel. Az a baloldal is egyébként, amelyik most félti a migránsokat, nem tudom, hol volt akkor, amikor ezekről a háborúkról dönteni kellett. És felteszem a kérdést, hogy a jelenlegi kormány hol volt, és hol van most, amikor ezeknek a háborúknak a kapcsán talán érdemes volna újragondolni a magyar álláspontot. Az biztos, hogy a magyar érdek nem más, mint hogy Magyarországot meg kell védeni, és az is igaz, hogy eközben egyébként védjük a keresztény európai kultúrkört is. Azt nem tudjuk, hogy Nyugat-Európa fölébred-e vagy sem, és ha felébred, lehet, hogy akkor is már késő lesz, sőt még azt sem tartom elképzelhetetlennek, hogy húsz év múlva újra migránsproblémával kell majd szembesülnünk, de akkor már a Nyugatról idemenekülő, fehér bőrszínű, keresztény európaiak Magyarországra meneküléséről kell majd döntenünk. Mindenestre mi most védjük a saját hazánkat és védjük Magyarországot műszaki határzárral és emberállománnyal. Egyik sem elég önmagában. Csongrád megyében láttuk, hogy a kerítés emberállomány nélkül nem elég, most Baranyában és Somogyban meg azt látjuk, hogy hiába vannak ott emberek, hiába vannak ott rendőrök, hiába van ott a hatóság, kerítés nélkül képtelenek visszatartani a migránsáradatot. Nem akartam a miniszterelnök úrnak adott reakciómban erre kitérni, de itt most mégis megteszem, hogy miközben persze elégedettek vagyunk a kormány intézkedéseivel, azért azt ne felejtsük el, hogy Horvátország vonatokon és buszokon azokat a migránsokat hozta ide át nekünk, akiket annak idején néhány nappal ezelőtt Röszkén visszatartottunk. Én lementem Pélmonostorra, ott a peronon beszéltem a vonatra fölzsúfolt migránsokkal, és köztük több olyan volt, akinek még a sérülése is látszott a magyar rendőrökkel vívott küzdelméből. Gondoljunk bele, hogy föltartottuk nagy erőkkel - egyébként nagyon helyesen - Röszkénél ezeket az embereket, majd tétlenül, bénán végignéztük, ahogy a horvátok buszokkal és vonatokkal Magyarországra küldik őket. Ezen mindenképpen érdemes lenne elgondolkodni és a lehető leghamarabb Magyarország védelmét teljessé tenni. Megfogalmaztam itt ma lépéseket, javaslatokat, a miniszterelnök úr sajnos nem reagált rájuk, ezért újra megfogalmazom, hátha majd Kontrát Károly államtitkár úr reagál rájuk. Az embercsempész bandákkal kezdjünk valamit, próbáljuk meg legalább a magyarországi vonalaikat felszámolni! Én hallok a híradásokban ilyen-olyan kisebb eredményeket, de ha mondjuk, az M5-ösön bemegyek egy benzinkúthoz, tuti, hogy találkozni fogok embercsempészekkel. A másik a határőrség visszaállítása. Nagyon jó, hogy rendőrök és honvédek őrzik most a magyar határt, de azért gondolom, a jelenlegi kormány sem képzeli el azt a jövőben hosszú távon úgy, hogy mindig a rendőrök és mindig a katonák legyenek a határnál. A rendőröknek egyébként sokkal több feladatuk volna, és az biztonsági kockázatot és közbiztonsági veszélyt is jelent, hogy őket folyamatosan el kell vezényelni az alapvető területeikről. Ezért volna nagyon fontos a határőrség visszaállítása. Ezt nem valami mantraként ismételgetjük önöknek, hanem ez tényleg őszinte és jó szándékú javaslat. Kérem, hogy ezt fontolják meg. Ha nem fontolják meg, majd a jövő ki fogja kényszeríteni, államtitkár úr, ezt higgye el nekem. És ha már a határőrséget felállítjuk, akkor azt is kérem, fontolják meg, hogy a civil erőt, a civil védelmi erőt, ami az emberekben megvan - vannak erre tisztességes, erkölcsi bizonyítvánnyal rendelkező és alkalmas emberek -, be lehetne vonni különféle logisztikai vagy egyéb feladatokra a határ megvédésére. Ha ez így van, akkor kérem az Országgyűlést, magunkat, hogy teremtsük meg ennek a törvényi lehetőségeit, üljenek le a szakpolitikusaink, alkossunk erről törvényt, és ezeket az energiákat mielőbb vonjuk be a határ védelmébe, pláne akkor, ha a miniszterelnök úr arról beszél, hogy még téli szünet sem lesz. Szintén kérem megfontolásra az önkéntes sorkatonaságról szóló javaslatunkat, hiszen a férfiaknak a hadkötelezettség amúgy is alaptörvényi előírás, miközben a magyar állam nem biztosítja megfelelő módon a honvédelmi alapismeretekhez való hozzájutást. Én tudom azt, hogy van önkéntes műveleti tartalékosi rendszer, de lehet, hogy szükség volna emellett egy olyan rendszerre, amely sokkal rugalmasabban és sokkal könnyebben tenné lehetővé azt, hogy válsághelyzetben, katasztrófahelyzetben bevonjunk újabb és újabb energiákat, képzett embereket a határ védelmébe. S végül a kvótarendszer. Miniszterelnök úr arról beszélt: lehet, hogy már a héten Európa rossz döntést fog hozni. Akkor ne beszéljünk rébuszokban, hanem mondjuk ki, hogy Magyarország népszavazást fog kezdeményezni, akár uniós szinten arra nézve, hogy nem fogja Európa ránk kényszeríteni a kvótarendszert, ezt nem teheti meg, mert a magyar embereknek nem ez a véleménye, de meggyőződésem, hogy az európai embereknek sem ez a véleménye. Ha pedig így van, akkor meg ne féljünk ettől a népszavazástól, ne beszéljünk rébuszokban, hanem tűzzük ki a célt! Köszönöm a figyelmet. [[Taps a Jobbik soraiban.]]"
1,u2016-02-15-155,OTHER,JOBBIK-frakció,-0.994140625,2016-02-15,0.9958186149597168,"Tisztelt Elnök Úr! Tisztelt Ház! Miközben a migránsokkal szemben egy általam nagyon is támogatott retorikai háború folyik, meglepve tapasztaltam múlt heti szegedi bejárásom során, mikor is sajtótájékoztatót tartottunk a pályaudvar melletti térségben, mögöttünk teljes lelki nyugalommal egy tucatnyi migránsból álló csoport beült egyet gyrosozni mindenféle hatósági és egyéb vegzatúra vagy egyáltalán felügyelet nélkül. Tapasztaltuk mindezt akkor, amikor a térségbe kirendelt élő erőt már elvileg megduplázta a vezetés, és elvileg már egy olyan helyzet állt elő, hogy a kerítést, a fizikai határzárat az önök bevallása szerint tisztességes módon őrizték volna.A helyzet ezzel szemben az, hogy Tóth Péter vezetésével az ottani jobbikosokból álló csapat naponta kapja a jelentéseket nemcsak a kerítés folyamatos megrongálásáról, de bizony arról is, hogy a külterületeken élők, tanyák lakosainak birtokát folyamatosan felprédálják, az ő birtokukon pihennek meg az újonnan érkezők. Tehát megint egy lassú szivárgás kezdődött. Mindezen helyzetet csak tetézi, hogy a Nagyfáról kikerülő migránsok adott esetben a legközelebbi bevásárlóközpontnál zavartalanul találkoznak azon embercsempész bűnözőkkel, akik által tovább veszik az útjukat Nyugat felé. Látható, hogy az, amivel szemben önök a virtuális térben harcolnak, itt van folyamatosan közöttünk, körülöttünk. Mindemellett Vámosszabadi térségéből is újabb jelzések érkeznek, hogy már az autóutakon és a szálló térségében is egyre gyakrabban jelennek meg migránsok. Érthetetlen számunkra tehát, hogy hol van az az önálló határőrség, hol van az a szerveződés, amely képes folyamatosan szavatolni határaink biztonságát. Mert lássuk be, a rendőri erők és a honvédség, bármilyen jól teljesít, nem ez lenne az elsődleges feladata, és önmagában, fenntartható módon nem tudja ezt a problémát megoldani. Kérdésünk tehát egyszerű és egyértelmű: mikorra várható végre egy önálló határőrség felállítása, illetve meddig asszisztál a kormányzat azon elképesztő gyurcsányista romboláshoz, ami leépítette ezt a nagyon fontos szervezetet? [[Taps a Jobbik soraiban.]]"
1,u2018-11-26-5,OTHER,DK-frakció,-1.0,2018-11-26,0.42747145891189575,"Köszönöm. Tisztelt Ház! Tisztelt Képviselőtársaim! Nem várt eseményeket is hozott, hogy önök megszöktettek, Magyarországra csempésztek, majd menekültnek ismertek el egy börtön elől megszökött köztörvényes bűnözőt. Amikor ország-világ azt kérdezte önöktől, hogy mégis miért jöhetett Magyarországra illegális bevándorlóként egy elítélt szökevény, Nikola Gruevszki, és miért nem a tranzitzónában kötött ki, önök azt mondták, hogy azért, mert különleges bánásmódban részesült. Ezzel több probléma van. Az egyik, hogy a törvény szerint a különleges bánásmód csak az alábbi esetekben alkalmazható: ha a menedékjogot igénylő személy kísérő nélküli kiskorú, fogyatékkal élő személy, várandós nő, vagy korábban kínzáson esett át. Az önök VIP-migránsára egyik sem illik, bár egyes források szerint női ruhában lépte át a határt, ettől még természetesen nem lesz valakiből várandós nő. Az sem túl valószínű, hogy a korrupt szökevény miniszterelnök kínzásként élte volna meg a 200 millió forintos páncélozott Mercedese bőrülését. Önök tehát nyilvánvalóan törvénytelenül jártak el, amikor erre hivatkozva szöktettek meg és telepítettek be az országba egy elítélt bűnözőt illegális bevándorlóként. De nem csak a fentiek miatt nem hivatkozhatnak a különleges bánásmódra. A hivatkozott passzust a különleges bánásmódról ugyanis éppen önök vették ki a törvényből, amikor kihirdették a tömeges bevándorlás okozta válsághelyzetet. Amióta Magyarországon bevezették a tömeges bevándorlás okozta válsághelyzetet, ez a rész eltűnt a törvényből, nincs különleges bánásmód nemcsak bűnözőknek, hanem valódi menekülteknek, várandós nőknek és háborúban elárvult gyerekeknek sem. Abból, hogy önök mégis erre hivatkoznak, csak azt a következtetést tudjuk levonni, hogy önök szerint már nincsen tömeges bevándorlás okozta válsághelyzet. Ezt is megéltük, az Orbán-kormány egyszer az életben a valósággal összhangban van, és úgy gondolja, hogy a tömeges bevándorlás okozta válsághelyzet véget ért. Ez egy nem várt következmény. Ezek után az önök szavazói közül már tényleg csak azok fogják elhinni, hogy jön a migránsáradat, akik elvesztették a józan eszüket a fideszes propagandamédia legmélyebb bugyraiban zajló agymosásban, senki más. Ha pedig nincs tömeges bevándorlás okozta válsághelyzet, akkor nincsen közbeszerzés nélküli luxusköltekezés sem. Pár hete még rettenetesen drága autókat vásároltak erre hivatkozva, mostantól ennek is vége, mostantól a börtön kockázatát vállalják, amikor közbeszerzés nélkül költik az európai magyarok pénzét, ahogy tették ezt az elmúlt három évben is. Lehet választani: embercsempészet vagy korrupció miatt mennek majd börtönbe. Az egyiket mindenképpen elkövetik, ha egyszerre csempésznek köztörvényes szökevényeket a különleges bánásmódra hivatkozva, és költik a pénzünket közbeszerzés nélkül, az előbbit lehetetlenné tevő válsághelyzettel indokolva. A kettő együtt nem megy. Önök hozták ezeket a törvényeket, képviselőtársaim, legalább ismernék ezeket! Bocsássák meg nekem, de európai magyarként szeretek nyíltan és őszintén beszélni. [[Felzúdulás a kormánypártok soraiban.]] Mondjuk ki, önök közül jó páran, nem kevesen bilincsben és vezetőszáron fogják befejezni a politikai pályafutásukat. Amikor a magyarok elkergetik ezt a kormányt, amely még abban az egy dologban is hazudott nekik, amire hivatkozva loptak, és nem kormányoztak az elmúlt években, akkor mindent el fognak veszíteni, még a személyes szabadságukat is. A hatalommal odalesz az ügyészség, az ügyészséggel pedig odalesz a törvényenkívüliség. Akkor majd a mostani legfőbb ügyésszel fognak osztozni egy pár négyzetméteres börtöncellán. Még azt sem fogja tudni senki, hogy milyen körülmények között lesznek a börtönben, hiszen kitiltották a börtönökből a civil szervezeteket, akik ezt ellenőriznék. Mi, európai magyarok, borzasztóan várjuk, még államtitkár úr esetében is, hogy a rács megfelelő oldalára kerüljenek. [[13.20]] Vagy persze ott a másik lehetőség, hogy mehetnek majd önök is Putyin gazdához menedékjogot kuncsorogni, ahogy tette azt macedón kollégájuk önöknél. Mi, európai magyarok nem fogjuk hagyni, hogy önök is megszökjenek az országból, amikor felelősséget kell vállalniuk a tetteikért. Nem fogjuk hagyni, hogy a magyarok kirablása után önök moszkvai milliárdosként éljék az életüket egy menedékjog mögé bújva. Ne higgyék, hogy önöknek is lesz olyan átmeneti szerencséjük, mint Gruevszkinek volt. Mi, európai magyarok tenni fogunk róla, hogy ne legyen se végleges, se átmeneti szerencséjük. Köszönöm szépen. [[Taps a DK soraiban. Zaj az ellenzéki oldalon.]]"
2,u2022-05-24-15,Fidesz-KDNP,KNDP-frakció,0.59912109375,2022-05-24,0.18708734214305878,"Köszönöm szépen a szót, elnök úr. Tisztelt Képviselő Úr! Tisztelt Ház! Arra törekedett a kormány az elmúlt 12 esztendőben, hogy a közszolgálatban dolgozókat becsülje meg mind erkölcsileg, mind pedig anyagilag. Ezt fogjuk tenni a következőkben is. Bízunk benne, hogy a magyar gazdaság lesz annyira erős, hogy ebből ezt meg tudjuk tenni. Mindig az volt az alapelvünk, szemben a baloldali kormányokkal, akik hitelből próbáltak olykor fizetést vagy nyugdíjat fizetni, hogy mindig a gazdaságot élénkítettük, és a gazdaság többletéből tudtunk mindenkinek többet adni, hogy mindenki előrelépjen. Ön azt mondta, hogy azt vizionálja, hogy felmondási hullámok várhatók a közszférában. Tisztelt Képviselő Úr! Amikor önök kormányoztak, akkor nem felmondási hullám, hanem elbocsátási hullám volt a közszférában, ne felejtsük el, önök 15 ezer pedagógust tettek utcára, és 6 ezer egészségügyi dolgozót tettek utcára, mindeközben pedig annyira alulfinanszírozták az önkormányzatokat, hogy az egyéb szociális ellátó intézményeknél is hiány volt. 1300 milliárd forintos adósságot halmoztak fel az önkormányzatok, pontosan azért, mert nem adtak elegendő pénzt arra, hogy ezeknek az embereknek a fizetését az önkormányzatok oda tudják adni. Úgyhogy ön felmondási hullámot vizionál, tisztelt képviselő úr, bízunk benne, hogy ez el fog maradni. Ugyanakkor az mégiscsak elbocsátási hullám, amiről önök döntöttek, nos, ezeket a javaslatokat mi nem fogadnánk meg. Az elmúlt 12 évben sem fogadtuk meg, és a következő években sem szeretnénk elfogadni, mert nem gondoljuk azt, hogy ezt az egészségügyben vagy az oktatásban érdemes lenne megtenni, sőt kifejezetten károsnak tartjuk. [[11.40]] Ön bérfeszültségről beszélt az egészségügyben, aminek van némi alapja, de nézzük, hogy hogy alakult ki a bérfeszültség! Úgy, hogy az ápolóknak 72 százalékkal emelkedett a fizetése az elmúlt négy esztendőben, az orvosoknak pedig három év alatt két és félszeresére emeljük a fizetését. Tehát valóban nőtt a különbség, de ez azért nőtt, mert az orvosoknak két és félszeresére nőtt a fizetése, az ápolóknak pedig 72 százalékkal. Más helyzet ahhoz képest, amit önök idéztek elő, amikor emberektől elvettek fizetést, amikor csökkentették a fizetést, és azért volt feszültség az emberekben, mert az egyiktől ennyit vettek el, a másiktól annyit; és más a helyzet, amikor aki 72 százalékos emelést kap, az érzi úgy, hogy le van maradva a mellette dolgozó orvos fizetésemelkedéséhez képest, tisztelt képviselő úr. Arra fogunk törekedni, hogy az ápolóknak is fizetésemelést adjunk természetesen, hiszen itt azért van mi lemaradást behozni az előttünk levő húsz esztendőből, de azért mégiscsak másfajta bérfeszültség az, amikor az emelkedés üteme az, ami különbözik. Tudja, hogy egy egészségügyi szakdolgozó az önök kormányzásának a végén, négy-hat éves jogviszonnyal, OKJ-s végzettséggel mennyit keresett? 160 ezer forintot. És most mennyit keres? 357 ezer forintot. Tudja, hogy egy olyan, aki mondjuk, már húsz éve, tehát jó ideje dolgozik, felsőfokú végzettsége volt, egészségügyi szakdolgozó, ápoló, mennyit keresett az önök kormányzásának a végén? 220 ezer forintot. És mennyit keres most, 2020 januárjától? 690 ezer forintot. 220 ezer helyett 690 ezer forint, tisztelt képviselő úr, ha az átlagkeresetet nézem, tehát az alapilletményt és a mozgóbér-elemeket, pótlékokat. Azért 220 ezer forintról 690 ezer forintra emelni és itt már azért egy rutinos és felsőfokú végzettségű ápolóról beszélünk , ezek érezhető emelkedések. Az látható mellette, hogy az orvosok bére valóban jóval magasabb: 1-2 vagy akár 2 millió forint fölötti fizetést is kapnak, és a kettő között van különbség, csak azt hiszem, hogy ez egy olyan dolog, amiről valóban jobban lehet vitatkozni, mint arról, amit önök tettek, hogy az IMF receptje alapján mindenkitől csak elvettek Magyarországon válságkezelés kapcsán. És annak ellenére, hogy épp hogy túl voltunk az elmúlt hónapokban a koronavírus-járványon, de már beköszöntött az energiaválság, és nem sokkal később itt volt a háború is aminek az előszelét éreztük , azért mégiscsak 10 százalékos béremelés volt a pedagógusoknál; 10 százalékos béremelés volt az óvónőknél; volt egy 21 százalékos béremelés az ápolóknál; volt egy 38 százalékos béremelés az orvosoknál; volt egy 20 százalékos béremelés a bölcsődei dolgozóknál; volt egy 20 százalékos béremelés a szociális területen dolgozóknál; volt egy 20 százalékos béremelés a kulturális területen dolgozóknál; volt egy 10 százalékos béremelés a honvédségnél, rendőrségnél dolgozóknál; volt egy hathavi fegyverpénz. Volt egy teljes összegében kifizetett 13. havi nyugdíj, tisztelt képviselő úr; mindezt az egész világot sújtó járványhelyzet vége felé, amikor ez gazdaságilag mindenkit megviselt és a háború küszöbén, előszobájában. Van feladatunk természetesen: folytatni azt a béremelést az orvosoknál, ápolóknál, a szociális dolgozóknál és természetesen a tanároknál is, amit megkezdtünk, de az önök receptje csak tömeges elbocsátásokhoz vezetett. A mi receptünk pedig, bízunk benne, hogy évről évre egyre növekvő megbecsüléshez és anyagi megbecsüléshez is vezet. Köszönöm, hogy meghallgattak. [[Taps a kormánypárti padsorokban.]]"
2,u2018-06-25-38,Fidesz-KDNP,Fidesz-frakció,0.53564453125,2018-06-25,0.14037208259105682,"Ellenzéki kérésre. Köszönöm a szót. [[Derültség a kormánypártok soraiban.]] Tisztelt Elnök Úr! Magyarország költségvetése valóban, amennyiben a jelenlegi formájában vagy a jelenlegihez hasonló formában fogadják el, akkor a biztonságos növekedés költségvetése lesz. Tervezésekor a kormány a családok támogatását, a további adócsökkentést és a teljes foglalkoztatottságot tartotta szem előtt. Azonban, hogy ezeket a célokat elérjük, annak van egy alapvető feltétele, ez pedig a biztonság, mert Magyarország csak akkor erősödhet tovább, ha közben képes fenntartani a biztonságát, és a világ eseményeit elnézve minden okunk megvan arra, hogy a biztonságra sokkal nagyobb hangsúlyt fektessünk; mert a világgazdaságban véget ért az olcsó pénz időszaka, sok európai ország küzd eladósodással, magas munkanélküliséggel és instabilitással is. Nem mellékesen egy kereskedelmi háború is kirajzolódik. Ehhez jön hozzá az a migrációs válság, amit frakcióvezető úr említett, annak minden következményével együtt. A magyar kormány ezeket a körülményeket egyáltalán nem hagyhatja figyelmen kívül. Ezért biztosítunk jövőre a költségvetésben közel 350 milliárd forintot közbiztonságra, a rendőrség működésére és fejlesztésére. Terrorelhárítással kapcsolatos feladatokra 25 milliárd forint jut majd. Emellett januártól újabb 5 százalékkal nő majd a rendőrök illetménye, ami a korábbi emeléseket is figyelembe véve már 50 százalékos növekedés. A honvédség 512 milliárd forintot kap majd, ami 85 milliárddal több, mint az idei összeg, és az a cél középtávon, hogy a védelmi kiadások megduplázódjanak. A biztonsági szempontokat a pénzügyekben is érvényesíteni kell, ezért növekszik a költségvetés tartaléka 50 százalékkal. [[Dr. Vadai Ágnes: Jaj, de… csak nem látszik! Zaj. Az elnök csenget.]] Összességében tehát elmondhatjuk, hogy jövőre a legtöbb területre több forrás jut, de a biztonsággal kapcsolatos kiadásokra ez hatványozottan igaz. A költségvetési vita ezen a héten kezdődik, de közben Brüsszelben is körvonalazódik az új, hosszú távú uniós költségvetés, és azt kell mondanunk, hogy a hazai költségvetés tervezetét és a brüsszeli költségvetés tervezetét egy egész világ választja el egymástól. Mert amíg a magyar költségvetés a növekedést és a biztonságot tartja szem előtt, addig a brüsszeli jelenlegi formájában a bevándorlást támogatja, így rontja a versenyképességet, és hosszú távon a gazdaság sorvadásához vezethet. Az a legnagyobb gondunk a mostani uniós költségvetési tervezettel, hogy az európai állampolgárok helyett a bevándorlásra és a bevándorlóknak adna több pénzt, mindezt a klasszikus uniós források rovására, és mindezt úgy, hogy a britek kilépése miatt az uniós kassza egyébként is kisebb lesz. És hogy mennyire hiányzik a biztonsági szempontok érvényesítése a jelenlegi brüsszeli gondolkodásból, azt jól jelzi az a hivatalos feljegyzés, amit a mostani uniós csúcs előtt tettek nyilvánossá. Itt van nálam, az ellenzéki képviselők is elolvashatják, azért is, mert nagyon sokszor tagadják ezeket a jelenségeket. Na, ebben világosan leírják, hogy a mostani 6,8 milliárd euró helyett a jövőben 10,4 milliárd eurót költenének a bevándorlásra. Tehát ezzel 2027-ig - mert addig érvényes a következő hosszú távú uniós költségvetési keret - kötnék meg a kezünket ebben az ügyben. [[14.20]] Nagyon beszédes az egyik grafikon, ahol a migrációs kiadásokra mint befektetésekre utalnak. Tehát még mindig nem jöttek le arról a gondolatról, hogy a bevándorlás végső soron jó lehet Európának. Nem tudjuk, hogy minek kell még ahhoz történnie, hogy ez megváltozzon. Az is látszik a szövegből, hogy a kötelező betelepítést még mindig erőltetik. S ha ez nem lenne elég, a brüsszeli szövegekben, így például a költségvetési sorokban egyáltalán nem határvédelemről, hanem határmenedzsmentről beszélnek, pedig szerintünk nem menedzselni kellene a határokat, hanem megvédeni úgy, ahogy Magyarország tette, miközben Brüsszelből erre érdemi támogatást nem kapott. Tisztelt Ház! Összefoglalásképp tehát azt mondhatjuk, hogy miközben a magyar költségvetésben érvényesíteni szeretnénk a biztonsággal kapcsolatos szempontokat, addig az uniós tervekben ennek nyomát sem látjuk. Ez nagyon nincsen így ebben a formában rendjén. Tehát Magyarország csak akkor lehet tartósan biztonságban, ha közben Európa is képes megvédeni magát. Sokszor elmondtuk már, most is elmondjuk, hogy a hatékony önvédelem a határok megvédésével kezdődik. Erre kell több pénzt költeni, a határvédelemre. Ez az a legfontosabb üzenet, amelyet a visegrádi négyek az uniós csúcsra magukkal visznek. Kemény vitákra számítunk, de az ország biztonsága miatt az a minimum, hogy ezekbe a vitákba beleállunk. Köszönöm, hogy meghallgattak. [[Taps a kormánypárti padsorokban.]]"
2,u2014-10-20-17,Fidesz-KDNP,Fidesz-frakció,0.494384765625,2014-10-20,0.19992108643054962,"Köszönöm szépen. Igen tisztelt Elnök Úr! Tisztelt Országgyűlés! Harangozó képviselőtársamnak mindannyian hálásak lehetünk, mert az MSZP belső vívódásait és frusztrált helyzetét szépen mutatta be és demonstrálta itt nekünk az előbb, amikor fölszólalásában eklektikus formában jó néhány napi aktualitással próbálkozott. Ezekből néhányat a kormány nevében, tekintettel arra, hogy az MSZP belügyeiről van szó, csak kellő visszafogottsággal igyekszem kommentálni. Magyarországon a politikai korrupció a választók szemében egyet jelent az MSZP-vel. [[Zaj, felzúdulás, közbeszólások az MSZP soraiból. ? Lukács Zoltán: Régebben ennél jobb voltál.]] Tehát, ha valakinek politikai korrupció jut az eszébe, az jelen pillanatban a Magyar Szocialista Pártot jelenti. [[Zaj.]] Ebben az összefüggésben önnek nagy igazsága van… Ha megengedi, elmondom, ebben az összefüggésben önnek nagy igazsága van, hogy a Magyar Szocialista Párt korruptságának lett politikai következménye, mert ha önök nem lettek volna olyan korruptak, amilyenek, nem nyertünk volna kétszer ilyen arányban választást. Tehát igazából a mi választási győzelmünkhöz az önök korruptsága nagymértékben járult hozzá. Ez természetesen senkinek nem ad fölhatalmazást, sem önöknek, sem másnak, csak lássunk világosan, amikor önök korrupcióról beszélnek és korrupcióval való megbélyegzésről, azt részben tapasztalatból teszik, részben pedig a legkorruptabb politikai párt a rendszerváltozás óta, az a Magyar Szocialista Párt volt. [[Felzúdulás, közbeszólások az MSZP soraiból.]] A másik megjegyzés, ami a költségvetésre vonatkozik, a magyar kormány két alkalommal az elmúlt héten áttekintette a gazdasági miniszter költségvetési javaslatát, és a költségvetési javaslatot a törvényeknek megfelelően a Költségvetési Tanácsnak és az Országgyűlésnek benyújtja a 2015-ös évre vonatkozóan, de már 2016-os kitekintésekkel is. Önöknek mindenről mindig a megszorítás jut az eszébe. Nem lesz megszorítás a ’15-ös és a ’16-os költségvetésben sem. [[Zaj, közbekiáltások az MSZP soraiból, köztük dr. Harangozó Tamás Attila: Nem, mert már volt.]] Nem lesz forráskivonás sem a ’15-ös és ’16-os költségvetésben, sőt a ’15-ös költségvetésben amellett, hogy jó néhány társadalmi rendszer a jelenlegi szinten fog üzemelni, és ezt a színvonal-emelkedést meg fogjuk őrizni [[Zaj az MSZP soraiban. ? Az elnök csenget.]] , a következő években a devizahitelesek támogatására és a bankok elszámoltatására kiemelt figyelmet fogunk fordítani. Mondandójának talán a legaktuálisabb része, tekintettel arra, hogy a Nemzetbiztonsági bizottság nemrégen fejezte be az ülését, az az Amerikai Egyesült Államok és Magyarország viszonyát a kormány szerint komolyan, érdemben és mélyrehatóan befolyásoló, jelenleg a sajtó és az ország közvéleménye előtt heverő ügy. Először is azzal szeretném kezdeni, amit annak idején George Bush amerikai elnök itt mondott Budapesten 2006. június 23-án, mégpedig az ’56-os forradalomról való megemlékezés kapcsán: „Magyarország Európa szívében van, Magyarország a szabadság diadalát jelenti a zsarnokság felett, és Amerika büszke arra, hogy Magyarországot barátjának nevezheti. [[Zaj, közbekiáltások, derültség az MSZP soraiban: Az mikor volt már? ? Az már jó rég volt.]] [[14.20]] Azt tudom önöknek mondani, hogy Magyarország számára ebben és minden más, Amerikát illető vitában a legfontosabb tétel az, hogy az amerikai nép és a magyar nép hosszú idő óta kiemelkedő barátságot és meghatározó, önzetlen barátságot ápol egymással. Így volt ez a háború után, így volt ’56 után, amikor emberek százezreit mentették meg az amerikaiak, és így volt akkor is, amikor a ’90-es években mindent megtettek annak érdekében, hogy Magyarországgal szövetségben Közép-Európában kialakuljanak a demokratikus intézményrendszer jogállami föltételei. És így volt ez akkor is, amikor együtt szövetségesként harcoltunk adott esetben a NATO-misszióban, vagy próbáltunk közösen a délszláv háborúknak véget vetni, és a Balkánon békét teremteni. Magyarország megbízható és jó szövetségese volt részben hivatalosan, részben pedig a két nép közötti baráti tisztelet és barátság okán is az Amerikai Egyesült Államoknak. A magyar kormány a jövőben is tiszteletben fogja tartani a két nép barátságát, sőt ezt tartja a legfontosabbnak, és a mai ügyet is úgy tekinti, hogy hogyan érintheti ez a két ország és a két nép barátságát, a magyar kormány számára pedig stratégiai szövetséges az Amerikai Egyesült Államok. Ezeréves államiságunk története ellenére mi egy kis ország és kis nép vagyunk, ezért szükségünk van nagy barátokra, és ebben a helyzetben a helyzet megértéséhez szükségünk van az Amerikai Egyesült Államok segítségére. Tudomásul vesszük azt, hogy az Amerikai Egyesült Államok ideiglenes ügyvivője szerint több magyar állampolgárral szemben az Amerikai Egyesült Államok jogi eljárásának teljes mértékben megfelelő jogi korlátozásokat, belépési korlátozásokat alkalmaz az USA területére, de barátként, olyan barátként, ahol a két nép igazi barát és szövetséges, segítségért fordul a magyar kormány az Amerikai Egyesült Államok kormányához annak érdekében, hogy igazi barátként tájékoztassa a magyar kormányt az Amerikai Egyesült Államok kormánya arról, hogy mindez miért történik. Hivatkozva arra az állításra, amely szerint az Amerikai Egyesült Államok kormányának hivatalos és megbízható, hiteles információja van arról, hogy ezen személyek milyen ügyekbe keveredtek, sem a személyeket, sem az ügyeket a magyar kormány semmilyen formában nem ismeri. [[Taps a kormánypártok soraiból.]]"
2,u2021-10-19-45,Fidesz-KDNP,KNDP-frakció,-0.91650390625,2021-10-19,0.1371930092573166,"Köszönöm szépen a szót. Tisztelt Elnök Úr! Sajnálom, hogy Varga képviselő úr kiment, hiszen ő a gazdasági helyzetről kezdett el értekezni. Egy MSZP-s képviselőtől hallhattunk kioktatást, hogy milyen állapotban van a magyar gazdaság. Amikor 18 százalékos második negyedévi GDP-növekedés van, amikor rekordszintű a foglalkoztatás, 4,7 millióan dolgoznak Magyarországon, erre azt mondja az MSZP-s képviselőtársam, hogy milyen a gazdasági helyzet, és miért nem erről beszélünk. Hát, beszéljünk nyugodtan erről! S aztán majd Varju képviselő úrra is rátérek, aki azt mondta, hogy Quaestor-károsulttal beszélgetett a hétvégén. Akkor miért nem küldte oda őket a baloldali háttérembereikhez, akik a Quaestor-botrány mögött állnak? Miért nem mondta, hogy majd beszél ön velük? [[Varju László: Győrbe küldöm őket!]] Z. Kárpát Dánielnek mondom, hogy nagyot fordult azóta a világ önök körül. Z. Kárpát Dániel 2016-ban még MSZP-s botránynak nevezte a Quaestor-botrányt egy sajtótájékoztatón közleményben. Most meg hirtelen megváltozott a véleményük. Majd akkor önhöz irányítjuk a további kérdezőket is. De Varga képviselő úrnak szeretném mondani a következőket. Az állam például jelen pillanatban is arról tárgyal, hogy a repteret visszavásárolja nemzeti tulajdonba, mert önök eladták. Egész egyszerűen kiárusították a nemzeti vagyont. Z. Kárpát Dániel arra esküdött föl megint a szövetségben, hogy ez történjen. 2006-ban önök eladták a repteret, a Liszt Ferenc Nemzetközi Repülőteret, áron alul egyébként. Ebből befolyt egy nagy összeg a költségvetésbe, s mégis akkor, a válság előtti pénzbőség éveiben Magyarország volt a világon a második helyezett a legnagyobb költségvetési hiány tekintetében, csak a háború sújtotta Libanon előzte meg Magyarországot, és volt rosszabb a mutatója a költségvetési hiány tekintetében. Akkor még Mellár professzor úr is másképp gondolkodott erről a világról, most ő is ezt szeretné visszahozni. Befolyt a reptér összege az államkasszába, mégis a második legnagyobb költségvetési hiányt sikerült összehoznia Gyurcsány Ferencnek, Varju Lászlónak és a többieknek, hiszen Varju képviselő úr akkor is gazdasági kérdésekkel foglalkozott. Kétszeresére emelték a villany árát, háromszorosára a gáz árát. Látjuk, hogy most mi történik Európában, hogy elszabadult rezsiárak vannak, hogy kétszer-háromszor-négyszer annyit fizetnek a rezsiért Nyugat-Európa nagyvárosaiban, mint amennyit Budapesten kell fizetni. Ha önök lennének kormányon, pont ugyanaz lenne a helyzet, mint Nyugat-Európa nagyvárosaiban az elszabadult rezsiárakkal. S akkor ebben a helyzetben Varga képviselő úr azt mondja, hogy beszélgessünk a költségvetési helyzetről és a gazdasági helyzetről. Amikor pontosan önök voltak azok, akik 192 állami, egyébként többségében nyereséges állami céget kiárusítottak áron alul haveroknak, külföldi érdekköröknek és mindenki másnak. Varga képviselő úr 2006-ban országgyűlési képviselő volt, tehát pontosan tudta azt, hogy mi történik a reptér eladása kapcsán, amit most óriási erőkkel és óriási áldozatok árán próbálunk nemzeti tulajdonba visszaszerezni. De így volt egyébként az energiaszektorral, így volt nemzetbiztonsági, nemzetstratégiai ágazatokkal. Önök nemes egyszerűséggel fogták az egészet, és a haveroknak meg külföldi érdekköröknek odaadták, eladták. S akkor arról beszél itt Varga képviselő úr, amikor önök tönkrevágták a magyar gazdaságot, államcsődközeli helyzetbe sodorták az országot, hogy beszélgessünk inkább a gazdasági helyzetről, és megpróbál bennünket kioktatni gazdaságpolitikából. Amikor rekordszintű lehet a növekedés idén, rekordszintű a foglalkoztatás, minden évben egyre több beruházás érkezik, folyamatosan nő a magyar cégek exportja, folyamatosan nőnek a bérek. Én nem mondom azt, hogy ott vagyunk már, ahol szeretnénk lenni, de hogy folyamatosan egyre jobb és jobb számokat produkál az ország, s egyre jobb és jobb helyen tartunk ezen az úton, az egészen biztos. Felháborítónak tartom, hogy szocialista meg gyurcsányista képviselők arról beszélgetnek, hogy bezzeg akkor a gazdasági helyzet milyen volt, és leszólják a mostani gazdasági helyzetet, amikor egyébként kőkemény része volt Varju Lászlónak, kőkemény része volt Varga Lászlónak, kőkemény része volt Gyurcsány Ferencnek abban, hogy akkor odajutott az ország. S persze korábban még nem így volt, mert Z. Kárpát Dániel akkor még ugyanúgy kritizálta ezt a korszakot; most már a keblére öleli, és segít megvalósítani ugyanennek a második felvonását. Varga képviselő úr közben visszatért közénk, nos, képviselő úr, önnek is üzenném, hogy ön ekkor országgyűlési képviselőként részt vett ezekben a káros gazdasági döntésekben. Ha a gazdasági helyzetről szeretne beszélgetni a képviselő úr, akkor én több szerénységet javaslok és kevesebb hazugságot a mostani gazdaságpolitikai rendszerről. Köszönöm szépen. [[Taps a kormánypártok soraiban.]]"
2,u2018-11-27-310,Fidesz-KDNP,Fidesz-frakció,-0.93310546875,2018-11-27,0.9958412647247314,"Köszönöm szépen, elnök úr. Tisztelt Országgyűlés! Úgy látom, hogy az Országgyűlésben csak a kormánypártok képviseltetik magukat. Beletekintve az előző napirend álvitájába, az jól látható, ma megjelent egy közvélemény-kutatás, amely világossá tette, hogy a magyar emberek nem hajlandók együttműködni, nem hajlandók támogatni a magyar ellenzéket. Nyilván ezen nagyon felmérgesedtek, hiszen ezek az eredmények sokkal rosszabbak, mint amit egyébként 2018 áprilisában a választásokon elértek, és ezért úgy gondolták, én legalábbis ezt vettem ki az előző napirendből, hogy a hisztériakeltéssel, handabandázással, hazudozással, obstrukcióval, kőkemény obstrukcióval bosszút állhatnak a magyar embereken, illetve itt a parlamentben a kormánypártokon. De úgy látom, hogy ez sem sikerült a hazai ellenzéknek. Nos, tisztelt Országgyűlés, az előttünk fekvő törvényjavaslat egy új kategória, egy új munkáltatási kategória, a honvédelmi alkalmazottak jogállásáról szóló törvényjavaslat. Engedjenek meg egy Tisza István-idézetet, mielőtt rátérnék konkrétan a törvényjavaslatra: „A világtörténelem mérlegének serpenyőjébe dobattunk, és saját súlyunktól függ, hogy e serpenyő mily eredményt fog mutatni.” Jelen javaslat a közelmúltban tárgyalt javaslattal együtt adja ki azt az egészet, ami a honvédelem nem haditechnikai fejlesztéséhez szükséges. [[0.10]] A 2011. évet követően Magyarország keleti szomszédságában kiújuló új típusú, de semmiképpen sem hagyományosnak mondható fegyveres konfliktus kapcsán szokás említeni a hibrid vagy proxy háborút. Az elmúlt napok eseményei önmagukért beszélnek, mondhatnám úgy is, ha képviselőtársaim olvasnak híreket, jelen expozé megtartására sincs igazán szükség. Az elmúlt napok csak igazolják a kormányt abban, hogy a nemzetközi világbékének vége, aki nem ébred föl, az nem felelős vezető, nem képes a hazáját megvédeni. Clausewitz ezt így fogalmazta meg: az előre nem látott lehetőségeket azonnal használd ki, és az előre nem látott nehézségekre tettekkel felelj. A magyar kormány elkötelezett az erős honvédelem kiépítésében és annak fenntartásában. Ennek része, legfőbb és legmeghatározóbb része a honvédség nemrég tárgyalt új struktúrájának kialakítása, de része a teljes, civil és katonai személyi állomány helyzetének, jogállásának rendezése is. Ennek keretében másik törvényünkkel összefüggésben 2019. január 1-jétől a kormány egy új jogállást kíván bevezetni honvédelmi alkalmazott elnevezéssel. Honvédelmi alkalmazott lesz a honvédelmi szervezetnél foglalkoztatott polgári, azaz civil alkalmazott. Ezzel érdemi változás a honvédségnél most is közalkalmazottként dolgozó hétköznapjaiban csak kisebb mértékben következik be, például, hogy szakterülete tekintetében éves honvédelmi, de egyáltalán nem kifejezetten katonai továbbképzéseken kell majd részt venni. A honvédelmi alkalmazottak olyan alkalmazottak, akik a honvédelmi szervezetek keretein belül dolgoznak napi szinten, ebből következően ismerik annak felépítését, működését és szervezeti sajátosságait. Mivel együtt mozognak, de mondhatjuk azt is, hogy eddig is együtt mozogtak a honvédekkel, a közalkalmazotti törvény eddig is ismerte a honvédségi közalkalmazottakra vonatkozó külön eltérő szabályokat, most azonban egyfajta profiltisztítás fog bekövetkezni, ezzel is elősegítve a honvédségi civilek és a katonák még szorosabb együttműködését, a különböző alakulatok polgári alkalmazottai jogállásának egységesítését, végső soron a honvédség operativitásának növelését. A honvédelmi alkalmazott jogviszonnyal járó többletkötelezettségek vállalását a közalkalmazottakhoz képest ugyanakkor többletjuttatással fogjuk kompenzálni. Kétségtelenül a honvédelmi alkalmazottak civil foglalkoztatottjai ugyan a Magyar Honvédségnek, számos esetben azonban igazodniuk kell mind feladatvégzésük, mind magatartásuk tükrében a Magyar Honvédségben uralkodó szervezeti rendhez és fegyelemhez. Erre tekintettel bizonyos többletjuttatásokra és néhány korlátozásra, néhány kötelemre is szükség lesz, amelyek Magyarország és a magyar emberek biztonságának, valamint a Magyar Honvédség biztonságos feladatellátásának érdekeit szolgálják. Ezért a honvédelmi alkalmazottak tekintetében a katonákhoz közelítő, sőt többletjuttatások esetén több helyen azt is el is érhető szabályozás bevezetése indokolt. Különleges jogrend idején a honvédelmi alkalmazott nem élhet a jogviszonyáról való lemondással. Ez azonban a honvédelmi ágazatban nem ördögtől való, a honvédségi közalkalmazottak jelenleg is úgynevezett meghagyásban vannak, azaz azért nem hívhatók be katonának hadiállapot idején, mert rájuk ott és akkor, abban a közigazgatási egységben, abban a civil beosztásban van szükség. Az előterjesztő ezzel is meg kívánja erősíteni a honvédelmi ágazat különleges jogrendi működését, illetve annak szakmai és civil biztosítását. Tisztelt Képviselőtársaim! A honvédelmi alkalmazottakra vonatkozó, a közalkalmazottakhoz képest hangsúlyozom most már többedszer tervezett kedvezőbb szabályok az alábbiak. Az egyes munkakörök betöltéséhez a jogviszony létesítésekor nem kell pályázatot írni, ezt a javaslatot a munkáltatói jogkört gyakorló döntésére bízni. A javaslat értelmében gyorsabb és egyszerűbb lesz a honvédelmi alkalmazotti jogviszony létesítése. A javaslat a honvédelmi alkalmazottak esetében a honvédelmi alkalmazotti jogviszony egységes jellegéből adódóan a kollektív szerződés helyett miniszteri, rendeleti szintre utal egyes jogosultságokat, kedvezményeket, illetve a jogosultságok feltételeinek megállapítását, ezáltal minden honvédelmi szervezetre vonatkozóan egységes szabályozást fog megvalósítani. Az alapilletmény tekintetében a közalkalmazottakra vonatkozó és felülről nyitott szabályozást biztosító illetménytáblához hasonlóan kialakított és az ágazati sajátosságoknak megfelelő illetménytáblát határozunk meg itt a honvédelmi alkalmazottak esetében is. A honvédelmi illetménykiegészítés annak érdekében jár, hogy a vállalt többletkötelezettség miatt illetmény szempontjából a honvédelmi alkalmazotti jogviszony a közalkalmazotti jogviszony fölé emelkedhessen, a honvédelmi alkalmazottak részére magasabb összegű honvédelmi illetménykiegészítést állapít meg. A végkielégítésnél: jelenleg a közalkalmazottaknál a végkielégítés mértéke 20 évnél éri el a maximumot. Ez 8 havi távolléti díjat jelent. A hivatásos és szerződéses katonákra vonatkozó szabályok mintájára ezt egészíti ki 25 és 30 év után járó végkielégítéssel, 9, illetve 10 havi távolléti díjjal az új jogszabályjavaslat. Jubileumi jutalomnál: jelenleg a közalkalmazottaknak nincs 30 év feletti jubileumi jutalma, a honvédelmi alkalmazottakra vonatkozó szabályozás szerint azonban 35 és 40 év után további ötévente újabb jutalom jár, 7 havi mértékben. Ez a hivatásos és szerződéses állományra vonatkozó szabályokkal teljes mértékben megegyező. Nos, tisztelt Országgyűlés, még egyszer szeretném hangsúlyozni, az államnak kötelessége gondoskodni az állampolgárairól, mondhatni, ez egy alapelv. Ugyanakkor ezen belül minden munkáltatónak, az államnak is az a kötelessége, hogy gondoskodjon az általa alkalmazottakról. Az államnak az is kötelessége, hogy gondoskodjon a hon védelméről, a honpolgárok biztonságáról. Jelen javaslat a közelmúltban tárgyalt javaslattal együtt adja ki azt az egészet, ami a honvédelem nem haditechnikai jellegű fejlesztéséhez szükséges. Tehát még egyszer idézném Tisza Istvánt: „A világtörténelem mérlegének serpenyőjébe dobattunk, és saját súlyunktól függ, hogy e serpenyő mily eredményt fog mutatni.” Az elmúlt napok eseményei teljes mértékben igazolják a kormányt, a kormánynak azt a tételét, hogy erős ország nincs erős hadsereg nélkül, és az erős hadseregnek nemcsak a technikai, személyzeti alkalmasságát kell megtalálnunk, nemcsak katonákat, jól képzett, ép lelkű, erős katonákat kell alkalmaznunk, nemcsak modern, korszerű hadfelszerelést, hanem azt a jogi környezetet is meg kell teremtenünk, amiben ezt az új típusú hadsereget fel tudjuk építeni, és amiben a teljes honvédelem része megépíthető. Ezért kérem tisztelt képviselőtársaimat, legalábbis, akik itt jelen vannak, hogy a törvényjavaslatot támogatni szíveskedjenek. Köszönöm szépen, elnök úr."
2,u2020-06-12-95,Fidesz-KDNP,Fidesz-frakció,-1.0,2020-06-12,0.9965805411338806,"Köszönöm szépen a szót, elnök úr. „Erős képzelet szüli az okokat” Michel de Montaigne francia filozófus mondata ez. Az az érzésem, amikor hallgatjuk a vitát, hallgatom a vitát, az ellenzék úgy gondolja, hogy a kormánypárti boszorkánykonyhában kutyulgatjuk azt a bizonyos fazekat, és lehetőleg olyan költségvetést állítunk össze, ami mindenki számára rossz ebben a magyar társadalomban. És nagyon furcsa hallani azt, amikor Bangóné képviselő asszony megbékélésről beszél, az, aki 2004-ben a háborúskodáshoz adta az arcát, akinek folyamatosan a parlamenti, sajtóbeli tevékenysége a folyamatos háborúról szólt. Varju képviselő úr, emlékszem, amikor képviselő voltam, amikor ön volt az államtitkár Gyurcsányék idejében, amikor ő miniszterelnök volt, önök tették tönkre az önkormányzatokat, önök adósították el az önkormányzatokat. Tehát furcsa egy DK-s képviselőtől azt hallani, hogy ez a költségvetés kivérezteti az önkormányzatokat. Úgy gondolom, úgy gondoljuk, hogy ez egy stabil költségvetés, nyilván a lehetőségekhez képest, a lehetőségekhez mérten, és higgye el, az, hogy egy családbarát költségvetést sikerült megalkotni, az mindenféleképp támogatásra érdemes és támogatásra javasolandó. Köszönöm szépen. [[Taps a kormánypártok soraiból.]]"
2,u2016-11-23-149,Opposition,MSZP-frakció,0.335205078125,2016-11-23,0.267162948846817,"Köszönöm, elnök úr. Más helyzetekben is kiváló érzéke van ahhoz, hogy a legfeszültebb pillanatokat egy kicsit tudja oldani. Ezt köszönöm egyébként. Tisztelt Államtitkár Urak! Tisztelt Képviselőtársaim! Ennek megfelelően nyilván rövidebbre fogom az általam elmondottakat vagy eredetileg szándékozottakat. Először is azt megállapítanám, hiszen reagálok két percben, ugyanis ezt talán megengedi nekem mindenki, hogy talán érvelni fogok akkor kelet-magyarországi munkám során a Jobbik álláspontjával a műveltségi cenzus kapcsán, tehát hogy szűkíteni kívánják a választójogot, ez azért ennyire a frontban a politizálásukban még nem került elő eddig. Én azt láttam, hogy inkább bizonyos csoportokat próbálnak mindenféle eszközzel megfogni. Nem értek ezzel egyet egyébként, hadd mondjam el, hiszek az általános és titkos választójogban, a pártom is így van ezzel. Azt szeretném röviden mondani önnek, hogy nem fogjuk tudni kire kenni ezt a történetet; nem ezt a konkrét ügyet, hanem úgy általában azt a hangulatot, ami ebben az országban van. Szerintem bizonyos szempontból kegyelmi pillanatokban politizálunk ezekben az években, de akár az elmúlt évtizedeket is nézhetnénk. Az összes nehézség ellenére lehetőségünk lenne ilyen konszenzusokat létrehozni. A magyar történelem sajnálatos sajátossága, hogy nem nagyon voltak ilyenek korábban, és máshol kerestek boldogulást bizonyos politikai csoportok, és hát hol legyőzték egymást, hol pedig nehezebben tudtak együtt élni. Például a spanyol példát tudom mondani, ahol a polgárháború áldozataira közösen emlékeznek jobb- és baloldaliak. Minden családot érintett szinte ott is ez a fajta tragédia, és talán a nemzeti emlékezet egy picit - hogy mondjam - felülemelkedett azon, hogy aktuális pártpolitikai csatározásokat csináljon jobb- és baloldal ügyéből. Remélem, egyszer mi is eljutunk majd oda, hogy a történelmünkre közösen tudunk emlékezni, és nemzeti minimumokat találunk. Köszönöm, elnök úr."
2,u2016-05-13-133,Opposition,MSZP-frakció,-0.2161865234375,2016-05-13,0.25464585423469543,"Köszönöm szépen, elnök úr. Tisztelt Képviselőtársaim! Érdekes vita kezd itt kibontakozni a tervezhetőségről. Messzemenően egyetértek a német szószóló által kifejtett gondolatmenettel az ő tevékenységük tervezhetőségéről. A tervezhetőség és a megbízhatóság két rendkívül fontos eleme minden működésnek. Még a versmondó versenyeknek is. Úgyhogy, ha az Orbán-kormánynak nem az lenne a gyakorlata, hogy mindenkit abszolút kiszolgáltatott helyzetbe hoz, és aztán, ha ahhoz képest változtat egy kicsit, akkor mindenki rendkívül boldog, akkor, mondjuk, a versmondó versenyre előre lehetne tudni, hogy lesz 80 millió forint. Mert azért ez nem egy olyan tétel, amire egy stratégiai együttműködés keretében nem lehetne öt évre előre szerződést kötni. Szerintem kellene is.Tehát nem azt mondom, hogy nem segíti a tervezhetőséget, ha ugyanakkor megbízható is egy ilyen költségvetési működés, pusztán arra utaltam, ahogy Hargitai képviselő úr mondta, szolid kritikával illettem, hogy ami előttünk fekszik, 407 milliárdos módosítás tárgyi bizonyíték arra, hogy ez azért nem annyira tökéletes. Mindenesetre én is azt mondom, hogy különösen a civil szervezetek működési területén, ahol, mondom továbbra is, hogy ennyire pozitív véleményt mond, abban benne van a korábbi évek elrettentő gyakorlata, amivel Orbán Viktor mindenkinek a fejébe verte, hogy ki az isten, ki a király, hová kell igazodni, ha egyáltalán létezni akarnak. Úgy gondolom, ez a civilizált Európában nem követendő gyakorlat. Ha valaki tényleg esélyegyenlőségben gondolkodik, kulturális felvirágzásban gondolkodik, akkor nem ezt az MMA-hoz hasonló bértollnoki rendszert kellene erősíteni.A vita másik része. Itt szintén Hargitai képviselő úr olyasmiket tulajdonított nekem, amiket szerintem nem igazából mondtam. Úgy gondolom, természetesen az a jó, ha van többletbevétel. De ha visszaemlékszik, pár évvel ezelőtt az önök kormánya volt az, amelyik a tárcák költségvetéséből először 10 százalékot zárolt, aztán utána még egyszer 10 százalékot zárolt. Tehát azért vannak olyan helyzetek, amikor önök is megtapasztalták, és ne adj’ isten, hogy most ez a növekedési bedőlés ilyen helyzetet hozzon, amikor komoly kockázatokat jelent az, hogy fél évvel hamarabb meghirdetnek valamit, amire vannak, akik számítanak.Én a versmondó versenytől soha nem vennék el. Hadd idézzem Churchillnek egy háború alatti költségvetési vitában tett megjegyzését, amikor a szakértői javaslatot tettek a kulturális támogatások csökkentésére, és ő kifakadt, hogy a kultúránkat ne finanszírozzuk? Akkor miért háborúzunk? Tehát vannak súlyok. Az államháztartás módosítása. Azért, mert valaki nem követi el a liliomtiprás esetét, pedig mindene megvan hozzá, nem biztos, hogy olyan szabályokat kell létrehozni, ami megengedővé teszi a liliomtiprást. Tehát, most megvan a lehetőség arra, hogy a kormány rendeletekkel átcsoportosítson költségvetési sorokat. [[Dr. Hargitai János: Butaság.]] Hát, lehet, hogy ön ezt olvasta ki abból a törvénymódosításból, hogy butaság, és most annak bizonyítékát látja a jelenlegi beterjesztett költségvetési módosításban, hogy ez fiktív eset, de vannak olyan jogértelmezések, amelyek azt mondják, hogy ez a rendelettel történő költségvetés-módosítás elvileg fedezetlen kötelezettségvállalást eredményezhet. Előállhat fedezetlen kötelezettségvállalás, ami egy törvényen kívüli állapot, tehát nincs törvényi fedezet bizonyos kötelezettségvállalásra. A civil életben ezt bűncselekménynek mondják. A kormányzatnál ilyen még nem fordult elő, tehát valahonnan mindig lett fedezet a kötelezettségvállalásokra, de most jogtudósok azt mondják, hogy ez igazából valamikor a hitleri Németországban fordult elő, hogy abszolút felhatalmazást kért magának a kancellár, és attól kezdve tudjuk, mi történt, mellőzte a parlamentáris működést, egy személyben, rendeletekkel kormányozta az országot oda, ahová. Én nem mondom, hogy maguk ezt akarják, tehát nincs még annyira elnáculva ez az ország, még ebben a vetélkedésben sem, hogy ki fél jobban a bevándorlóktól. Nem vagyok bevándorláspárti, ne akarja rám sütni, mert azt mondta, hogy ezt mindig el fogják mondani. De bizonyos hangulatok túldimenzionálása valós torzulásokhoz vezet. A virtuális túlhangsúlyozás valós torzulásokhoz vezethet a társadalmi tudatban. Úgyhogy ettől azért óvnám, és elsősorban a humánumra helyezném a hangsúlyt. [[18.40]] Különös tekintettel arra - továbbra is hiányolom a költségvetés-módosításból azt, amire ön lehetőséget lát, hogy csoportosítsanak át gyorsan erőforrásokat, eszközöket az egészségügyre -, én azt mondom, hogy már a mostani költségvetés-módosításban is hiba, határozott hiba, hogy nincsenek konkrét javaslatok az egészségügy legégetőbb problémáinak kezelésére. Köszönöm szépen, elnök úr."
2,u2022-05-17-51,Opposition,MSZP-frakció,-0.38818359375,2022-05-17,0.26650378108024597,"Tisztelt Elnök Úr! Képviselő Asszonyok és Képviselő Urak! Négyévente sajátos vita az, amit ilyenkor lefolytatunk. A ciklus elején a minisztériumok felsorolásáról szóló jogszabály, ugyanakkor a mindannyiunk birtokában lévő tudás szerint a magyar alkotmányos berendezkedés azt írja elő, hogy nem a kormánynak van miniszterelnöke, hanem a miniszterelnöknek van kormánya, következésképpen az, amit a megválasztott miniszterelnök a parlament elé tár, nagy valószínűséggel az akaratát tükrözi, azt a fajta elgondolását, hogy ő így vezeti az országot. Nem túlságosan merész feltételezés, hogy a mögötte lévő többségi frakciók ezt támogatni fogják, akkor mire való ez a vita, pedig négyévente beszélünk erről. Nem gondolom, hogy ez a vita arról szól, hogy akár a többségi frakciók, de különösképpen a miniszterelnök érvek vagy gondolatok hatására megváltoztatná azt az álláspontját, amin az elmúlt hetekben a hírek szerint dolgozott. Magyarul: most mi, ellenzékiek… én biztosan nem, nem azért mondom el a véleményemet, mert abban a hitben vagyok, hogy az igazam hatására változik az előterjesztés, hanem azért, mert képviselek választókat, képviselünk több százezer, igen, több millió magyart, akiknek érdemes tudni, hogy hogyan gondolkodunk, mi a hozzáállásunk kormányhoz, szerkezethez, ebben az értelemben tegnap elhangzott miniszterelnöki beszédhez képest hogyan gondolkodunk, hogyan gondolkodom az országunk jövőjéről, közeljövőjéről, és arról a viszonyrendszerről, amiben élünk. [[11.40]] Azt helyes gondolatnak tartom, hogy egy kormányt egy adott időszakra az azt befolyásoló meghatározó hullámok, meghatározó körülmények figyelembevételével kell alkalmazni. Ebben az értelemben nem helyes dolog mereven konzervatívnak lenni egy konzervatív ember számára sem, és nem helyes csak innovációról beszélni akkor, amikor egyébként több területen megújításra, megújulásra van szükség. Vannak olyan dolgok, amikkel butaság nem egyetérteni. Olyan időszak után vagyunk, és olyan időszakot nem zártunk még le, amely kétségkívül mindannyiunkat, már hogy nemcsak pártok politikusait, országgyűlési képviselőket, hanem minden embert Magyarországon, a kontinensünkön biztos és a világ döntő többségében megviselt, és butaság ezt nem figyelembe venni. Ostobaság úgy beszélni, úgy gondolkodni, mintha mi egy zárt közegben élnénk, és nem lennénk kitéve hatásoknak, miközben embereket képviselünk, magyarokat, és egyébként e tekintetben közösen kell gondolkodni azon képviselőtársainkkal, akik nem ebben a parlamentben vannak, de hasonlóképpen elszenvedik ők is meg a népük is mindazt, amin túl vagyunk. És ezt a politikai döntéseknél figyelembe kell venni. Évszázada nem látott a világ olyan járványt, amit, remélem, zárófázisában élünk meg. Egy gazdasági válság kibontakozóban, egy háború meg dúl ez együttesen nem egyszerűen politikusi teher. Nem mondom, hogy a politikusnak nem nagy kihívás, de butaság azt gondolni, hogy ez a politikust terheli a legjobban. Ez sokkal jobban a hétköznapi embert, egy családfőt, a feleséget, a nagyszülőt és talán az erről még tudatosan nem gondolkozó gyermeket, akinek a pszi-chéjét, a lelkét befolyásolja mindaz, amiben élünk. Ez tehát kétségkívül egy olyan hatásegyüttes, amit figyelembe kell venni kormányalakításnál és -szerkezetnél. Ez rendben van. Van egy másik, tudniillik, hogy politikai értelemben, katonai értelemben mi tagjai vagyunk két jelentős nemzetközi szervezetnek. Én büszke vagyok arra, hogy a hazám az Európai Unió tagja, büszke magyar és büszke európai vagyok. Én szeretek magyar lenni, és szeretek európai lenni, és a gondolkodásom, mindaz, amit a múltról tudok, és amit remélek a jövőben, összeköti a hazámat Európával. Azt gondolom, hogy a mi országunknak és ennek a nemzetnek akkor volt a legjobb, hogyha a politika képes volt megteremteni ezt a fajta „és” közösséget. És tagjai vagyunk a NATO-nak, ami meg biztonságérzetet ad. Nem mondom, hogy óriási boldogság egy olyan korszakban élni, amikor az ember alapvető biztonságérzetét egy katonai szervezet kell hogy adja, de ha már ez van, akkor legalább lássuk, ami előny. Viszont van olyasmi, amivel vitatkoznom kell, úgy a tegnapi miniszterelnöki beszéddel, mint az önök felfogásában, előterjesztésében tükröződöttekkel. Tényleg olyan rossz hely ez az Európa, tisztelt képviselők? Tényleg úgy gondolják, hogy ez a Nyugat-Európa szervezetileg, társadalomszerkezetét tekintve, a hétköznapi életeikben és moralitását, különösképpen moralitását tekintve ennyire az alján van? Úgy gondolják valóban, hogy Firenze vagy Lyon, Manchester vagy Granada, Düsseldorf vagy Graz mély válságban szenved? [[Nacsa Lőrinc: Politika!]] Nagyon kérem, hogy… Persze, lehet földszinti politikai szintű vitát nyújtani, de ha már úgyis ennyien vagyunk csak a teremben, akkor próbáljuk már egy kicsit emelni a lécet, és beszéljünk arról valóban, hogy akkor ez egy politikai öndefiníció ahhoz, hogy mi legyen a kiindulás, mi legyen az alap az argumentációhoz, ahhoz, hogy meg tudjam érvelni ennek a kormánynak a szerkezetét, és nem az foglalkoztat, hogy mi a nyugat-európai valóság, hanem én magam olyan pozícióba helyezem, hogy abból föl tudom építeni és meg tudom magyarázni mindazt, amiről itt tárgyalunk. Nagyon nem ajánlom, hogyha hajlandóak ezt a fogalmazást elfogadni, az európai innovációs képességet lebecsülni. Ne temessék! Olvasgassanak még Spenglert, és akkor látják, hogy miben van igaza, és miben tévedett. [[Dr. Orbán Balázs: Pont a fausti szellem…]] De kétségkívül egy korban nagyon merész dolog íveket fölvázolni, ezért én ebben a vitában csupán arra merészelek érveket hozni, hogy mi az a nyugatos Magyarország, amiben én vagy mi hiszünk. Sohasem volt a mi hazánk Île-de-France, még csak Ruhrgebiet sem. Nem az a nyugatos Magyarország elképzelése, hogy a Kárpát-medencét olyanná tegyük, mint Párizs környéke vagy akár mint Lombardia. Ez egy óriási tévedés! A nyugatos Magyarország képe a társadalomfilozófiában és az én meggyőződésem szerint a helyes politikában a mi lehetőségeink és lehetőségeink határainak kijelölése, tudniillik, amelyen belül teljes szabadsággal tudunk élni, de ahol ennek a nemzetnek a képessége, tehetsége maximálisan lehetőséget nyer. És ezt nem látom az elmúlt ezer év történetében és a jelenben sem más körülmények között megvalósíthatónak, csak akkor, hogyha a mi országunk és ez a nemzet szervezetileg és mentalitását tekintve is a nyugat-európai részhez tartozzon. Azért nem mondok egy szervezetnevet, mert ezeknek különböző nevük volt különböző időszakokban most Európai Uniónak nevezzük. Nagyon komoly tévút lehet, nagyon komoly tévút, hogyha ezt a Nyugat-Európát, akár a mostanit, félreismerve úgy gondolják, hogy máshova kötik ennek az országnak a szekerét. Javaslom, hogy erről vitatkozzunk. Nem azért, mert nincs alternatíva, hanem ennél rosszabbat mondok mert van, mert lehet választani. Ha úgy gondolják, hogy a morálisan nagyon alacsonyan levő, organizációját tekintve válsággal küzdő, gazdasági értelemben a legtöbb problémával küzdő Nyugat-Európa helyett mégis egy más orientációt választanak, az ennek a nemzetnek tragédia, soha még csak részleteiből egyetlenegyet sem fogok elfogadni, az egészet pedig a leghatározottabban visszautasítom. Azért politizálok, hogy ez az ország nyugatos Magyarország legyen, nem azért, mert nem lehetne más. Amikor erőszakot alkalmaztak sok ilyet tudunk mondani egymásnak, nyilván nem csak a XX. században , akkor egy más orientáció jött létre, legyen az keleti vagy déli. Amikor hagytak bennünket legalábbis a minimális szabadságunkkal élni, akkor a törekvés ennek a nyugatos Magyarországnak a megteremtése volt. Javaslom, ne térjenek le arról az útról, amit ez a fajta tradíció, szerintem a legnemesebb magyar tradíció, amely képes volt haza és haladás gondolatát összekapcsolni, kijelölt egy modern magyar politika számára. Értelmetlen azt mondani, hogy a modern magyar politika a mai. A modern magyar politika az, amely a saját korában képes fölismerni azt, hogy ennek az országnak, régiónak és nemzetnek mi az érdeke. A nyugatos Magyarország az érdeke. Ehhez képest tudom, bár ennek a törvénynek ez a tárgya másodlagos kérdés, hogy mi milyen minisztériumba szerveződik. Az a kérdés, hogy felismerjüke az érdeket, és ehhez képest a miniszterelnök helyes döntést hoze, nem az, hogy az én felszólalásom ezt módosítja, de tudniuk kell arról, hogy embereket képviselve hogyan gondolkodom. Kétségkívül van néhány jó dolog, és semmi kedvem viccelődni, ne is így fogják föl. Jó dolog, hogy megszüntetik az EMMI-t. Az az igazság, hogy önök is már régen rájöttek. Én koncepcionális ellenfele voltam 2010 óta, végig úgy gondoltam, hogy ez a konstrukció maga a probléma, és nem tud a probléma megoldása lenni. E tekintetben harmadlagos, hogy ki vezette, mert maga a szerkezet volt rossz, ehhez képest miniszterek teljesíthettek jobban vagy gyengébben. Ennek a szemüvegén át megítélni a dolgot tévedés, hamis kép. Szerintem már 2018-ban rájöttek, hogy ez nem megy, csak nem ismerték be; nem más nevet adtak, de egy sereg területet kiszerveztek. [[11.50]] Milyen emberierőforrás-minisztérium az, ahova nem tartozik oda a felsőoktatás, mondják már meg nekem?! De ez a döntés helyes, hogy itt legalább most beismerték. Helyesnek tartom, hogy a kormánystruktúrában van több tárca nélküli miniszteri pozíció. Helyesnek tartom, mert nagyobb rugalmasságot ad. Akinek volt módja szolgálni ezt az országot, úgy, hogy apparátust is irányított, tudja, hogy ott van egy nehézségi erő, vannak olyan területek, ahol a tárca nélküli miniszter gyorsabban és könnyebben tud lépni. Miközben nagyon nem szeretném, ha az egész kormány tárca nélküli miniszterekből állna, de azt elismerem, hogy helyes döntés néhány területet így rábízni. Az elhangzott, és fölösleges erre még több időt és szót vesztegetni, hogy nagyon sok gazdasági tárgyú minisztériumuk lesz. Oldják meg! Szerintem problémát okoznak maguknak, de ezt a problémát más nem tudja megoldani. Tudniillik arra gondolok, hogy hogyan fogják koordinálni a különböző gazdasági tárcák között a működést. Ilyenkor sohasem a miniszterek közötti koordináció a legnehezebb, azt egy miniszterelnöknek kutya kötelessége megoldani. Majd amikor az apparátusok meg területek összecsapnak, ott már nehezebb feladat lesz, és mivel valóban sok részre tagolják a gazdaság területét, ezért ott látok problémát a koordinációban. Kérem, engedjék meg, hogy ne most fejtsem ki részletesen, mert többre becsülöm, és több időre van szükségem az oktatás területének kormányszerkezeten belüli bemutatására. A lényeg az, hogy van abban szakmai elképzelés egyébként, hogy az oktatás ügye egy tárcához kerüljön, miközben számos példát tudok mondani Európában és nem Európában, ahol nem így van. Én azt gondolom, hogy a közoktatás problémáit önök nem tudják megoldani; e tekintetben majdhogynem érdektelen, hogy melyik tárcánál van. Énszerintem nem is tárcához tették, hanem Pintér miniszter úrhoz tették, mert azt akarják, hogy amit eldöntöttek, az biztosan meglegyen, és nem a belügyhöz tették, hanem a belügyminiszterhez, aki Pintér Sándor. A későbbi hozzászólásomban a kormányszerkezet innovatív kérdéseiről és a kultúra ügyéről, az emberi erőforrások kérdéséről fogok beszélni, ezt majd a frakciókeret terhére szóló felszólalásomban szeretném elmondani. A lényeg, hogy a kormányszerkezetben a miniszterelnök jogát ahhoz, hogy olyan kormányt alakítson, amilyet akar, nem vitatjuk, azt pedig, amit elmondtam, és majd a későbbiekben elmondok, a korrekció igényével és egy jobb kormányszerkezetre való törekvés szándékával mondtam el. Köszönöm szépen, elnök úr."
2,u2018-10-24-23,Opposition,MSZP-frakció,-0.97412109375,2018-10-24,0.9969230890274048,"Tisztelt Elnök Úr! Tisztelt Képviselőtársaim! Tisztelt Államtitkár Úr! Rétvári Úr! Reagálni szeretnék egy korábban elhangzott mondatára. „Utoljára birodalmi törekvései a náciknak voltak.” Ezt az ön miniszterelnöke, a magyar miniszterelnök egyébként tegnap el is mondta. Önök Horthyt tartják eszmei elődjüknek, az egész horthyzmus rendszerét hozzák vissza. Számoljanak el a saját lelkiismeretükkel és szavazóik előtt, hogy az a nemzetállami struktúra, amely Európát egy korábbi széttagolt nemzetállami struktúrába viszi vissza, milyen háborúhoz vezetett! Meg kell érteni, hogy az Európai Uniónak nem birodalmi törekvése van, hanem a második világháború, egy világégés utáni kísérlet arra, hogy a nemzetállamok ne egymást kaszabolják le, hanem a békét őrizzék a kontinensen, továbbá egy világgazdasági globalizáció környezetében a nemzetállamok a saját jólétüket tudják biztosítani. Ha önök két vesztes világháború után ezen az állásponton vannak, hogy egy ilyen széttagolt és nem együttműködő Európát akarnak látni Magyarországon, az az önök felelőssége, de az egész ellenzék élesen és egyenes gerinccel ezzel szembe fog állni. Mint ahogy nem tűrjük azt sem, hogy Nagy Imrét lassan a Nemzeti alaptantervből is kiírják [[Közbeszólás a Jobbik soraiból: Nagyon helyes!]] , Nagy Imre szobrát elvigyék, és megkérdőjelezzék ’56 demokratikus voltát. Ezt önök szemérmesen eltagadják és elhallgatják, mert akkor igenis volt egy olyan arculat, önök egy kizárólagos nemzeti mozgalomként tekintenek és nacionalista mozgalomként tekintenek ’56-ra, miközben a demokratikus jellegét elfelejtik. Nem tudom, hogy egyáltalán ez a szó mond-e magának valamit. De ha már rátérünk, demokratikus országot csak demokratikus oktatással és iskolarendszerrel lehet megvalósítani Magyarországon, de önök ezt hírből sem tudják. Hatalompolitikai eszközként használják és tekintenek az egész oktatáspolitikára, bizony a válság tünetei mutatkoznak is. Csak az elmúlt héten nem volt olyan nap Magyarországon, hogy ne lett volna valamilyen oktatási botrány. Az egyik iskolában felmondott az igazgató és még a portás is, a másik iskolában másnap éppen 12 tanár azt mondta, hogy ezt nem bírja tovább csinálni. A magyar oktatás a tudásválságon túl, amit önök kialakítottak, mélyen erkölcsi és morális válságba is került, és ezt bizonyítja, hogy a pedagógusok tömegével hagyják el a pályát, és óriási a tanárhiány, hogy ebben a rendszerben már nemcsak tanítani, nevelni, de szinte létezni sem tudnak. De múlt héten volt az is, amikor az önök fideszes képviselője, Magyarország európai uniós bizottsági oktatási biztosa, Navracsics Tibor felhívta a figyelmet arra az Oktatási és Képzési Figyelőben, hogy bizony Magyarországon nagyon súlyos válságtüneteket produkál a magyar oktatás. Az egyik ilyen súlyos tünet, amelyről képviselőtársam előttem szólt, az, hogy a magyar hallgatókat nem engedik a felsőoktatási intézményekbe. 2010 óta több mint 90 ezer hallgató esett ki a felsőoktatásból, akiknek ott lenne a helyük. Ők nem a magyar felsőoktatási intézményekben tanulnak, hanem zömében vagy el sem jutnak odáig, hanem külföldön keresik a boldogulásukat. Az önfenntartó felsőoktatás meghirdetésével, attól félünk, hogy még többen fognak kiesni. Nem azzal kellene a felsőoktatás minőségét javítani, hogy a politika az arra érdemteleneket kizárja a felsőoktatásból! Másik súlyos tünet, amelyre Navracsics Tibor úr felhívta a figyelmet, az pedig a lemorzsolódás. Az Oktatási Hivatal, isten ments, hogy bezárják, de most már azt mondta, hogy több mint 80 ezer olyan gyermek van Magyarországon, akiket nemhogy szakmai, általános iskolai végzettség nélkül takarítottak ki a közoktatásból. Hogy fogják ezek a gyerekek egyáltalán teljesíteni azokat a polgári kötelezettségeiket, amiket önök, jobboldali politikusok mindig a szemére vetnek a magyaroknak? Vegyék észre azt, hogy nem tudnak adót fizetni, nem tudnak munkavállalók lenni azok, nem tudnak nyugdíj- és egészségügyi járulékot fizetni azok a gyerekek, akik nem kapják meg az oktatáshoz való alapvető hozzáférési jogot, amely alapvetően alkotmányos jog is! Szeretném folytatni azzal, hogy éppen ezért a Párbeszéd és az MSZP szövetsége benyújtotta az oktatási minimumról szóló határozati javaslatot a parlamentbe, amelyet a civilekkel együtt több parlamenti párt és országgyűlési képviselő, parlamenten kívüli párt is aláírt, amely alapot ad arra Magyarországon, ha az Országgyűlés ezt megtárgyalja, és önök ezt elfogadják, hogy abból a sanyarú és nagyon szomorú helyzetből, amelybe a magyar társadalmat és a magyar oktatást sodorták, rendes, apró lépések politikájával kilábalhassunk. Fontolják meg, mert ez az ország sokkal többre képes, mint amit önök kihoznak jelenleg belőle! Köszönöm. [[12.00]]"
2,u2022-06-08-13,Opposition,MSZP-frakció,-0.978515625,2022-06-08,0.16431640088558197,"Köszönöm a szót, elnök úr. Tisztelt Államtitkár Hölgyek! Államtitkár Urak! Képviselőtársaim! Egyre többen érzékelik az országban, hogy baj van. Baj van, mert a kormány pénzgyűjtésbe kezdett: alapokat hoz létre, milliárdos alapokat, nem néhány milliárdról beszélünk, ezermilliárdos nagyságrendben nyilvánvalóan forráshiánya van. Baj van, mert a lakosság a duplájának érzi a hivatalosan közzétett infláció mértékét. Az élelmiszerárak elszabadultak, és van már sejtésünk arról, hogy vajon mit fog jelenteni, amikor a lakosság is érzékelni fogja a vállalkozásokon keresztül azt, hogy mit jelent az, hogyha az energiaárak is elszabadulnak. Azt gondolom, hogy a java még csak most jön. Baj van, mert most már jól érzékelhető az, hogy ez a válság az élet minden szegletére ki fog terjedni, és várhatóan senki nem fog kimaradni belőle, legalábbis az egyszerű emberek nem. Baj van, mert az intézkedések szinte minden eleme a lakosságtól von el pénzt, és baj van, mert amikor elemezzük azt, hogy ennek mi lehet az oka, akkor ezt a háborúra fogjuk. [[9.40]] Pedig ennek az első eleme már lényegesen korábban megjelent, úgy hívják ezt az okot, hogy választások előtti osztogatás. [[Rétvári Bence: Ó!]] Ezermilliárdos nagyságrendben volt ez [[Nacsa Lőrinc közbeszól.]] , és azt gondolom, hogy minden valós gazdasági háttér, mondhatjuk úgy is, fedezet nélkül. Baj van, mert most ismerték be, hogy a rezsicsökkentés nem fenntartható, ezért hozták létre ezt az alapot [[Rétvári Bence: Ezt már tíz éve mondjátok!]] sőt külön biztost neveztek ki annak érdekében, hogy megpróbálják ezt fenntartani, és én úgy látom, hogy ez egyre inkább nehezebb lesz, ennek a fenntarthatóságnak a biztosítása. [[Nacsa Lőrinc: Már nyolc éve ezt mondjátok!]] És baj van, mert a rezsicsökkentés árát most szedik be a lakosságtól. Az extraprofitadó, a kis- és középvállalkozásokat és az önkormányzatokat sújtó intézkedések valódi kárvallottjai az emberek. Hát, hogyha ezt az extraprofitadót nézzük, ennek van egy különlegessége ennek semmi köze az extraprofithoz , megnéztem, hogy melyek azok az ágazatok, amelyek valóban extraprofitot termelnek. Út- és vasútépítés, 4,7-szerese az átlag magyar vállalkozások profitjának, de itt nem látom az ágazati különadónál őket, egyébként azt hiszem, mindenki számára világos, hogy ez Mészáros Lőrinc és köre; két és félszeres a kavics-, homok- és agyagbányászattal foglalkozó ágazat profitja, ami szintén nevezhető ilyen értelemben extraprofitnak, őket se nagyon látom itt az ágazatok között. De abban biztosak lehetünk, hogy a kijelölt különadókkal érintett bankok, a biztosítók, a légitársaságok és a különböző telekommunikációs cégek a családokra fogják hárítani azt, amivel őket sújtja az állam, így volt ez néhány évvel ezelőtt is [[Nacsa Lőrinc közbeszól.]] , most sem számíthatunk másra. A légitársaságok már megjelent néhány számadat 4 és 9 ezer forint között fogják emelni a jegyek árát, ebből fogják fizetni, és mi fogjuk kifizetni ezt. És baj van, mert a járvány miatt szenvedő, a lélegeztetőgépről épphogy lekerült kis- és középvállalkozások az energiaárak három-négyszeresére történő emelését nem fogják tudni bevállalni, árat fognak emelni. Mi fogjuk kifizetni. A fodrász, az asztalos és a gázszerelő is árat fog emelni. És baj van, mert az önkormányzatok nem extraprofitot termelő cégek. És hiányoznak valakik a tehervállalásból: a leggazdagabbak; ott, ahol 14 millió forintért lehet táskát venni, 2 millió forintért lehet a gyereknek sportcipót venni [[Rétvári Bence: Cipót! Nacsa Lőrinc: Kovászos cipót!]] és 20 millió forintos órákkal flangálnak. A leggazdagabb száz 637 milliárd forinttal növelte a vagyonát, de ők nem csak százan vannak. Hiányolom az oligarchákat, a kaszinósokat, a mesterségesen teremtett nemzeti tőkésosztályt. Nemzeti? Hát akkor, urak, bajban a haza, kéretik a kasszához fáradni, fizessenek a gazdagok! [[Nacsa Lőrinc: Ahogy Rákosi! Rétvári Bence: Rákosi!]] Ami a legjobban fáj, hogy az önök megoldása, ezeknek az alapoknak a létrehozása inkább tűnik tűzoltásnak, semmint hosszú vagy hosszabb távra szóló elképzelésnek. [[Az elnök csenget.]] Nem egy évet kell túlélnünk, uraim [[Nacsa Lőrinc: És hölgyeim!]] erre kéne felkészülnünk. Köszönöm a figyelmüket. [[Taps a Momentum és az MSZP soraiban.]]"
2,u2018-11-15-27,Opposition,MSZP-frakció,-1.0,2018-11-15,0.9958263039588928,"Köszönöm szépen, elnök úr. Államtitkár Úr! Tisztelt Képviselőtársaim! Az elmúlt tíz évben hazánkban szinte elfogadott normává vált, hogy önök a saját elképzeléseikhez próbálják torzítani a valóságot. Ha például a kormány döntéshozói közül valaki bedob egy ideológiailag túlvezérelt ötletet, rögtön elkezdenek dolgozni azon, hogy a fideszes világképhez hasonló látszatot állítsanak elő. Önök a magyar történelmet sem közös örökségként kezelik a maga sokféleségével és vitáival, hanem egy heroizált, képzeletbeli meseként tálalják, amiben minden egyirányú. Az önök kormánya kényszeresen kerüli a vitát és a sokféleséget. Helyette le akarják diktálni, mi a helyes és mi nem, mi a jó és mi a rossz. Ez a torz gondolkodás szellemi polgárháborúvá aljasítja a jelent, és erősen szűkíti a jövőt. Ilyen környezetben a magyar polgárok egyre kevésbé akarják megbeszélni egymással eltérő elképzeléseiket, és inkább úgy érzik, le kell győzniük a másképp gondolkodókat. Az előttünk fekvő törvényjavaslat ékes bizonyítéka ennek a torz gondolkodásnak. Az elmúlt években a magyar filmgyártás komoly sikereket ért el. Olyan eredményeket, ami alkotóikat és ezáltal hazánkat is feltette a világ filmművészeti színpadára. Mindannyiunk szíve megdobban az olyan filmek sikerénél, mint a Saul fia vagy a Mindenki. De közben azt is tudjuk, hogy ezek az alkotások nem politikai megrendelésre, hanem az alkotók szabadsága nyomán születtek. Ezekhez a sikerekhez kellett az a szabadság, amit e filmek megalkotásához a Magyar Nemzeti Filmalap biztosított akkor is, ha mindezt közpénzből tette. Annak is örülhetünk, hogy Budapest és Magyarország egyre több forgatásnak ad otthont, amely köszönhető a kormányoktól független, támogató adókedvezménynek, amelyet 15 éve Hiller István minisztersége alatt fogadtak el. Ehhez képest az előttünk fekvő törvényjavaslat durva visszalépés. A javaslatnak a nemzeti filmvagyonra és a filmarchívumra vonatkozó részei, valamint néhány adminisztratív intézkedése a normális ügymenet részének tekinthető. Az igazi baj nem ez. A probléma az, hogy a javaslat létre akarja hozatni az úgynevezett televíziós filmmecenatúra nevezetű intézményt, ami lényegében egy új alternatív forrás lenne a Filmalap mellett. Ennek az új alapnak a vezetését a Médiatanács és a kormány jelölné ki, ráadásul ez az alap pluszpénzt jelentene az így is brutálisan drágán, évi 80 milliárd forintos keretből gazdálkodó MTVA mellett. Mondjuk ki nyíltan: önök egy olyan kurzusfilmgyár felállítását akarják, ahol nem a szabad alkotás, hanem politikai megrendelések kiszolgálása lesz a fő cél. Az önök célja az, hogy itt születhessenek meg a Fidesz által kreált történelemszemléletet alátámasztó filmek, innen jöjjenek elő azok a múltat értelmező mozgóképek, amelyek igazolhatják a fideszes kormányzati kommunikációt. Ez azonban nem filmművészet, hanem politikai propaganda. Nem túl meglepő, hogy mindezt a Médiatanács és az MTVA közelében akarják létrehozni. Végül is ez a csapat már bizonyított. A függetlenségükre nem kényesek, mert az nem létezik. A kormány politikai megrendeléseit pedig bármikor alázatosan teljesítik. Ráadásul ez egy új pénzosztó alap is lehet a fideszes haveroknak és rokonoknak, akik bármikor előállítanak egy-két szolgalelkű, kamu történelmi drámát. Pár éve már megértük, hogy egy ingyenes állami tankönyvbe belevették Orbán Viktor beszédét. Úgy látszik, ez ma már nem elég. Ha ez a törvény valósággá válik, pár év múlva Orbán Viktorról forgathat teleregényt az adóforintokkal kitömött MTVA. Az MSZP nem támogatja egy újabb közpénzherdáló hazugsággyár felállítását, ezért ezt a javaslatot elutasítjuk."
2,u2022-05-17-49,OTHER,Momentum-frakció,0.4130859375,2022-05-17,0.3062626123428345,"Köszönöm szépen a szót. Tisztelt Országgyűlés! Mielőtt belevágnék az előttünk lévő jogszabálynak az érdemi vitatásába, Nacsa képviselő úr mondott egy-két megmosolyogtató gondolatot az előzőekben. [[Nacsa Lőrinc: Örülök, hogy segíthettem!]] Egy olyan pártszövetségnek a képviselője veszi a szájára a „demokrácia”, illetve a „demokrata” szavakat, amely pártszövetség önkényuralmi eszközökkel, saját pártkatonákkal árasztja el a magyar demokrácia, a magyar jogállamiság különböző intézményeit, egészen a legfőbb ügyészi hivataltól a közmédia kuratóriumáig bezárólag. [[Nacsa Lőrinc: A parlament választotta meg!]] Tehát öntől, köszönjük szépen, de nem fogadunk el semmilyen demokráciára vonatkozó kioktatást. Itt egyetlen demokrata szövetség van ebben a parlamentben, az önökkel szemben ül. [[Derültség a kormánypárti padsorokban. Balla György: Gyurcsány Ferenccel! Bravó!]] Ami pedig magát a kormányt illeti, a Magyarország előtt álló feladatok megoldására, illetve a hazánk előtt álló kihívások kezelésére Orbán Viktor új kormánya nem alkalmas. Ez részben a zavaros struktúra, a hiányzó funkciók miatt van így [[Balla György: Ez már most zavaros! A szónok!]] , részben pedig azért van így, mert a következő években olyan kihívásokkal kell hazánknak szembenéznie, amikkel az elmúlt 32 évben, vagyis a rendszerváltás óta még soha nem kellett. A Momentum ezért támogatni fog minden olyan javaslatot, ami Magyarországot megvédi, ami a hazánkat építi, ami ezt az országot jobbá teszi, de ellenezni fogunk minden rossz megoldást. Ez a kormány azonban egy rossz politika folytatása, ezért nem támogatjuk ezt a kormányt, és a korrekcióját kérjük. [[Dr. Orbán Balázs: Kérje a választás korrekcióját! Derültség a kormánypárti padsorokban.]] Azt is ki kell mondani, hogy Magyarország problémáinak jelentős részéről nem Orbán Viktor és nem a Fidesz tehet. Másokról viszont igen, az pedig 12 éve a teljhatalom kizárólagos felelőssége, hogy miként igyekezett megelőzni a veszélyeket, illetve hogyan reagált a felmerülő problémákra. Nem felelős a Fidesz a globális ellátási láncokban bekövetkező problémákért, ami az infláció jelentős részét okozza, de felelős azért, hogy Magyarországon súlyosabb a pénzromlás, mint a környező országokban itt Európában. [[Nacsa Lőrinc: Ez nem igaz!]] Márpedig az infláció [[Nacsa Lőrinc: Ez nem igaz! Az elnök megkocogtatja a csengőt.]] nemcsak a tízmilliós vagy éppen tízmilliárdos megtakarításokat sújtja [[Nacsa Lőrinc: Közgazdászok!]] , bár utóbbiak esetében önök többet tudnának nekünk mesélni, hanem egy 150 ezer forintot kereső kezdő pedagógusnak vagy ápolónak óriási életszínvonal-romlást jelent az infláció. Eleve szégyen persze, hogy ma ezen hivatásokat gyakorló honfitársaink ennyit keresnek. Ez legalább 12 év kormányzásának a szégyene, legalább. Aztán nem tehet a Fidesz az ukrajnai háborúról, de a Momentum és azok a magyar választópolgáraink, akik tisztában vannak a XX. századi magyar történelem tragédiáival, okkal bírálják és bíráljuk a kezdetektől az Orbán-kormányok Putyin-barát politikáját. Kevés, nagyon kevés, hogy a nyílt oroszbarátság a háború kitörésével lavírozássá szelídült. Az is megmosolyogtató számunkra, hogy az első igazán egyértelmű mondatot a háborúval kapcsolatban múlt szombaton hallottuk Novák Katalin szájából. Vajon Orbán Viktor miniszterelnök miért nem meri kimondani kérdezem önöket, miért nem meri kimondani az önök miniszterelnöke, hogy nem vagyunk semlegesek, és hogy elítéljük az orosz hadsereg ukrajnai népirtását [[Nacsa Lőrinc: Mi nyújtottuk be a határozatot!]] , egy olyan országban zajló népirtást, amiben magyar honfitársaink is élnek? Felelősség terheli a magyar kormányt azért is, hogy nemzetközi szinten épp a háborús agresszor melletti kiállás és a 12 éve konzekvensen folytatott Európa-ellenes politika miatt hazánk, Magyarország elszigetelődött. A brüsszeli pénzbőség, a szárnyaló európai gazdaság mellett az európai vezetők elnézték sajnos, elnézték önöknek, hogy a magyar polgároknak szánt eurócentekből önök, illetve az önök oligarchái, az önök pénzemberei luxusobjektumokat, kastélyokat, vadászházakat építettek, ahelyett, hogy kórházakra, iskolákra és munkahelyekre fordították volna ezeket a forrásokat. [[Nacsa Lőrinc: Cseh Katalin cége!]] A Momentum európai képviselői három évvel ezelőtt azzal a mandátummal mentek Brüsszelbe, hogy ezen változtassanak, hogy az uniós pénzeket hazahozzuk, mert most ezek nincsenek itt, önök miatt [[Nacsa Lőrinc: Cseh Katalin cégénél vannak! Derültség a kormánypárti padsorokban.]] hogy az uniós pénzeket hazahozzuk, és azokat a magyar emberek és a magyar vállalkozások boldogulására és fejlesztésére fordítsuk, és ezen is fogunk dolgozni a következő években. [[Nacsa Lőrinc: Megnyugtattál!]] Amikor az új kormányról szavazunk, arról is dönteni kell, hogy képese ez a csapat egyáltalán hazahozni ezeket az uniós forrásokat az utolsó eurócentig. Értsük jól az Orbán Viktort győzködő uniós vezetők gesztusát! A magyar polgárok a túszok, az európai vezetők pedig a túsztárgyalók, akik megpróbálják a fenyegetőző magyar miniszterelnököt, az önök miniszterelnökét jobb belátásra téríteni. [[Moraj a kormánypártok soraiban.]] Felelősség terheli a kormányt azért is, mert van egy csak ránk jellemző válság, egy úgynevezett jövőválság Magyarországon. [[11.30]] Az elmúlt 12 év egyértelműen kudarcos területe ezzel talán még önök is egyetértenek, de az biztos, hogy a Magyarországon élő összes választópolgár igen az oktatás és az egészségügy. A magyar közoktatás rendszerét kizárólag az alulfizetettségük ellenére elhivatott iskolai dolgozók és pedagógusok tartják össze. Magyar specialitás, már-már hungarikum lett a minden szakot helyettesítő tanár és a papíron gyerekfelügyeletnek hazudott tanóra meg az a pedagóguséletpálya-modell, ahol valódi dilemmává válik, hogy valaki a tanítás mellett a mestertanári minősítést vagy egy takarítói mellékállást célozzone meg, ha több pénzhez szeretne jutni. Aztán felelős az elmúlt 12 év azért is, hogy a Fidesz-kormány saját szerve, az úgynevezett Állami Népegészségügyi Központ 2013-as jelentése szerint két év alatt egy közepes városnyi magyar, körülbelül 32 ezer magyar ember halt meg vagy hal meg azért folyamatosan, mert rossz minőségű az egészségügyi ellátás, amiért önök 12 éve felelősséget vállalnak. Tehát még egyszer, ezt nem én állítom, hanem ezt az Orbán-kormány állítja saját magáról, ezt önök állítják saját magukról. Azóta ezek a számok valószínűleg nem javultak, bár hozzátenném, hogy több ilyen jelentés nem készült, nem nehéz kitalálni, hogy miért nem. Higgyék el, mi nem a nemzetközi gigasportrendezvények ellen jöttünk létre, de nehéz azt belátnom, hogy hogyan képesek önök vizes vb-re meg Giro d’Italiára szórni a közpénzt, miközben ennyi magyar honfitársunk hal meg évről évre az önök felelőtlensége miatt, és ennyi nyerek jövőjét teszik önök tönkre, illetve veszik el annak lehetőségét az oktatás alulfinanszírozásával. Nem tudom, de sejtem, hogy ez az egyik oka, hogy még csak külön felelőst, külön minisztert sem szántak ezekre a feladatokra. Én nem bánom, ha önöket megsértem ezzel [[Balla György: Nem tudsz minket megsérteni.]] , akkor is ki fogom mondani, hogy önök nem egy kormányt igazolnak le, hanem tucatnyi személyi titkárt Orbán Viktor mellé. Ez a kormány és ez a szerkezet nem képes megoldást találni az oktatás és az egészségügy, az elszabaduló infláció, a szomszédunkban zajló háború és az államadósság problémájára sem. Ugyebár, oktatási és egészségügyi minisztériumot eleve nem találunk ebben a szerkezetben. Persze, nyilván én is tudom, hogy egy önálló minisztérium sem mindig garancia magára a sikerre, de kérdezem én önöket, kormánypárti képviselőtársak, hogy biztosan jó ötlete egy nulla egészségügyi tapasztalattal rendelkező korábbi rendőrfőnökre bízni annak a területnek az irányítását, ami két évtizede a legnagyobb válsággal küzd Magyarországon. Mi az oka annak, hogy két külön minisztérium foglalkozik közoktatással, illetve felsőoktatással, mintha nem a mai általános iskola alapozná meg a középiskolások és az egyetemisták jövőjét? Azt pedig egyenesen ijesztő látni, hogy a szociális terület, tehát a szegénység felszámolása is Pintér Sándor alá kerül. Kérdezem önöktől, miféle társadalmi mobilitást lehet elérni gumibotokkal. [[Nacsa Lőrinc: Füstgránáttal esetleg?]] Vagy küld majd a Belügyminisztérium a belügyminiszter nevében egy sms-t, hogy kérjük, üljön át egy másik társadalmi osztályba? [[Derültség a Momentum soraiban.]] Nagyon jó lenne, ha az Orbán-kormány végre leszámolna azzal, hogy a szegényeket üldözi a szegénység helyett. Nem igaz, hogy akinek semmije nincs, az annyit is ér. József Attilának vagy a gyufát feltaláló Irinyi Jánosnak vagy Csontváry Kosztka Tivadarnak soha nem volt semmije, de örökségük óriási, és többek között rájuk is büszkék lehetünk ebben a nemzetben. Tisztelt Országgyűlés! Egy pandémia után, egy elhúzódó háború szomszédságában az új kormány közel fele, hat tárca foglalkozik gazdaságpolitikával. Mintha önök semmit nem tanultak volna az elmúlt két évből. Minek kell történnie, kérdezem önöket bár a miniszterelnököt kéne , hogy Orbán Viktor legalább a saját embereiben meg tudjon bízni? Tényleg mindennél fontosabb, hogy egyetlen fideszes politikus se emelkedhessen a miniszterelnök fölé? Hogy fog ez a kormány így működni? Tehát ha például egy miniszter csökkenteni szeretné a kisvállalkozásokat terhelő terheket megjegyzem, ezt egyébként mi támogatnánk , hogy viszi át a másik öt, gazdasággal foglalkozó tárcán? Ilyen szerkezetet a Momentum-frakció nem tud támogatni. Vannak rossz személyi döntések is, amikről muszáj szót ejteni. Szerintem még Pintér miniszter úr is egyetért velem abban, hogy nem jó ötlet arra az emberre bízni a polgári titkosszolgálatok működtetését és a korrupció ellenőrzését, aki a letelepedésikötvény-bizniszt hozta tető alá. Ugye, itt Rogán Antalról beszélünk, és arról a programról, amely megengedte nemzetközi bűnözőknek, köztük a saját népét vegyi fegyverekkel bombázó szíriai elnök táskás emberének és egyéb potenciális külföldi kémeknek, hogy Magyarországon magyar állampolgársághoz jussanak, itt letelepedhessenek és itt élhessenek. Ez szégyen! Az pedig elképesztő, hogy honvédelmi miniszterré nevezhető ki valaki, akinek közvetett érdekeltségei vannak a hadiiparban. Mindezek alapján a Momentum ezt a kormányt nem támogathatja és nem is támogatja. Ha egészségügyi dolgozók vagy pedagógusok fizetésének emeléséről, vagy a nyelvoktatási programokról, a kisvállalkozások adóinak csökkentéséről, digitalizációról, ne adj’ isten, környezetvédelemről nyújtanak majd be az új kormány tagjai javaslatokat, azokat támogatni fogjuk. Ha ilyen javaslat érkezik, akkor fogunk mi még együtt szavazni, kedves Láng képviselőtársam, de amíg ez nincs így, addig nem. Ezt a kormányt nem tudjuk jóváhagyni, alkalmatlan tehát a legfontosabb feladatok ellátására s a legnagyobb veszélyek elhárítására. Hihetetlen teljesítmény az is, hogy sikerült egy olyan kormányt összerakni, hogy még annak sem lehet szívből örülni, hogy legalább Kásler Miklós megbukott. [[Balla György közbeszól. Közbeszólás a kormánypártok soraiból: Ülj le, egyes!]] Én nem vagyok a pártpolitika ellensége, én magam is pártot alapítottam, pártot építettem, és egy párt frakciójának vagyok itt a parlamentben a frakcióvezetője, de elsősorban Magyarország politikusa vagyok, a magyarokat s Magyarországot szolgálom, és csak másodsorban vagyok a Momentum politikusa. Önöknél láthatóan ez fordítottan szokott működni, ugyanis ennek a kormánynak az összetételénél szemmel látható, hogy a fideszes hatalomkoncentráció és a fideszes hatalommegosztás volt a kialakítás legfőbb szervező elve, nem pedig Magyarország elsődleges érdeke. Erre pedig a Momentum-frakció nemmel fog szavazni. Köszönöm szépen a figyelmüket. [[Taps a Momentum, a Párbeszéd és az MSZP soraiban.]]"
2,u2014-11-10-1,OTHER,JOBBIK-frakció,0.333251953125,2014-11-10,0.08752170950174332,"Tisztelt Elnök Úr! Tisztelt Országgyűlés! A tegnapi napon 11 helyen tartottak időközi önkormányzati választásokat. Ezek közül két helyen volt érdekelt a Jobbik: Recsken és Ózdon. Október 12-én itt nyertünk. Örömmel közlöm az ország közvéleményével, amit már amúgy is tudnak, hogy mindkét helyen a jobbikos polgármester maradt tisztségében. Sőt, nemhogy polgármesteri tisztségét őrizte meg, hanem átütő erővel növelte a szavazatok számát és tette egyértelművé az ottani társadalmi akaratot. Csak hogy a számokat is lássuk: Recsken október 12-én 12 szavazat választotta el tőlünk a Fidesz képviselőjét. Ez 120-ra nőtt a tegnapi napon, Ózdon Janiczak Dávidnak 66 szavazattal sikerült nyernie október 12-én. Most több mint 5200 szavazattal kellett beérnie [[Taps a Jobbik padsoraiban.]] , úgyhogy kétharmados győzelmet arattunk, ha már a számoknál járunk. De ami ezzel kapcsolatban szerintem fontos üzenet, hogy széles összefogással, egy hiteles, új erővel a kétharmados ámokfutás igenis megállítható, a kétharmados arrogancia igenis megállítható és megszüntethető. Ezért is mondtam azt én tegnap, és ezért mondta azt Janiczak Dávid is tegnap, hogy ez már nem 2014 választási évadának utolsó választási csatája volt, ez már a 2018-as vagy még korábban sorra kerülő választási küzdelem első csatája volt, amit a Jobbik győztesen vett mint akadályt.Szeretném megköszönni természetesen az ózdiaknak és a recskieknek és mindenkinek, aki ebben a szavazásban részt vett, és azt üzenjük az ország közvéleményének, azoknak, akiknek ez a győzelem reményt adott, hogy 2018-ig vagy 2018-ban, ami most Ózdon történt, az az országban is meg fog történni. Nos, ezek után az örömhírek után, miután közösen örültünk neki, térjünk rá a másik napirendi témámra; ez már nem lesz olyan örömteli önöknek: ez a kitiltási botrány. Azt szeretném mondani önöknek, fideszes és KDNP-s képviselőtársaim, hogy már régen nem az a kérdés, hogy Vida Ildikónak le kell-e mondani és hogy mikor, a kérdés már az, hogy önök közül, a kormány tagjai közül ki fog lemondani és mikor. [[Dr. Répássy Róbert: Szerintem az a kérdés, hogy miért kell lemondania!]] Idáig dagadt már ez a botrány. Ha önök azt hiszik, hogy az emberek úgy érzik, a korrupció árnya rávetült egy icipicit a kormányra, akkor ez nem igaz. Az emberek azt látják, hogy önök a korrupció pöcegödrében lábtempóznak, hogy nehogy elsüllyedjenek teljesen. Igyekszem korrekt lenni, és igyekszem a többi ellenzéki párttal ellentétben láttatni és látni, hogy ebben a konfliktusban van egy nemzetközi erőtér is, és hogy amikor a magyar belpolitika eseményeit vizsgáljuk, akkor igenis nemzetközi aspektusból is figyelnünk kell az eseményeket. Mire gondolok? Tőlünk nem is olyan messze, egy szomszédos országban egy hatalmas geopolitikai játszma zajlódik. Oroszország és az Egyesült Államok Ukrajna területén háborút folytat. Maga Gorbacsov mondta azt néhány nappal ezelőtt, hogy egy újabb hidegháborús korszakba léptünk, és ebben igaza is van. Ebből a hidegháborús szemszögből kell sokszor a Magyarországon zajló eseményeket is értékelnünk, ami itt zajlik, azokat a belpolitikai eseményeket is vizsgálnunk, hogy ne növekedjen Magyarországon a nemzetközi befolyás hatása. Nos, ebből a szempontból értékelve a kitiltási botránynak is vannak különféle nézőpontjai, és nagyon rossznak tartom, hogyha valaki ? mint például Gyurcsány Ferenc, aki most nincs itt, talán megint külföldön van ? külföldre viszi a problémákat, és külföldön próbálja a hazai szennyest kiteregetni. [[Dr. Rétvári Bence: Kinek hiányzik?]] Ilyet a Jobbik soha nem tenne. Ezt mi úgy hívjuk, hogy a legalja. Azt azért viszont lássuk be, hogy amikor a Fidesz-KDNP képviselői számon kérik Vida Ildikó ügye kapcsán, hogy ez nem korrekt, ne kiáltsunk egyből bűnöst, ne prejudikáljunk, illesse meg az embert az ártatlanság vélelme, akkor önöknek igazuk van. Én mint ellenzéki pártvezető, elismerem, hogy önöknek igazuk van, illessen meg mindenkit az ártatlanság vélelme! Gondolom, önök is így gondolják. Akkor Kovács Béla esetében ez nem volt fontos? Akkor önöknek nem számított az ártatlanság vélelme, az, hogy ne kiáltsunk egyből bűnöst? Kovács Béla esetében lehetett prejudikálni? Ugye, milyen fájdalmas az, amikor valódi érvek nélkül támadják az embert?! Úgyhogy az jutott eszembe az önök vergődését nézve, az a mondás, hogy Isten nem ver bottal. Önöket egy amerikai jó baráttal verte meg a jóisten, hát viseljék most! A geopolitikai konfliktus tehát zajlik Magyarországon is, ezt mi látjuk, higgyék el, mi látjuk, és eszerint alakítjuk a lépéseinket. Önöknek az a felelősségük, hogy ne gyűrűzzön be még inkább Magyarországra az, ami egyre inkább begyűrűzni látszik. Ezt hogy tudjuk megakadályozni? Úgy, hogyha önök végre tisztázzák magukat a korrupció vádja alól. Ne dobják föl ezt a magas labdát! Már régen tisztázni kellett volna, hogy van-e korrupció a kormányban vagy nincs korrupció. Ez volna a feladat! Mert mindaddig, amíg ezt nem teszik meg, valójában lehetővé teszik azt, hogy Magyarország belpolitikai küzdelmeibe nemzetközi háttérerők avatkozzanak be. Tudom én, hogy nehéz kérdés ez, hiszen dilemma előtt állnak. Magyarország válaszút előtt áll és a kormány is. Hiszen ha ragaszkodnak ahhoz, hogy nem volt korrupció, igyekeznek ezt titkolni, akkor lehet, hogy belerokkannak a geopolitikai játszmába. Ha föltárják a korrupciót, akkor lehet, hogy a népharag fogja önöket elüldözni, de hát ilyen ez a politika. Szeretném önöknek elmondani, hogy ezt a levest önök főzték, önök tették bele a hozzávalókat, önöknek is kell kiinniuk az utolsó cseppig, még akkor is, ha a levesbe más is belekerült. Köszönöm a figyelmet, jó étvágyat hozzá! [[Taps a Jobbik padsoraiban.]]"
2,u2022-06-08-49,OTHER,JOBBIK-frakció,-0.11419677734375,2022-06-08,0.3109925091266632,"Köszönöm szépen a szót. Tisztelt Elnök Úr! Tisztelt Képviselőtársaim! Nem ezzel szerettem volna kezdeni a felszólalásomat, de engedjék meg, hogy Hollik István egyetlenegy felvetésére, mondatára reagáljak. Ő azt mondta, hogy a korábbi felhatalmazással Magyarország, de egyébként itt helyesbíteni kell, hiszen a kormány, a kormány jól élt a koronavírus-járvány alatt, és elkezdte a gazdasági következményeket és a gazdasági hasznokat, illetve az ebbéli teljesítményeket emlegetni, és azzal kapcsolatban próbálta igazolni álláspontját. Képviselő úr, azt is hozzá kellett volna tenni, hogy ez alatt a járvány alatt volt időszak, amikor Magyarország egymillió főre vetítve a világ élvonalába tartozott, sőt első helyen állt a halálozásokban. [[Hollik István: Ez hazugság!]] Nyugodtan csóválhatja a fejét, hogy nem hisz benne, ezeket a statisztikákat önök akkor nem vonták kétségbe. Mondom, egymillió főre vetített statisztikáról van szó. És azokat a statisztikákat is nehéz lenne falsnak mondani, ami szerint most már több mint 46 ezer honfitársunk vesztette életét, 46 ezer embert kellett meggyászolnia a hozzátartozóinak. Tehát amikor a gazdasági, mondjuk úgy, hogy válságkezelésről beszélnek, tegyék hozzá, hogy a koronavírus-járvány valójában nem gazdasági, hanem egy közegészségügyi helyzet volt, amelynek a kezelésében önök elbuktak. Ezek a tények. Az is tény, és azt is hozzá kell tenni, és hangozzék el ez is: Orbán Viktor veszélyhelyzetből veszélyhelyzetbe vezeti az országot. Az elmúlt két-három év nem szólt másról, mint hogy valamilyen módon bevezetett veszélyhelyzet és az ehhez fűződő rendeleti kormányzás. [[Nacsa Lőrinc: Törvényileg!]] Önök folyamatosan fenntartva a veszélyhelyzetet vitték végig, és minden egyes esetben ehhez fordultak. Ez azért is volt különösen izgalmas és az elmúlt hetekben különösen szembetűnő és szerintem furcsa, mert itt is elhangzottak a Fidesz részéről olyan felszólalások, azt hiszem, Illés Boglárka képviselő asszony mondta el azokat a tényadatokat és azokat a számokat, hogy Magyarország mennyi mindennel segítette az Ukrajnából érkező menekülteket a humanitárius katasztrófa közben. Nos, ezek a segítségek, ezek az eljuttatott adományok, orvosi segítség, amely nagyon sokszor önkormányzatoktól, magánszemélyektől, civil szervezetektől is jött, mind olyan jogrendben születtek és mind olyan jogrendben valósultak meg, amikor nem kellett hozzá a kormánynak semmilyen felhatalmazás, hogy ezt a kérdést kezelje, elegendő volt a magyar törvényes rend, a rendőrhatóságoknak, katasztrófavédelmi szerveknek, a honvédségnek, a civil szervezeteknek, mindenkinek az együttes fellépése, és tökéletesen elegendő volt ennek a humanitárius katasztrófának vagy az azzal fenyegető helyzetnek a kezelésére az a jogrend, amelyben mindenkinek, a kormánynak is a végrehajtó szerepe, a parlamentnek a törvényhozó szerepe is megvan, és senki nem a másik kárára sem politikai kommunikációs kormányzással, sem túlterjeszkedéssel nem lép. Tehát ez is azt igazolja, hogy az önök által elfogadott, illetve most meghosszabbítani kívánt jogrend nem igazolható. Nem szükséges, én azt látom, a jelenlegi helyzetben, hiszen visszautaltunk itt az előző hónapokra is, az önök által kért és önök által vélhetően megadott felhatalmazás, hiszen a rendes jogrendünk, a rendes működésünk képes biztosítani és biztosította is az elmúlt nagyon nehéz hónapokban és nagyon veszélyes hónapokban az ország működését, országunknak a megvédését. Engedjék meg, hogy itt köszönetet mondjunk a belügyi dolgozóknak, a rendvédelmi, illetve honvédelmi dolgozóknak vagy azoknak a civil szervezeteknek, amelyek segítettek megoldani Kelet-Magyarországnak a háború okozta nehéz helyzetnek a kezelését. Volt szerencsém, de nem mondom, hogy szerencsém, volt lehetőségem többször lemenni a határhoz, és azt is el kell mondani, hogy nemcsak azoknak, akiket az imént említettem, nemcsak feléjük tartozunk köszönettel, hanem az önkormányzatok és az önkormányzati dolgozók irányába is, hiszen nagyobbrészt ők vitték a munka terhét, és naphosszat kellett tervezniük az ellátást, illetve a továbbszállítását azoknak az ukrajnai menekülteknek, nagyobbrészt magyar ajkú menekülőknek, akiknek az ellátásáról kötelességünk gondoskodni. Szerintem továbbra sem volt és továbbra sem látható, hogy indokolt, hogy önök a jelenlegi veszélyhelyzetet meghosszabbítsák, és erre kérjenek egy felhatalmazást, ugyanis szöges ellentét van azzal a közegészségügyi járványhelyzettel és veszélyhelyzettel, ami az első járványhullámban volt, amikor valóban egy ismeretlen és mindenki által kiszámíthatatlannak tartott járványhelyzetben voltunk. Akkor mindenki úgymond a helyén tudott maradni és dolgozni tudott, a mostani, önök által veszélyesnek titulált szituációban pedig arra is lehetőség van, hogy Orbán Viktor azonnali kérdések megválaszolása helyett Olaszországba utazzon focimeccset nézni. Ez mutatja a helyzet komolyságát, hogy amíg a maga által egyébként mindig főkapitánynak tisztelt személy elsőként áll a csapatok élére, most inkább a szurkolótábor élére próbál állni, és Olaszországban keresi a saját boldogságát. Hozzáteszem, ha már arról beszélünk, hogy mit sikerült bevezetni extraprofitadó néven: én már csak azt remélem, hogy nem magángéppel utazott Orbán Viktor, vagy ha magángéppel utazott, bár most még a jogszabály nincs hatályban, akkor a következő ilyen utazásainál azt a 3900 forintot legalább az ő oligarchái is meg fogják fizetni, amit önök akarnak a repülőtársaságokra ráterhelni, különösen úgy, hogy ezeket a repülőket fenntartó gazdasági társaságok és személyek jellemzően az önök által biztosított bizniszeknek az extraprofitjából és ott tényleg van extraprofit élnek és élvezik az életet. Azt is érdemes hozzátenni, hogy az is meglehet, hogy a Magyar Labdarúgó-szövetség vezetőjével, az egyik extraprofitadóval sújtott személy repülőgépével is utazhatott akár a miniszterelnök. Tehát különösen pikáns, hogy egy ilyen személlyel, illetve ilyen társaságban utazik el a miniszterelnök, miközben Magyarországon a veszélyhelyzet meghosszabbításáról vitáznak a képviselők, és a helyzet komolyságát alátámasztandó szólal fel miniszter asszony, illetve a további képviselők tömege is. De ha már itt vagyunk: a felhatalmazást mégis mire használták? Én úgy látom, a felhatalmazást egyetlenegy dologra próbálták használni, hogy azt a megszorítást, amit az elmúlt napokban bejelentettek, önök mindenfajta különösebb ellenállás nélkül átvigyék. Önök azt mondták, hogy a megszorítások közepette a nagyvállalatoktól vesznek el. Ehhez képest az a helyzet, tisztelt miniszter asszony, hogy önök az egyszerűsített foglalkoztatással kapcsolatosan, az ott megjelenő közteheremeléssel valójában azoktól a kisvállalkozásoktól és legkisebb vállalkozásoktól is komoly hozzájárulást fognak most már kérni, amelyeknek egyébként ebben nem kellene terhet viselniük. Az ő vonatkozásukban a közteher duplájára fog emelkedni. Sőt, önök nem gondolhatják jóhiszeműen azt sem, hogy azok a vállalatok, amelyek most érintettek lesznek az extraprofitadóval kapcsolatosan, nem fogják áthárítani a díjakat. Megint azokat a családokat fogja ez érinteni, akik hozzátartozóinak külföldről kell rendszeresen hazajárnia, hiszen velük fogják megfizettetni azokat a légitársaságok valamilyen módon, vagy bújtatva vagy valamilyen szabályozások mögé elrejtve, akár csomag- vagy bármilyen felár bevezetésével, amivel ismételten őket fogják sarcolni. Sőt, az önök által belengetett kata, a kisadózók tételes adójának a módosítása is ebbe az irányba hat. Önök valójában nem a nagyvállalatoktól, hanem az áthárítással a legkisebb emberektől veszik el, és kérnek hozzájárulást. És el kell keserítenem önöket, hogy ha önök úgy gondolják, hogy a háború árát a nagyvállalatokkal fogják megfizettetni, akkor a háború árát az efóval, tehát az egyszerűsített foglalkoztatással, a katának majd a szűkítésével, az áthárítandó repülőjegyadóval, a díjemelésekkel és egyéb, akár biztosítói, banki termékeknek a lakosságra átháruló terheivel lényegében a családokkal fogják megfizettetni. [[11.40]] Tehát pontosan az lesz, az ellentettje, mint amit terveztek, valójában a háború árát a családokkal fogják megfizettetni, és hiába próbálják máshogy mondani, a családok fogják megérezni. De ha a családokon valóban segíteni szeretnének a háború alatt, akkor engedjék, hogy a figyelmükbe ajánljam az egyik leggyorsabb és a leghatékonyabb, természetesen, ha az állami ellenőrzést melléteszik, az egyik leghatékonyabb eszközt, ez pedig az áfacsökkentés. Az elkövetkezendő hónapokban az inflációs teher leküzdésének az egyik lehetősége az, hogy az alapvető élelmiszereknél különösen a nyári hónapokban a zöldségekre, a gyümölcsökre vonatkozóan is az általános és Európa-rekorder legmagasabb 27 százalékos áfa radikális csökkentését javasolja a Jobbik. A Jobbik konzervatív jobboldali pártként úgy gondolja, hogy az embereknél ott hagyható az a pénz, és az ő zsebükben jobb helyen van ez a pénz, mint hogy egyébként áfabevételekben az önök zsebét gyarapítsa. Az emberek zsebében és az embereknél hagyott pénz az ő személyes döntéseiket sokkal jobban segíti, és boldogulásukat is jobban segíti. Hosszú távon pedig a szociális kártya nyújthat megoldást, azaz azoknak a személyeknek, akik jellemzően alacsony jövedelműek; tudnak takarékoskodni és tudnak olyan segítséget kapni, ami szisztematikusan hosszú távon, az áfacsökkentések átmeneti hatásain túl segítséget nyújthat számukra. Emlékeztetőül mondom, friss adat, a KSH szerint az elmúlt egy évben az élelmiszerek ára tehát nem is az alapvető élelmiszerekről, hanem valamennyi élelmiszerről beszélhetünk 18,6 százalékkal emelkedett, és a friss bejelentés alapján immár ott vagyunk, hogy Magyarországon az infláció két számjegyű a KSH által kimutatott statisztika alapján is. Tehát világosan látszik, tisztelt képviselőtársaim, hogy amit önök kérnek, ez a fajta felhatalmazás nem szükséges, a rendkívüli jogrend helyett a rendes jogrendben is biztosítható az intézkedések nagy részének meghozatala. Önök azt mondták, Hollik képviselőtársam talán fel is sorolta, hogy mely kérdésekben nem tartja indokoltnak az ellenzék fenntartani a felhatalmazást. Az a helyzet, képviselőtársam, hogy azokban a kérdésekben, amelyekről beszélt, rendeleti út helyett törvényi szabályozásban is fenn lehet tartani azokat a kivételeket, amelyek valóban indokolttá teszik. De akkor mondja el, hogy mi az indokolt abban és ezt is most kihagyták a felsorolásból , hogy a közérdekűadat-igénylésnek továbbra is 45 nap a határideje, ami meghosszabbítható 45 nappal. Akkor ezt Nacsa képviselőtársamnak is mondom, rendszeresen szoktunk vitatkozni magyarázza el nekem valaki, hogy amikor megkeresem például a volt OEP-ként szolgáló NEAK-ot, ami az állami egészségügyi finanszírozó, hogy megkérdezzem egyes ellátások gyakoriságát, hogy milyen számban voltak, 45 napot kell várni arra a válaszra, amelyben azt mondják, hogy ők ezt nem ismerik. Tehát önmagában egy olyan válaszra, amelyben azt mondják, hogy ők erre nem kezelnek adatot, arra is 45 napot kell várni. Mi indokolja ennek a rendeletnek például a fenntartását? Mert beszélt olyan indokolt esetekről Hollik képviselőtársam, amelyeknél valóban fenn kell tartani, de erre törvényt, erre olyan jogszabályt lehet hozni, amelyben valamennyi képviselőnek az egyetértése is kialakítható, és nem a kormánynak kell hozzá felhatalmazás, hogy ezek megmaradjanak, vagy így tegyék, hanem ezeket valóban fenn lehet tartani, és önálló jogszabályban lehet, tehát nem egy törvényi felhatalmazást kérve a rendeletek hatályát fenntartva, hanem önálló törvényi szabályozásként kialakítva lehet őket fenntartani. Ez lenne talán az egyik legfontosabb. Összességében tehát megállapítható, és ismételten csak azt lehet mondani, hogy Orbán Viktor most már öt hónappal meghosszabbítva szeretné a veszélyhelyzetet fenntartani. Nem újdonság, a kormányfő veszélyhelyzetből veszélyhelyzetbe kormányozta az elmúlt pár évben az országot, folyamatosan hozzászokott ehhez, az ő jogköreinek bővítésével és mindenki más jogkörének a csorbításával járt ez. A felelősséget természetesen ezek után is ő fogja viselni. Mi abban reménykedünk, hogy lényegesen másképp lesz ez, mint a koronavírus-járvány alatt, amikor Magyarország az egyik legszomorúbb mutatókkal rendelkezett halálozás terén. Mi abban bízunk, hogy önöknek egy idő után vagy rövid időn belül megjön az eszük és azt mondják, hogy erre a felhatalmazásra nincs szükség, és a rendes jogrend szerint is képesek a kormányzást vinni, bár ebben eddig is voltak kétségeink. Ilyen javaslatot a jobboldali Jobbik nem tud megszavazni önöknek, így hát ehhez támogatásunkat ne kérjék. Köszönöm szépen. [[Taps a Jobbik soraiban.]]"
2,u2019-11-11-157,OTHER,Párbeszéd-frakció,-1.0,2019-11-11,0.26274678111076355,"Köszönöm a szót. Egészen elképesztő, államtitkár úr, hogy önök a tüntetésre fogják ezt a helyzetet. Nem a tüntetők miatt volt két órán keresztül lezárva az Andrássy út, nem a tüntetők miatt nem engedték ki az embereket a metróból, ebben egészen biztos vagyok. A helyzet az, hogy önök hermetikusan el akarták zárni a török elnököt, hogy még véletlenül se találkozzon valamilyen kritikával, egy táblával vagy egy beszólással. Önöknek sokkal fontosabb volt a török elnök érzékenysége, mint a budapesti lakosok, pedig a török elnökön van mit számonkérni, hiszen egy teljesen értelmetlen háborúba kezdett Észak-Irakban. S egy tanács: talán nem kellene diktátorokat hívni, és akkor kevesebb lenne a tüntető. Tisztelt Államtitkár Úr! Legalább egy bocsánatkérést legyen olyan kedves a budapestieknek megejteni a viszonválaszban. Többet nem szeretnénk ilyen lezárásokat. Intézzék úgy a diplomáciai ügyeket, hogy a budapestiek tudjanak közlekedni! Köszönöm."
2,u2022-06-14-17,OTHER,Momentum-frakció,-1.0,2022-06-14,0.995919942855835,"Tisztelt Házelnök Úr! Tisztelt Ház! Tisztelt Képviselőtársaim! Meglehetősen hamar kiderült, hogy a Fidesz-KDNP-kormány előttünk fekvő intézkedései szemben állnak azzal, amit ezek a pártok a választási kampányban ígértek Magyarország népének. Ma már nyilvánvaló, hogy a Fidesz és a KDNP megtévesztette a választókat, hamis pénzen vette, megtévesztéssel, tévedésbe ejtéssel kaparintotta meg Magyarország kormányrúdját. Kár a szót vesztegetni arra, hogy a kormányzó pártok hányszor és milyen módon állítottak valótlant, hányszor próbálták lebecsülni az emberek képességeit, hányszor próbálták bebizonyítani nekünk, hogy kétszer kettő az hat. Egy ilyen furcsa gondolat volt a szektorális különadók, más néven az extraprofitadók kérdése is. Tisztelt Kormánypárti Képviselők! Aki azt hitte önök közül, hogy a cégek nem fogják a fogyasztókra, tehát a magyar emberekre terhelni a szektorális különadókat, ahogy egyébként ezt meg is tette már a Ryanair, és ahogyan a Wizz Air is belebegtette, tehát aki önök közül ezt nem látta jönni, az vagy nem gondolkodott, vagy a belátási képessége meglehetősen szerény. Ez egy „közgazdaság kezdőknek” típusú példa. Azért is lep meg, hogy önök nem számoltak ezzel, hiszen többen önök közül pontosan azon a CEU-n végeztek, amelynek meglehetősen erős közgazdasági profilja van vagy inkább volt, hiszen sikerült elüldözniük az országból. [[Nacsa Lőrinc: Öt perc sétára van!]] A kormánypártok és az ellenzék között egyetértés van abban, hogy a helyzet nehéz. Itt az egyetértés véget is ér, mivel önök, mint mindig, most is külső tényezőkre fogják a gazdasági nehézségeket, pedig 12 évük lett volna arra, hogy egy gazdasági sokkhatásoknak ellenálló nemzetgazdaságot építsenek. Hát, ugye, ez elmaradt. Az ember egy kicsit úgy érzi magát, mint amikor a tücsök és a hangya meséjét olvassa. A hangya a magyar nemzet, kiváltképpen a magyar középosztály, a tücsök pedig önök, tisztelt kormánypárti képviselőtársaim. Ha már szóba jött a középosztály, egyetlen kormány sem mondhat le a középosztály megsegítéséről. Mindannyian tudjuk, hogy valójában az ő vállukon nyugszik ez az ország, őket abban a helyzetben kell tartani, ha kell, az ország minden erejét megfeszítve, hogy el tudják kerülni a szegénysorba kerülést. Ha a szakmunkásokat, a tanárembereket, a hivatali dolgozókat, a fiatal családosokat önök belenyomják a szegénységbe, és annak az esélyét is elveszik tőlük, hogy becsületes munkával, tisztességesen nevelhessék gyermekeiket, hogy erejüket megfeszítve ötről a hatra jussanak, nos, akkor lesz itt igazi csőd, akkor lesz itt igazi összeomlás. Tisztelt Fidesz-KDNP-kormány! A szegényekkel való szolidaritás, az önök által sokszor emlegetett keresztényi szolidaritás nem azt jelenti, hogy egyre több embert taszítunk ebbe a sorba, hogy személyesen is átérezhessék más szegény emberek helyzetét. A kormány jelenleg az elszegényedés költségvetését készül elfogadni. Hiába emelkednek az árak, hiába egyre nehezebb a megélhetés, a költségvetés nem számol érdemi béremeléssel a közszférában. Önök jelenleg a magyarokkal fizettetik ki a 2022-es választási kampányukat. Önök jelenleg a magyarokkal fizettetik ki, hogy az Európai Unió visszatartja a Helyreállítási Alapot, amit megkaphatna hazánk, az EU-nak mindössze annyi a kérése, hogy ugyan már, egy kicsit kevesebbet lopjanak el belőle. [[Dr. Répássy Róbert: Cseh Katalin!]] Tisztelt Képviselőtársaim! Arra a kérdésre, hogy miképpen oszlik meg a felelősség az elmúlt 12 év és az előtte lévő 8 év kormányai között, már nagyon sokszor hallottunk önöktől. Önök tulajdonképpen szinte csak erről beszélnek. De mennyiben felelős a Fidesz-KDNP-kormány a mai helyzetért? Valóban igaze az, amit a kormány szónokai elmondtak, miszerint a felelősség másokat terhel, Brüsszelt például? A Momentum véleménye szerint a kormány nem háríthatja el tovább a felelősségét, vagy akkor ne akarjon kormányozni. Lehet olyan gyógyszert is felírni a betegnek, ami rosszabbítja az állapotát, vagy olyan áron gyógyítani meg a betegségét, hogy a fellépő mellékhatások nagyobb bajt okoznak, mint a gyógyítani szándékozott baj. Ez a költségvetés egy rossz orvosság. Ezért a felelőtlen magatartásért, ezért a dilettáns költségvetésért, ezért a szakmai szégyenért már végképp nem háríthatják elődeikre a felelősséget. Tisztelt Ház! A Momentum parlamenti frakciója nem fogadja el azt a gyógymódot, amit a kormány ajánl, ugyanis a kormány által javasolt gyógymód minden bizonnyal a beteg halálát jelentené. A magyar emberek legnagyobb problémája ma nem az ukrajnai háború vagy a menekültválság, hanem a folyamatos létbizonytalanság. Mi azt szeretnénk, hogy a magyar emberek ne féljenek, ne éljenek folyamatos bizonytalanságban, hogy nyugalom, béke, kiszámíthatóság legyen hazánkban. Vészhelyzet helyett biztonságra, bizonytalanság helyett kiszámíthatóságra van szükség. A kormánynak azon kellene dolgoznia, hogy garantálja a magyar emberek biztonságát, megélhetését és jólétét. Költsük a magyarok pénzét az emberek jólétére, kórházakra, iskolákra és munkahelyekre! Köszönöm. [[Taps a Momentum és a DK soraiban.]]"
2,u2019-10-28-71,OTHER,Párbeszéd-frakció,-1.0,2019-10-28,0.26061195135116577,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! Úgy tűnik, hogy komoly zavar támadt a Fidesz propagandagépezetében a török invázióval kapcsolatban: amíg egy hete a miniszterelnök úr vétózta meg a többi EU-tagállammal szemben, hogy elítéljék a Szíriába nyomuló török hadműveletet, és több helyen elmondta, hogy miért Magyarország érdeke a török offenzíva, addig a fideszes EP-képviselők határozottan elítélték az északkelet-szíriai egyoldalú török beavatkozást, és Törökországot felszólították, hogy ezt fejezze be. Hogy államtitkár úr szavait idézzem: „sportot űztek Erdoğan bírálatában.” Tehát nem elég, hogy a miniszterelnök úr nagyszerű „humanista” idézőjelbe teszem szövetségesei, az olasz Salvini, a cseh Babiš sem értett vele egyet ebben a kérdésben, úgy tűnik, a Fidesz képviselői sem. Most azt hagyjuk, hogy milyen butaságokkal magyarázták az offenzíva megindítását, hiszen olyat még nem látott a világ, hogy egy háborútól kevesebb menekült lesz. Tisztelt Államtitkár Úr! Egy háborútól mindig több menekült lesz. Az viszont érdekes, mivel indokolták a Fidesz EP-képviselői a döntésüket: „Ebben a fontos kérdésben az Európai Néppárt frakciója egységes álláspontot kért, ezért a néppárti magyar delegáció tagjai együtt szavaztak a Néppárttal.” Az sem világos most teljesen, hogy most önök fel vannak függesztve, vagy magukat függesztették föl a Néppártból. Arra viszont kíváncsi lennék, hogy ezek után minek minősítik az EP-képviselőik szavazását. Tisztelt Államtitkár Úr! Akkor a fideszes EP-képviselők ahogy önök szoktak fogalmazni nem Magyarország érdekeit védik Brüsszelben? A kormány továbbra is szembemegy az Európai Közösség akaratával, vagy módosít az álláspontján a török offenzívát illetően? Várom megtisztelő válaszát."
3,u2018-05-10-3,Fidesz-KDNP,Fidesz-frakció,0.92333984375,2018-05-10,0.994774341583252,"Tisztelt Köztársasági Elnök Úr! Tisztelt Házelnök Úr! Képviselőtársaim! Első szavam a köszöneté. Köszönöm mindenkinek, aki részt vett az országgyűlési választáson, bármely jelöltre szavazott is. Külön köszönöm azoknak a részvételét, akik bennünket - a polgári, nemzeti és keresztény erőket - választottak. A köszöneten túl hálás is vagyok azoknak, akik engem személy szerint támogattak. Tudom, hogy nekik sajátos felelősséggel tartozom. A feléjük fennálló különleges kötelességemet teljesíteni fogom és összhangba hozom azzal a másik kötelességemmel, hogy az egész országot, a teljes hazát, a nemzet minden polgárát szolgálnom kell. Kormányom a kétharmados alkotmányos többség alapján áll, de mindig a háromharmadot szolgálja majd. Tisztelt Ház! A köztársasági elnök felkérését elfogadtam. Negyedik alkalommal tehettem le önök előtt a miniszterelnöki eskümet, a nyolcadik parlamenti ciklusomat kezdem meg, 28 éve szolgálom parlamenti képviselőként a hazámat. Kérem, kérem a képviselőtársaimat, miniszterelnökként is tekintsenek rám úgy, mint aki egy önök közül. Továbbra is az a meggyőződésem, hogy a haza nem lehet ellenzékben, mert magasan a pártok felett áll, és szolgálata nem függhet attól, hogy éppen ellenzékiek vagy kormánypártiak vagyunk. A vitát, a küzdelmet a politika természetes részének tekintem. Talán ez nem is baj. Ha beverünk egy szöget a falba és nincs ellentartás, akkor mit is akaszthatnánk arra a szögre? Annyira már kiismertem az emberi természetet, hogy tudom, hiába is vágyakozunk, hogy szelíden győzhessünk, mint a szél, hiába szeretnénk mindannyian jámbor, a tények belátásán nyugvó békés megegyezéseket, ez a politika világában aligha adódik a számunkra, vagy ha mégiscsak, ritkán és kegyelmi pillanatokban. Azt azért ígérhetem és ígérem is, azon leszek, minél többször érezzük úgy ebben a Házban, hogy angyal szállt át felettünk. Arra is ígéretet teszek ellenfeleimnek, hogy ott és akkor, amikor a pártharc nem kerülhető el, a lovagiasság szabályai szerint fogok vívni. A kormánypárti képviselőknek pedig arra teszek ígéretet, hogy a vitákban senkinek sem maradunk adósai. Ha támadnak bennünket, biztosak lehettek abban, hogy olyan lesz a fogadjisten, amilyen az adjonisten. Tisztelt Ház! Tisztelt Képviselőtársaim! Idéztem már itt önök előtt, hogy a politika veszélyesebb, mint a háború, mert a háborúban csak egyszer ölik meg az embert. Ez ugyan ijesztően hangzik, de valójában igen optimista gondolat, mert azzal kecsegtet, hogy aki politikával foglalkozik, az gyakrabban is feltámadhat. [[Derültség a kormánypárti padsorokban.]] [[Derültség a kormánypárti padsorokban.]] Magam is 16 évet töltöttem ellenzékben és 12 évet kormányon. Megtanultam, a győzelem sohasem végleges, a vereség pedig sohasem végzetes, csak az számít, készen állsz-e a küzdelem folytatására. Ha Isten engedi és élünk, ennek a ciklusnak a végére elérjük, elérem a kormányzati és ellenzéki évek közötti egyensúlyt, és akkor még mindig csak döntetlenre állunk majd. (Derültség a kormánypárti padsorokban.) [[14.50]] Tegyük rögtön világossá - ez most alkalmas hely és idő -: sportemberek vagyunk, nem érjük be a döntetlennel. [[Hosszan tartó taps a kormánypártok soraiban.]] Tisztelt Ház! Derűlátón, bizakodóan és tettre készen állok most önök előtt. Az elvégzett munka kellő önbizalmat adhat mindannyiunknak. Ha magunk mögé pillantunk, azt mondhatjuk: a hibajegyzékkel együtt is azt kívánjuk Magyarországnak, soha rosszabb nyolc éve ne legyen. Ezt a választópolgárok is így gondolhatják, ez húzódhat meg a prózai és matematikai tény mögött, hogy a Fidesz-KDNP szövetségére többen szavaztak, mint az itt ülő összes többi pártra együttvéve. S ezzel a mozdulattal, kedves barátaim, húzzunk is egy éles határvonalat! Húzzuk meg azt a választóvonalat, amelyet a magyar politika olyan ritkán talál meg, s mert nem találja, rendre átesik a ló egyik, majd másik oldalára, a lehangoló magyar pánpesszimizmusból a bugyuta kincstári optimizmusba és vissza. Húzzunk hát éles választóvonalat az önbizalom és az önelégültség közé! Tegyük világossá, hogy a múltból nem lehet megélni, és idézzük ide István királyunk intelmét, hogy „semmi sem emel fel, csakis az alázat, semmi sem taszít le, csakis a gőg és a gyűlölség”. És valljuk meg, hogy a sikerek mögött mindig ott rejtőzik a Jóisten kegyelme. Ezért nem szónoki fordulat, nemcsak hagyomány, de mély meggyőződésünk is, hogy soli Deo gloria, vagyis egyedül Istené a dicsőség. [[Hosszan tartó taps a kormánypártok soraiban.]] Tisztelt Ház! Tisztelt Képviselőtársaim! S ha így felkészítettük magunkat, és irányba állítottuk gondolatunkat, mondjuk ki bátran, hogy a következő négy évben nagy dolgokra fogunk vállalkozni. Tudjuk, hogy a veteményes nem maradhat gyomlálatlanul, rendszeresen kapálni kell. Ezért a napi munkát üzemszerűen, a maga tempójában és rutinjával el is fogjuk végezni. De ennél azért jóval többre vágyunk. Igazi nagy fába, sőt fákba akarjuk vágni a fejszénket. Tudjuk azt is, hogy bizonyos nézőpontból egy veréb lehet jobb, mint egy túzok, de mi most igazi nagyvadakra akarunk menni. Tisztelt Ház! Amikor Magyarország jövőjéről beszélek, biztosat csak a következő négy évre mondhatok, hiszen felhatalmazásom is csak addig terjed. De önök azt is jól tudják, hogy sohasem négy évben gondolkodom. Az ellenzék gyakran kritizál is ezért. A kormánypárti barátaim is többször figyelmeztettek, legyek óvatos a nagy távlatokkal, mert aki nem néz a lába elé, könnyen orra bukik. Volt, hogy valóban így jártunk, van tehát ebben igazság is. Mégis meggyőződésem, hogy most van lehetőségünk nagy dolgokba belefogni. Régen álltak olyan jól a csillagok hazánk felett, mint éppen most. A magyar ügy ma nyert ügy. Minden együtt van, amit a nagy tervek megkövetelnek: van tapasztalat, és vannak komoly csatákban kipróbált bajtársak. Van bátorság, nemzetközi tekintély, emelkedő pályára állított ország, komoly tervek, tetterő és önbizalom. Magyarországba és a magyar polgárokba nem csak egyszerűen visszatért az életerő. A magyar történelemből, ha ritkán is, de jól ismert dolog történik most velünk: alkotóerők törnek felszínre. A magyarok már nemcsak abban hisznek, hogy ha jól végzik a dolgukat, a holnap nem lesz rosszabb a mánál - bár a világnak ebben a szegletében ez sem kevés -, hanem abban is hisznek, hogy a holnap jobb lehet. Sőt, a választási eredmények azt mutatják, úgy vélik, nemcsak jobb lehet, hanem jobb is lesz. Azt akarják, hogy az előttünk álló jövő lehetőségeihez méltó kormányunk legyen, vagyis azt várják tőlünk, hogy nőjünk föl a feladathoz, és a kormányban legyen legalább annyi optimizmus, tettvágy és alkotóerő, mint a választópolgárokban. Bármerre járunk az országban, mindenhol a munka, az iparkodás, az építés jeleit látjuk: toronydaruk, építőmunkások, megművelt földek. Mindenkinek van valami terve: épít, bővít, igazít és csinosít valamit. Úgy érzem, hogy most, amikor nagy célokat tűzünk ki magunk elé, egy húron pendülünk, azonos hullámhosszon vagyunk az emberekkel. Ez bátorít és feljogosít, hogy terveinket ne négy-, hanem tízéves kitekintéssel készítsük el, sőt inkább tizenkét éves időtávban kell most gondolkodnunk. Ráadásul a felelős kormányzás is ezt követeli meg, hiszen az Európai Unió következő költségvetése, illetve annak végrehajtása valójában 2030-ig tart majd. Tisztelt Ház! A politikában az idő a legfontosabb. Egy ország kormányzásához jártasság kell, és magabiztosság. Kell még terepismeret, nemzetközi látóhatár, távlatos kitekintés, s ha ez még párosul az újító bátorságával, és megkapjuk hozzá az éleslátás kegyelmét, már nyert ügyünk van. Az igazat megvallva, én mindig is egységes korszaknak láttam a 2010 és 2030 közötti húsz évet. Felfogásom szerint a demokrácia, a szabad választások, a politikai váltógazdálkodás lehetősége nem áll ellentétben és végképp nem zárja ki a távlatos gondolkodást és a hosszú távú tervezést. Ha így lenne, akkor a demokráciában élők behozhatatlan versenyelőnyt adnának a nem demokráciában élő népeknek. De a józan ész is erre terel bennünket. Aki már épített házat, tudja, nem érdemes úgy kiásni az alapokat, hogy nincs a kezünkben a kész ház tervrajza. Tisztelt Ház! Tudom, hogy sokan majd hihetetlennek tartják, én azonban elérhetőnek, hogy Magyarország 2030-ra az Európai Unió első öt olyan országa közé tartozzon, ahol a legjobb élni, lakni és dolgozni. Hasonlóképpen azt is lehetségesnek tartom, hogy hazánk az új típusú versenyképességi rangsorokban, amelyek nem a mennyiséget, hanem a minőséget mérik, az öt legjobb európai uniós állam között legyen. Közismert, vannak nálunk méretesebb, népesebb és vagyonosabb országok is, de aligha van szebb, biztonságosabb, ősibb és védettebb, mint a mi Kárpát-medencénk és benne Magyarország. [[Taps a kormánypártok soraiban.]] Akinek jó szeme van a történelemhez, megláthatja benne az esélyt. A tamáskodóknak csak azt mondhatom: háromszori kétharmaddal a hátunk mögött nekünk a lehetetlenre kell vállalkoznunk, mert a lehetségeset más is meg tudja csinálni. Ezért vállalkozunk arra, hogy megállítjuk a népesedési hanyatlást, sőt elérjük, hogy Magyarország ismét emelkedő pályára lépjen. Gyorsforgalmi utak fogják összekötni Budapestet a megyei jogú városainkkal, autópályáink elfutnak az országhatárokig, és a gyorsforgalmi utakra 30 perc alatt az ország bármely pontjáról el lehet majd jutni. Az új napelemparkok, valamint Paks II. a tiszta és fenntartható energiatermelés élvonalába emelik majd Magyarországot. A világexport 80 százalékát jelenleg 600 multinacionális cég adja, ezért nekünk magas hozzáadott értékű és magasabb bért fizető befektetéseket kell hoznunk Magyarországra, és ebben a kategóriában a világ tíz legjobb országa közé akarunk kerülni, mindezt úgy, hogy a hazai tulajdonú vállalatok részesedését a magyar exportból 50 százalékkal növelni fogjuk. [[15.00]] A népbetegségeket radikálisan visszaszorítjuk, és ennek érdekében nem riadunk vissza az egészségügy észszerűsítésétől és erős ösztönzők bevezetésétől sem. Felépítjük végre az új magyar honvédséget is. Szomszédaink folyamatosan fegyverkeznek, de általában is igaz, hogy az a nemzet, amely nem tudja garantálni saját védelmét, az felelőtlen és történelmi távlatokban hibát követ el. Különösen is számítok a fiatal és tehetséges katonatisztjeinkre. A lélekben és kultúrában történelmi sorsközösséget alkotó Közép-Európát gazdaságilag is megépítjük, fővárosainkat és nagyvárosainkat közúton, vasúton és levegőben is összekapcsoljuk. Lengyelország meghatározó szerepét pártfogoljuk, és velük összefogva megvetjük egy nagy közép-európai gazdasági térség alapjait. [[Taps a kormánypártok padsoraiból.]] Tisztelt Ház! A nagy és lelkesítő célok között ott találjuk Budapestet is, amelynek vissza akarjuk adni régi nagyságát és fényét, és amelyre fontos szerep vár a nemzetegyesítésben. Ez a város a budapestiek otthona és a nemzet fővárosa is. A magyarok számára Budapest az örök város, amely minden magyaré, bármely pontján éljen is a világnak; a város, amely vár rá. Magyarország, a magyar nyelv és kultúra meggyőződésem szerint egy hatalmas mágnes erejével rendelkezik, amely idevonzza azokat a magyarokat, akiket a szél kisodort a Kárpát-medencéből. A New Yorkban élő befutott, gazdag és irigyelt Molnár Ferencet egyszer arról kérdezték, miért olyan levert. Azt válaszolta: Minden rosszakaróm és ellenségem ott van, Budapesten. Az ottani irigyeimre vágyom, az itteniek nem érdekelnek. [[Derültség.]] Tisztelt Ház! Sohasem rejtettem véka alá a véleményemet, hogy a 2008-as nyugati válság, amely Görögország mellett kis híján bennünket is maga alá temetett, valójában korszakhatár volt. A mélyben már hosszú ideje formálódó új világrend ekkor bukkant felszínre. Ekkor vált világossá, hogy nem egyszerűen új és szokatlan jelenségekkel, hanem saját belső logikával, saját erővonalakkal rendelkező új korszakba is lépett a világ. Már 2010 előtt is azt tekintettem a rám váró feladatnak, hogy felhívjam erre a figyelmet és megértessem: új korszakba léptünk, és ez mindenkitől változást követel. Azt tekintettem küldetésemnek, hogy meggyőzzem a magyarokat, hogy nem elég jobban csinálni ugyanazt, amit tegnap csináltunk. Új dolgokra kell vállalkoznunk. És ez igaz volt mindenkire, egész Magyarországra, beleértve a kormányzatot is, mindannyiunknak meg kellett újulnunk. Végül is sikerült meggyőzni a magyarokat, hogy ez nemcsak elkerülhetetlen, hanem képesek is vagyunk rá; együtt és egyenként, külön-külön is. Ezért a 2010-es válságkezelés célja nem az volt, hogy visszatérjünk a válság előtti jobb időkhöz, hanem hogy új alapokat is vessünk, új dolgokat is bevezessünk: új adórendszer, új monetáris politika, új alkotmány, új törvénykönyvek, új családtámogatás, új munkamorál. Tisztelt Képviselőtársaim! Ha egy nép, ahogy mi tettük, új utakra lép, nem spórolhatja meg a szellemi természetű vitákat. A régi világrend szellemi hívei, anyagi haszonélvezői, valamint a kényelmesek, a léhák és a restek ilyenkor egy táborba sorakozva támadják az újítókat. S minél sikeresebbek vagyunk mi, annál dühödtebbek a kritikusaink. Ezeket a szellemi természetű vitákat nem lehetett és a jövőben sem lehet elkerülni. Akkor sem, ha van, aki ezt inkább ballasztnak, a gyakorlatias politikai sikerek elfogadtatását nehezítő akadálynak látja. Tisztelt Ház, titokban nem lehet megújítani egy egész nemzetet. Fölfogásom szerint az eddigi sikerekhez hozzájárult, hogy nyíltan kimondtuk: a liberális demokrácia korszaka véget ért. [[Taps a kormánypártok padsoraiból.]] Alkalmatlan lett arra, hogy megvédje az ember méltóságát, alkalmatlan arra, hogy megadja a szabadságot, nem tudja garantálni többé a fizikai biztonságot, és már nem tudja fenntartani a keresztény kultúrát sem. Vannak Európában, akik még bütykölnek rajta, mert azt hiszik, megjavíthatják. Nem értik, hogy nem a szerkezet romlott el, hanem a világ változott meg. A mi válaszunk, a magyarok válasza a megváltozott világra az, hogy a zátonyra futott liberális demokrácia helyett inkább felépítettük a XXI. századi kereszténydemokráciát, amely garantálja az ember méltóságát, szabadságát és biztonságát, megvédi a férfi és a nő egyenjogúságát, a hagyományos családmodellt, féken tartja az antiszemitizmust, megvédi a keresztény kultúránkat, és esélyt ad nemzetünk fennmaradására és gyarapodására. Mi kereszténydemokraták vagyunk, és kereszténydemokráciát akarunk. Tisztelt Ház! Fától az erdőt… Ha benne élsz egy világban, a mindennapok sodrásában nem várható el, hogy felismerd: éppen egy új világrend születésének idejében élsz, amikor új értékrendszerek, új szereplők, új együttműködések formálódnak. Erre a célra tartanak az országok írástudókat, köztük politikusokat is. Így a kormánynak az is kötelessége, hogy felhívja a figyelmet arra, hogy új technológiák, új gazdaságszervezési elvek, új fogyasztási minták, új gazdasági csataterek, új generációk és új dinamikák jelentek meg. A kormánynak ma is az a dolga, hogy felkészítse Magyarországot, felkészítse a magyar nemzet tagjait az új technológiai korszakra. Az új korszakban mindenkinek dolgoznia kell, és ma 800 ezerrel többen is dolgozunk, mint nyolc éve. Az új korszakban a magas államadósság életveszélyes. Az államadóssági rátánk 17 százalékponttal alacsonyabb, mint az euróövezet átlagáé, miközben a bért, amiért 2010-ben 12 hónapot dolgoztunk, most 8 hónap alatt hazavisszük. Az új korszakban a nemzeti vállalkozásokat piaci alapon kiszolgáló kritikus infrastruktúra döntő tényező lesz, ezért a bankrendszert, az energia- és a médiaszektort hazai kézbe vettük. Az új korszakban a tudás valóban hatalom lesz, ezért megtettük az első, de csak az első lépéseket, hogy olyan fiatalokat neveljünk, akik a jég hátán is megélnek. Láthatják, a felkészülés nekilendült, de még hosszú út vár ránk. Tisztelt Elnök Úr! Tisztelt Ház! Szép dolog az újítás, a bizakodás és a nagy tervek, de emellett azt is észben kell tartanunk, hogy mi egy több mint ezeréves ország vagyunk. Egy ilyen ősi ország politikájában vannak örök dolgok; ilyen a nemzet mérete, helye és szelleme. Ezt a kormányra lépő miniszterelnöknek, a leendő kormánytagoknak, sőt általában a parlamenti képviselőknek is illendő tudniuk. Ha el akarjuk dönteni, hogy mit is akarhatnak a magyarok a világban, tisztában kell lenni a méretünkkel. A méretünk az elmúlt 1100 év alatt folyamatosan változott, de sohasem tartoztunk a világ nagy létszámú nemzetei közé. A helyzet ma úgy áll, hogy a magyarok a világ össznépességének 0,2 százalékát adják. [[15.10]] Ebből egyenesen következik, hogy a magyarok fenn- és megmaradása nem automatikus. A nagy létszámú és széles rokonságú népek számára elképzelhetetlen egy olyan világ, amelyben ők nincsenek, ahol az ő fajtájuk egyszerűen nem létezik. A magyar politikának azonban abból kell kiindulnia, hogy el lehet tűnni, szét lehet szóródni, el lehet fogyni és a világot el lehet gondolni a Homo sapiens magyar válfaja nélkül is; voltak, akik már el is gondolták. Hálát adunk a Jóistennek, hogy ma mi állunk itt és nem ők. [[Szórványos taps a kormánypártok soraiban.]] Ezért a magyar politikának feladata, hogy ebből a nézőpontból is folyamatosan vizsgálja, ami Magyarországgal és Magyarország körül történik. A megmaradás életerő kérdése, ezért a magyar államnak és a mindenkori magyar kormánynak stabilnak, erősnek és akcióképesnek kell lennie. Ez minden mást megelőz, minden mást felülír. Tisztelt Ház! Egyedi fajta vagyunk. Van egy nyelv, amit csak mi beszélünk, van a világ, amit magyar nyelven és kultúrán keresztül csak mi látunk, és csak mi ábrázolunk úgy, ahogy. Nélkülünk az emberi civilizáció egy nyelvvel, egy világértelmezéssel és egy világábrázolással bizonyosan szegényebb lenne. Ez a tény tartást kell adjon a mindenkori kormánynak. A kormány annak tudatában jelenjen meg és képviselje Magyarországot a külvilágban, hogy mögöttünk már komoly teljesítmény áll, amivel hozzájárultunk a tudományban, a kultúrában, a sportban és a művészetekben az emberiség összteljesítményéhez. Egy olyan ország önbizalmával és méltóságával kell élnünk, amely tudja, hogy a magyarok többet adtak a világnak, mint amit kaptak tőle. Teljesítményünk feljogosít bennünket a történelmünk folytatására. Ezt a jogalapot, a magyarság világ-hozzájárulását a kormánynak folyamatosan gyarapítania kell. Tisztelt Képviselőtársaim! A Kárpát-medence területén több államalakulat is osztozik. E történelmi tény mellett is számunkra a Kárpát-medence organikus természeti, kulturális és soknyelvű egység. Szeretném meggyőzni a szomszédainkat, hogy összefogva Európa legbiztonságosabb, leggyorsabban fejlődő, egységes gazdasági, kereskedelmi és közlekedési területévé tudnánk építeni a Kárpát-medencét. [[Taps a kormánypártok soraiban.]] Az elmúlt években számos bizonyságát adtuk, hogy a magyaroktól nem kell félni, s jól jár, aki együttműködik velünk. Tisztelt Ház! A magyarság az emberi szív módjára hol összehúzódzkodik, hol kitágul, de lényegileg 1100 éve ott él, ahol nagy államalapítóink kijelölték a helyét. Szállásterületünk sajátos elhelyezkedése miatt Magyarország geopolitikai, vagyis földrajzi alapú megközelítéseket kell előnyben részesítsen az ideologikus gondolkodással szemben. Magyarország tagja és elkötelezett tagja is marad a nyugati szövetségi rendszernek, de ez nem változtatja meg a magyar államiság és a magyar politika földrajzi meghatározottságát. Nyugatra a germán vaskancellárok földje, keletre a szláv katonanépek világa és le délre muszlim embertömegek találhatóak. Berlin-Moszkva-Sztambul: ebben a térben él Magyarország, ezzel és így kell számolnunk a jövőben is, ezért a magyar politika nem szimpatizálhat a demokráciaexport-elméletekkel, nem társulhat azokhoz, akik más népeket kioktatnak, és akik a német, az orosz, a török népet és annak vezetőit sértegetik. Ezt nemcsak az elemi jóérzés diktálja így, de az érdekeink is. Nekünk ezt a viszonyrendszert kell értelmesen leképeznünk a magyar politikában. Tisztelt Elnök Úr! Tisztelt Ház! A nemzet szellemének irodalma könyvtárnyi. Kormányom azt az iskolát követi, amely szerint mi, magyarok soha nem akartunk szolganép lenni. „Kik szabadon éltek-haltak, / Szolgaföldben nem nyughatnak. / A magyarok istenére / Esküszünk, / Esküszünk, hogy rabok tovább / Nem leszünk!” Ezt az esküt minden magyar gyermek leteszi. Kormányom felfogása szerint a szabadsághoz nem elegendő a három nagy hadsereget, a németet, az oroszt és a törököt kívül tartani a Kárpát-medencén, hanem olyan viszonyokat is ki kell alakítanunk, hogy az országunkon belül is szabadon rendelkezhessünk magunkkal, ne csak közösen, de egyen-egyenként is, vagyis kormányom a szabad magyarok és a szuverén magyar állam kormánya lesz. [[Taps a kormánypártok soraiban.]] Elkötelezettségemet a szabadság mellett nemcsak a diktatúra és a szovjet megszállás elleni küzdelemből származtatom, hanem gazdasági megfontolásokból is. Ahhoz a nemzedékhez tartozom, amely még emlékszik, hogy a kommunista államépítési kísérletet az ítélte halálra, hogy figyelmen kívül hagyta, sőt szembefordult az emberi természet egyik alapvető törvényével. A kommunizmus tiltotta, hogy az ember önállóan, saját kezdeményezéssel, saját erejéből, vagyis egyénként javítson a helyzetén. Ezért éreztük a kommunizmusnak nemcsak elnyomónak, hanem természetellenesnek is. A jövőben is erre a tapasztalatra kívánom építeni a politikánkat. Az a célom, hogy a lehető legnagyobb szabadságot biztosítsuk az embereknek, hogy saját elképzelésük szerint juthassanak előre. Arra nem vállalkozhatunk, hogy bárkinek is megoldjuk az életét, de olyan körülményeket akarunk és tudunk is teremteni, hogy maguk oldják meg azt, és saját maguk boldogulhassanak. Tisztelt Ház! És szólnom kell az Európai Unióban elfoglalt helyünkről is. Mi erős Európát, békét és kölcsönösen előnyös megállapodásokat szeretnénk. Szükségünk van az Unióra, és az Uniónak is szüksége van ránk, ezért készen állunk, hogy alakítóként vegyünk részt azokban a változtatásokban, amelyeket az Unió, ha akar, sem kerülhet el. Minden erőnkkel azt fogjuk képviselni, hogy az Uniónak a szabad nemzetek szövetségeként kell működnie, és fel kell adnia az európai egyesült államokra vonatkozó hagymázos rémálmait. Az Európai Uniónak vissza kell térnie a realitások talajára. Első lépésként a migrációról, a népvándorlásról és a bevándorlásról való gondolkodást kellene megváltoztatnia. Ma Brüsszelben azt gondolják, hogy igazságtalan dolog, ha az ember nem ott születik, ahol élni szeretne. Azt gondolják, helyes, ha az emberek jogot kapnak arra, hogy oda költözzenek, ahol élni szeretnének. Brüsszelben ma fizetett aktivisták, bürokraták és politikusok ezrei dolgoznak azért, hogy a migrációt alapvető emberi joggá minősítsék. Ezért akarják elvenni tőlünk a jogot, hogy magunk dönthessünk, kit fogadunk be és kit nem. [[15.20]] Tisztelt Képviselőtársaim! Meggyőződésem, hogy a migráció végül elvezet a nemzetek és az államok felbomlásához. A nemzeti nyelvek elgyengülnek, a határok elmosódnak, a nemzeti kultúrák feloldódnak, és csak egyetlen nyílt társadalom marad, és végül az európai társadalmak egységesülése úgy előrehalad, hogy létrejöhet az egyetlen és egységes európai kormány. Ez a sors vár azokra, akik nem védekeznek a migráció ellen. Ha nem is holnap, de az általunk még belátható jövőben erre megy ki a játék, ez az igazi mesterterv. Nem árulok zsákbamacskát, világossá teszem itt önök előtt, hogy kormányom ennek a tervnek, az idevezető folyamatoknak és a közbenső lépéseknek is ellenzője, a magyar szabadság nevében fellépő elszánt ellenfele lesz. [[Taps a kormánypártok soraiban.]] A multikulturalizmus volt az első lépcsőfok, a szólásszabadságot korlátozó politikai korrektség volt a második; ma itt áll Európa. A harmadik lépcsőfok a kötelező betelepítési kvóta lenne. Annak érdekében, hogy az az Európa, amelyet szeretünk és amelyért készen állunk komoly áldozatokra is, ne lépjen fel az önfelszámolás következő lépcsőfokára, ki kell és ki is fogunk állni az európai politika pástjára, ellenezni fogjuk a kötelező kvótát, kiállunk a keresztény kultúráért, és harcolni fogunk a határok megvédéséért. Tisztelt Képviselőtársaim! Végezetül, néhány perce tettem le negyedszer a miniszterelnöki eskümet. Még sohasem tisztáztuk ebben a Házban, hogy mi is volna végső soron ez az eskü, a törvény itt nem igazít el bennünket, magunknak kell hát rendet vágnunk. Az eskü ígéret, fogadalom és felajánlás. Úgy hiszem, hogy a legfőbb hatalom a lelkiismeretünkön keresztül büntet meg bennünket, ha megszegjük az eskünket. Ezért most, hogy eskümet letettem, a nemzet minden egyes tagjának, mind a 15 millió magyarnak, külön-külön és együttesen is, a saját lelkiismeretemre hivatkozva megerősítem, hogy minden cselekvésemben nemzetünknek és országunknak, a magyar embereknek, a magyar érdekeknek és a keresztény értékeknek a szolgálata fog vezérelni. Isten engem úgy segéljen! [[Hosszan tartó, nagy taps a kormánypártok soraiban és a páholyokban.]]"
3,u2022-05-10-27,Fidesz-KDNP,Fidesz-frakció,0.8271484375,2022-05-10,0.1959826946258545,"Köszönöm szépen a szót, elnök úr. Tisztelt Országgyűlés! Tisztelt Képviselő Úr! Ott szólalok fel, ahol szót kapok, elnök úr. Köszönöm szépen, hogy ezt a fontos kérdést szóba hozta itt a parlamentben, hiszen Magyarországon 12 esztendeje, 2010 óta családbarát kormányzás folyik, ami azt jelenti, hogy a fiatalok életkezdésének a segítése, illetve a gyerekes családok támogatása mellett az idősek támogatása és megbecsülése is fontos mindannyiunk számára. Ezt a munkát korábban is végeztük, és a magyar emberek támogatásával a jövőben is folytatni fogjuk, hiszen április 3-án erre is felhatalmazást kaptunk. Azért is fontos mindez számunkra, merthogy mindannyiunk kötelessége megbecsülni az idős embereket, mert amink van, ami körülvesz bennünket, azt tőlük kaptuk, azt az ő munkájuknak köszönhetjük. Erre az alapra tudtunk építkezni az elmúlt esztendőkben és tudunk építkezni az elkövetkezendő időszakban is, fontos tehát, hogy megvédjük őket, támogassuk, megbecsüljük, és garantáljuk mindannyiuk biztonságát. A magyar emberek megtapasztalhatták, hogy a polgári kormány megbecsüli az időseket, hiszen ahogy ön is mondta, 2010-ben kötöttünk egy szövetséget az idősekkel, hogy amíg nemzeti kormány van Magyarországon, addig a nyugdíjak vásárlóértékét megőrizzük. [[Arató Gergely: És sikerült?]] Arról tudom tájékoztatni a tisztelt Országgyűlést és a kétkedő ellenzéki képviselőket, hogy igen, sikerült, merthogy nemcsak megőriztük a vásárlóértékét a nyugdíjaknak, hanem 10 százalékkal emelni is tudtuk. Emellett az elmúlt öt esztendőben közel 900 milliárd forintnyi extra kifizetést is tudtunk adni az idős honfitársainknak az Erzsébet-utalvány és a rezsiutalvány mellett. Fontos számunkra emellett, hogy az idős emberek is részesüljenek a gazdaság jó teljesítményéből, éppen ezért 2017-ben, ’18-ban és ’19-ben is nyugdíjprémiumot tudtunk fizetni az időseknek, sőt minden idők legnagyobb összegű nyugdíjprémiumát tudtuk kifizetni 2021 novemberében 2,4 millió idős embernek. Ez nemcsak az öregségi nyugdíjban, hanem a nyugdíjszerű ellátásban részesülő embereket is érintette. Amellett pedig, hogy visszaadtuk a gyermeket nevelő családoknak a 2021-ben befizetett személyi jövedelemadójukat, illetve az idén január 1-jétől a 25 év alattiak személyijövedelemadó-mentességben részesülnek, ahogy elhangzott, 2022 februárjában visszaadtuk a 13. havi nyugdíjat az időseknek, amit a korábbi kormány vett el tőlük. Ezt nemcsak az öregségi nyugdíjban, hanem a nyugdíjszerű járulékban, ellátásban részesülők is megkapták. Mindannyian emlékszünk, hogy nem mindig volt ilyen idősbarát kormányzás Magyarországon, hiszen 2010 előtt, a Gyurcsány-Bajnai-kormányok idején, ahogy mondta is képviselő úr, nem megtartották, hanem csökkentették a nyugdíjak vásárlóértékét, nem adtak a nyugdíjasoknak, hanem elvettek, elvették akkor egyik napról a másikra tőlük a 13. havi nyugdíjat. [[10.20]] És ráadásul, azon ígéretükkel szemben, amire mindannyian emlékeznek nyilván hiszen lassan mondták, hogy nem lesz gázáremelés, viszont a rezsi árát az egekbe emelték háromszorosára a gáz árát, és kétszeresére a villanyáram árát, ezzel teljesen kiszolgáltatott helyzetbe hozták az idős embereket 2010-re. Valóban, az európai energiaválság miatt növekvő infláció következtében decemberben úgy döntött a kormány és a parlament is, hogy nem 3 százalékkal, hanem 5 százalékkal emeljük idén a nyugdíjakat. Szintén az európai energiaválság és a szomszédunkban dúló háború miatt pedig most úgy döntöttünk április végén, hogy a növekvő infláció miatt újabb 3,9 százalékos mértékű nyugdíj-kiegészítést kapnak az idős emberek. [[Arató Gergely közbeszól.]] Ezt megkapják júliusban, januárig visszamenőleg egy összegben. Ráadásul hasonlóképpen a 13. havi nyugdíj összegét is korrigáljuk, és ezt is meg fogják kapni január elsejéig visszamenőleg. Ez több mint 2,4 millió embert érint, és a 2022. évben a költségvetésben 184 milliárd forint plusztámogatást jelent. Azt tudom mondani, illetve az általam elmondottakból is látható, hogy mi valóban megbecsüljük az időseket, és az idős emberek továbbra is számíthatnak ránk. Köszönöm szépen a figyelmüket. [[Taps a kormánypártok padsoraiból.]]"
3,u2022-05-16-46,Fidesz-KDNP,Fidesz-frakció,0.8115234375,2022-05-16,0.9967343211174011,"Tisztelt Köztársasági Elnök Asszony! Tisztelt Házelnök Úr! Képviselőtársaim! Első szavam a köszöneté: köszönöm képviselőtársaimnak a támogatást, köszönöm a választópolgárok bizalmát. Engem most itt a képviselők választottak meg, de nem felejtem el, hogy a felhatalmazás a választóktól, a magyar emberektől jön. A választók bizalmáért és felhatalmazásáért megdolgoztunk, és magam is megdolgoztam, az elmúlt években igyekeztem a legjobb tudásom szerint szolgálni a hazámat. A választási harcban sem magamat, sem magunkat nem kíméltük, ezért most a becsülettel elvégzett munka derűjével és önbizalmával állok önök előtt, immár ötödször. Köszönöm minden honfitársamnak a határon innen és túl, akár szülőhelyén, akár a világ távoli pontján adta le szavazatát, hogy részt vett a magyar nemzet közös döntésében, amely négy évre kijelölte hazánk útját. Ellenfeleink gondoskodtak róla, hogy a választás soha nem látott nemzetközi és hazai ellenőrzés mellett történjék. Mindenki láthatta, hogy Magyarország olyan ország, ahol nem történnek, nem történhetnek választási visszaélések. Köszönöm az ellenzéki aktivistáknak, hogy ellenőrző munkájukkal segítettek megvédeni Magyarország jó hírét és a magyar demokrácia iránt táplált közbizalmat. A magas választási részvétel az egészséges demokrácia jele közhely, de igaz. A magyar embereket érdekli a sorsuk, van véleményük a közügyekről, és azt nem is rejtik véka alá. A magyar demokrácia 32 éves történetében soha egyetlen pártra nem szavaztak annyian, mint a Fidesz-KDNP listájára és jelöltjeire [[Taps a kormánypártok soraiban.]] , és ami még fontosabb: 12 év kormányzás után megkaptuk a szavazatok abszolút többségét. Azon leszek, hogy megszolgáljam ezt az egész Európában példa nélküli óriási bizalmat. Elgondolkodtató, hogy éppen akkor arattuk a legnagyobb arányú győzelmünket, amikor minden emberi számítás szerint a legnehezebb terepen kellett megmérkőznünk: összeállt ellenünk a hazai baloldal és nemzetközi szövetségeseik, politikusok, pénzemberek és a média is. Mondjuk ki világosan: Brüsszel és Soros György is a mi bukásunkra játszott [[Szabó Szabolcs: Meg Zelenszkij!]] azzal revolvereztek minket, amivel csak tudtak; nem csoda, hogy ez a győzelem felvillanyoz bennünket. Barátaim, nincs semmi pezsdítőbb annál, mint amikor rálőnek az emberre, és nem találják el. [[Derültség a kormánypártok soraiban.]] Zsinórban négyszer győztünk, annak ellenére, hogy pénzügyi válságok, világjárvány, migránsáradat és már háború is fenyegette, fenyegeti hazánkat. Az ilyen győzelmi sorozat Európában, sőt a tágabb nyugati világban is szokatlan, a győzelem arányát tekintve pedig példátlan. Érdemes, sőt kötelező a dolgok mélyebb értelmét is keresnünk. Meggyőződésem szerint a magyarok, nemcsak a vezetők, de a legszélesebb néptömegek is kifinomult történelmi ösztönökkel és különösen kifinomult veszélyérzékkel rendelkeznek. [[14.50]] Ez nem is csoda, ezer év nagy idő. A magyarok megtanulták, hogy veszély idején a széthúzás, a szembenállás, a belharc súlyos következményekkel, hanyatlással, bukással, sőt országvesztéssel járhat. A belharc és a viszály a boldog békeidők luxusa. Most nem ilyen időket élünk. Baj idején az összefogás parancs, korparancs. Aki kihúzza magát alóla, az veszélyt hoz a közösségre, a nemzetre és a hazára. Az ilyen pártoknak és politikusoknak ezért a választók alaposan ellátják a baját. És a magyarok azt is tudják, hogy az összefogás, az egyetértés nem jön létre magától. A konszenzust nem megkeresni kell, mint valami húsvéti tojást, hanem meg kell teremteni. A politikában ehhez erő, képesség és leginkább jó szív, jóindulat és hazaszeretet kell, akinek ez megvan, megkaphatja az emberek bizalmát. Számomra ez a 2022-es parlamenti választás történelmi leckéje. Tisztelt Ház! A miniszterelnöki munka szépsége abban áll, hogy minden fontosabb döntésért, tartozzon az bármelyik miniszterhez is, végső soron a miniszterelnök a felelős. Ez nagy teher, van, akit bele is nyom a földbe, és van, akit föllelkesít. Én azt tartom a miniszterelnök elsőrendű felelősségének, hogy valamely módon megértse, előre elgondolja, hogy milyen idők várnak ránk, és felkészítse erre a magyarokat. A jövő megértése mint feladat, megtanítja az emberrel, hogy egyedül sohasem lehetsz elég okos. A sikeres kormányzáshoz a minisztereken túl szakértők, tanácsadók és szellemi emberek tucatjaira van szükség. Szerencsére Magyarország sohasem volt híján kiváló koponyáknak én is számítok rájuk a munkám során. Tisztelt Ház! Minden, ami 2020 óta történt, és minden, ami napjainkban kibontakozóban van, vagyis az, amiből megérthetjük a 2020 és 2030 közötti évtized természetét, egy irányba mutat, illetve egy rugóra jár: Európa, a nyugati ember, benne és vele Magyarország, mi, magyar emberek a veszélyek korába léptünk. Ez az évtized a veszélyek, a bizonytalanság és a háborúk korszaka lesz. Az évtized a koronavírus-járvánnyal kezdődött és háborúval folytatódott. A háború és a válaszként adott európai szankciós politika energiaválságot idézett elő. Az energiaválság és az amerikai kamatemelések együtt elhozták a magas infláció korszakát. Mindez együtt el fogja hozni a recesszió, a gazdasági visszaesés időszakát, amikor a gazdasági teljesítmény csökkenése, stagnálása és csekély emelkedésének évei váltogatják majd egymást Európában. Kiújulhatnak fenyegető járványok, a gazdasági visszaesés mélyülhet, a gazdag országok felé tektonikus erővel felerősödik a migráció. Mindennek tetejébe egy elhúzódó és világméretű kiterjedéssel fenyegető, valóságos háború zajlik a keleti szomszédunk földjén. Egy háborús évtized képe bontakozik ki a szemünk előtt. Jó lenne, ha nem így lenne, de nekünk nem a vágyainkból, hanem a valóságból kell kiindulnunk. Nekünk, magyaroknak erre kell felkészülnünk, ebben a zűrzavarban kell kijelölnünk az irányt, és megalkotnunk a saját politikánkat. Az előttünk álló háborús évtized képéhez hozzátartoznak a nyugati világ meg-megújuló öngyilkossági hullámai is. Ilyen öngyilkossági kísérletnek látom a nagy európai lakosságcsere programját, amely a hiányzó európai keresztény gyerekeket más civilizációkból érkező felnőttekkel, migránsokkal akarja pótolni. Ilyennek látom a genderőrületet, amely úgy fogja fel az embert, mint identitásának, ideértve szexuális identitásának megteremtőjét. És ilyennek látom a liberális Európa programját, amely túllép a Nyugatot eddig megtartó kereszténységen és nemzetállamokon, és semmit sem ültet a helyükre; amely a szabadságot a közösségeiből, családjából és hazájából kimetszett emberben látja, és elfeledkezik arról, hogy az ember egyedül sohasem lehet szabad, csak magányos. Egyszerre sújtanak tehát bennünket gazdasági bajok, háborús veszélyek, Európa belső szellemi gyengesége és Brüsszel politikai tévedései. Ebben a helyzetben kell kitűznünk az útvonalat Magyarország számára, és ha kitűztük, erre kell ráállítani, majd biztos kézzel ezen az úton is tartani hazánkat. Nehéz feladat, de nekünk sikerülhet. Sikerülhet, mert a magyarokat kemény fából faragták, ezért makacsul ellenállunk a hanyatlásnak. Észszerű rend, stabilitás, semmi önelégültség, de annál több alázat és mindenekelőtt megalkuvást nem ismerő, hajlíthatatlan hűség, és mindeközben őszinte kedvesség, józan önérdek, egy derűs, önérzetes és bátor Magyarország ez volna hát a föladat a következő kormány számára. Különösen is számítok a történelmi egyházak híveinek közösségeire, akiknek létezése már önmagában is nagy érték Magyarország számára. Biztosítani fogjuk az evangélium hirdetéséhez szükséges feltételeket, a szabadságot és az egyházak tiszteletét. Látjuk az egyházi iskolák, kórházak, idősotthonok iránti növekvő igényt, ezek segítése munkánk fontos része lesz. [[Taps a kormánypártok soraiból.]] És látom az újraéledő nemzeti összetartozás lelki és fizikai lenyomatait szerte a Kárpát-medencében. Ez nemcsak a határon túl élő magyaroknak jó, de erősíti az egyetemes magyarságot, és erősíti az anyaországot is. A határon túli magyarok számíthatnak ránk, lankadatlanul folytatjuk nemzetegyesítő munkánkat. [[Taps a kormánypártok padsoraiból.]] Tisztelt Elnök Asszony! Tisztelt Ház! Első helyen most Magyarország biztonságáról kell beszélnem. 82. napja tart az ukrán-orosz háború. Ennek a háborúnak nem lett volna szabad elkezdődnie. Még érvényes a régi rómaiak tudása: nem lehet egyszerre látni a dolgok kezdetét és végét; vagyis a háborút könnyű elkezdeni, de nehéz befejezni. [[15.00]] Európának ma semmilyen eszköze sincs a szomszédjában zajló konfliktus kezelésére. Erő és eszközök híján a kontinens vezetői meg vannak győződve, hogy az európai szankciók segítségével térdre lehet kényszeríteni Oroszországot. Ez papíron lehetséges, és számos papírpolitikus lebegtet is valamiféle elméleti bizonyítékokat, de én akárhogy is próbálok visszaemlékezni, nem jut eszembe olyan kontinentális zárlat, amely eredményes lett volna; de olyat már láttam, hogy az bukott bele, aki kitalálta. Reménykedjünk és imádkozzunk, hogy most másképpen legyen! Magyarország az európai egység érdekében nem akadályozza meg a szankciókat, amíg azok nem lépik át a magyar gazdaság önvédelmének vörös vonalát, vagyis nem veszélyeztetik Magyarország energiabiztonságát. Magyarország a NATO tagja. 1999-ben mi vittük be Magyarországot a nyugati katonai szövetségi rendszerbe. A mi politikai közösségünk, kormányom és jómagam is létkérdésnek tartjuk, hogy Magyarország a NATO tagja legyen, ez az a biztos pont, ahonnan felépíthetjük Magyarország biztonsági stratégiáját. A NATO védelmi szövetség. Nem szabad engedni a kísértésnek, hogy tagállamainak területén kívül hajtson végre támadó katonai akciókat. Védelmi szövetségből nem szabad háborús katonai szövetséggé alakulnia. A NATO nem az antant, és nem is válhat azzá. NATO-tagságunk fontossága sohasem volt olyan nyilvánvaló, mint most, az orosz-ukrán háború idején. A dolgok egyre rosszabbra fordulnak. Az oroszok a háborút sorozás nélkül is megvívható katonai akciónak nyilvánították, vagyis végtelenítették, az amerikaiak pedig a második világháborúból ismert kölcsönbérleti törvénnyel Ukrajna korlátlan hadianyag- és hadieszköz-finanszírozása mellett döntöttek ez így együtt a lehető legrosszabb kombináció. Ezért a háború a szomszédunkban még hosszú ideig és józan ésszel nehezen felfogható mennyiségű fegyverrel folytatódni fog, és állandó biztonsági fenyegetést jelent majd Magyarországra. A következő évtized legfontosabb feladata, hogy ebből a háborúból kimaradjunk, és megvédjük Magyarország békéjét és biztonságát. [[Taps a kormánypártok soraiban.]] [[Taps a kormánypártok soraiban.]] Nem lesz könnyű, mert óriási nemzetközi nyomás nehezedik ránk. Felfogásom szerint aki fegyvert szállít, fél lábbal már benne is van a háborúban. Mi a béke mellett állunk a béke épít, a háború rombol , ezért azonnali tűzszünetet és béketárgyalásokat akarunk, és azt ígérem önöknek, hogy ki fogok tartani az álláspontunk mellett. (Taps a kormánypártok soraiban.) A NATO biztos támasz, de nem fogja helyettünk megvédeni Magyarországot. Baj esetén velünk talán igen talán igen , de helyettünk biztosan nem. A békevágy és a jó szándék önmagában kevés. Ha egy ország hadserege gyenge, katonái nem harcképesek, népe pedig nem akarja megvédeni magát, akkor azt az országot fogják először megtámadni. Sárkány ellen sárkányfűre van szükség. A sárkányfüvet Magyar Honvédségnek hívják, amelyet megerősíteni, valódi véderőt kifejteni képes hadsereggé alakítani a legsürgetőbb feladat. [[Taps a kormánypártok soraiban.]] Tisztelt Ház! Ebben a háborúban Ukrajna a megtámadott és Oroszország a támadó, ezért támogatjuk Ukrajnát, és ezért indítottuk el Magyarország történelmének legnagyobb humanitárius segélyakcióját. Létszámarányosan a legtöbb menekülőt mi engedtük be, és akit kell, el is látunk, segíteni fogjuk az ukrán menekülteket. Most félretesszük azt a tényt, hogy korábban a kárpátaljai magyarok milyen jogsérelmeket szenvedtek el, és félretesszük azt a tényt is, hogy Ukrajna elnöke és kormánya nyíltan beavatkozott a magyar választási kampányba, és az ellenfeleinket támogatta; mindezek ellenére az ukránok számíthatnak Magyarországra és a magyar kormányra. [[Taps a kormánypártok soraiban.]] Tisztelt Ház! A Brüsszellel fennálló vitáink miatt külön is szólnom kell az Európai Unióról. Világosan leszögezem, hogy Magyarország az Európai Unió tagja, és érdekünk, hogy az előttünk álló évtizedben az is maradjon. Igaz, hogy Brüsszel ma a tagállamok, így Magyarország szuverenitásának visszaszorítására törekszik. Az is igaz, hogy a nemzetek Európája helyett egy új európai birodalmat, az európai egyesült államokat igyekszik fölépíteni, követve a korábbi francia és német hagyományokat. Az is igaz, hogy a kulturális távolság, már-már kulturális elidegenedés egyre nő Európa nyugati fele és Magyarország között. Ez azért van így, mert mi hiszünk Európa keresztény civilizációs alapjaiban, hiszünk a nemzetállamokban, amit Brüsszelben már feladtak. Nekünk fontos, hogy rajtunk legyen a Jóisten áldása. Nekünk fontos, hogy legyen hazánk, amit szerethetünk és amire büszkék lehetünk. Nekünk fontos, hogy fenntartsuk az ezeréves magyar élet folyamatosságát, a létezés magyar minőségét a Kárpát-medencében. Nekünk fontos, hogy úgy halhassunk meg, hogy tudjuk, gyerekeinknek és unokáinknak van hazája, van mit folytatniuk és megőrizniük. Mi úgy tudjuk, hogy ez a legnagyobb dolog, amit egy magyar ember a gyerekeinek adhat, és ez számunkra megelőz minden közös európai értékről és egyre szorosabb integrációról szóló zavaros beszédet és politikát. [[Taps a kormánypártok soraiban.]] Tisztelt Ház! Sajnos, tisztelt képviselőtársaim, az is igaz, hogy Brüsszel nap mint nap visszaél a hatalmával, és csupa olyasmit akar ránk kényszeríteni, ami nekünk rossz és tőlünk idegen. Az „élni és élni hagyni” elv jegyében mi toleranciaajánlatot tettünk a migráció, a gender és most legutóbb az olajembargó ügyében is. Toleranciaajánlatainkat visszautasították. De mi továbbra sem adjuk föl a határok védelmét, nem bontjuk le a kerítést és nem engedünk be migránsokat. [[15.10]] Megvédjük a családjainkat, a genderaktivistákat nem engedjük be az iskoláinkba, nálunk az apa férfi, az anya nő, a gyerekeinket pedig hagyják békén. Kitartunk Magyarország békéje és biztonsága mellett, és nem fogadunk el olyan gazdasági intézkedéseket, amelyek tönkretennék a magyar családokat. Ha ez így van, márpedig így van, már csak az a kérdés, tisztelt képviselőtársaim, hogy mit keresünk az Európai Unióban. A válasz az, hogy az álmainkat. Az álmainkat keressük, a szabad és egyenlő nemzetek közösségét. Keressük a hazák hazáját, a demokráciák demokráciáját. Keressük az Istent félő és az emberek méltóságát védelmező, a kultúra, a tudomány, a szellem csúcsait ostromló Európát. Nem azért vagyunk tagjai az Európai Uniónak, mert olyan, amilyen, hanem azért, amilyen lehetne. És amíg úgy látjuk, hogy van akár egy fikarcnyi esély is, addig küzdeni fogunk érte, mert egy ilyen Európa adja a legtöbb esélyt, a legtágasabb teret egy független és szabad Magyarország számára. Amikor a következő évtizedet elgondoljuk, akkor Magyarországot az Európai Unióban látjuk, amint elszántan harcol a jogaiért és szövetségeseket keres az Unió megújításához. Tisztelt Képviselőtársaim! Tisztelt Ház! Az előttünk álló háborús évtized kihívásaival tehát egy olyan Magyarország néz szembe, amely a NATO és az Európai Unió tagja. Ez jó kiindulópont, de nem válasz az évtized kihívásaira. A válasz csak egy nemzeti alapokon álló és sikeres gazdaságpolitika lehet, ezért most a gazdaságról részletesebben is beszélnem kell. A 2010 és 2020 közötti tíz év a nagy előretörés évtizede volt. A munkahelyek számának növelésében a második helyen végeztünk a 27 tagú Európai Unióban, a beruházások növelésében a második helyen, a minimálbér növelésében a harmadik helyen, az adók csökkentésében az első helyen, a háztartások pénzügyi megtakarításainak növelésében pedig a harmadik helyen. Nem rossz! Ráadásul fejlettség tekintetében Görögországot és Portugáliát is sikerült megelőznünk, pedig ők jóval korábban csatlakoztak az Európai Unióhoz, amikor mi még megszállt ország voltunk, és még javában a kommunistáknak állt a zászló. Pedig az előző évtized sem volt könnyű. Emlékezzenek, kezdődött egy nagy nyugati pénzügyi összeomlással, aztán jött a migrációs válság, majd a koronavírus-járvány annak minden következményével. Tisztelt Képviselőtársaim! Sok mindent láttunk már, de olyat még nem, hogy a világgazdaság rövid idő alatt kétszer is fenekestül felfordult. Először a világjárvány következtében alakult ki egy globális gazdasági válság 2020-tól, 114 millió munkahely elveszett, 42 százalékkal estek vissza globálisan a beruházások, a világkereskedelem 5 százalékkal csökkent. Tömegesen zártak be a gyárak, és leépültek a termelési kapacitások. A járvány enyhülésével pedig a gyárak nem nyíltak újra automatikusan, hanem megindult egy éles verseny az országok között, hol jöjjenek létre az új termelési központok, üzemek és gyárak. Becsüljük meg, hogy Magyarország ebben a versenyben az elmúlt két évben jól küzdött, és a győztesek közé került. Minden idők legjobb beruházási teljesítményét nyújtottuk tavaly. Magyarországon 1886 milliárd forintnyi beruházás indult meg, és megdöntöttük a hazánkban létrejött legnagyobb zöldmezős beruházás rekordját is. Ezek a beruházások adnak most esélyt és reményt arra, hogy az előttünk álló európai gazdasági válságot is jól kezeljük, és a magyar gazdaság visszaesés helyett tovább növekedhet. 2022 elején újabb sokkot kapott a világgazdaság, jött az orosz-ukrán háború. A kelet-nyugati szállítási útvonalakat át kell rajzolni, a beszállítói forrásokat pótolni kell. A világ számos országát élelmiszerhiány és éhínség fenyegeti. Ebben a helyzetben több korábbi stratégiai döntésünk is felértékelődik. A Belgrád-Budapest vasútvonal a Görögországba érkező tengeri szállítási útvonal folytatásaként jó eséllyel kiváltja a lerombolt ukrajnai útvonalakat. A balkáni országokkal közösen kiépített déli gázvezeték képes kiváltani az Ukrajnából érkező vezetékeket. A most bekövetkező energiaellátási válságok korszakában azok az országok lesznek biztonságban, amelyek képesek maguk előállítani saját energiaszükségletüket. Az új paksi blokkok építése és a napenergia-beruházások ezért nemzetbiztonsági szempontból is kulcsfontosságúak lesznek. Tisztelt Ház! A termékeink háromnegyedét Európában adjuk el, de a legnagyobb és legmodernebb beruházások immáron a Távol-Keletről érkeznek. Két lábon állunk, és ez válságállóvá teszi a gazdaságunkat. Előrelátók voltunk, és felkészültünk az autóipar forradalmi megújulására. Sokat tettünk azért, hogy hazánk az új generációs autóipar európai éllovasa legyen. A világ legnagyobb akkumulátorgyártási kapacitásai Magyarországon épülnek, az export-világranglistán hamarosan a harmadikok leszünk. A háborúzó felek a világ legjelentősebb gabonaexportőr országai közé tartoznak. A magyar mezőgazdasági és élelmiszeripari fejlesztések nyomán ma mi kétszer annyi élelmiszert tudunk előállítani, mint amennyire szükségünk van, ezért Magyarországot nem fenyegeti élelmiszerhiány. De a biztonság kedvéért a gabonakivitel esetén fenntartjuk az állami elővásárlási jogot. Az előttünk álló évtizedben az alacsony adók, a fizikai biztonság, a fejlett közúti és vasúti útvonalak, valamint a politikai stabilitás lesznek a fő érvek a beruházásokért folytatott versenyben. Ezekben mi jól állunk, ezért továbbra is a beruházások magas szintjére építjük a gazdasági stratégiánkat. Összefoglalóan azt mondhatom, hogy a most megalakítandó kormány vállalása az, hogy a kibontakozó európai gazdasági válság idején is megőrizzük a legfontosabb eredményeinket, és nem adjuk fel a fontos céljainkat. Ilyen nehéz körülmények közepette is vállaljuk és vállalom, hogy Magyarország előre fog menni és nem hátra. [[Taps a kormánypártok soraiban.]] Vállalom, hogy megvédjük a teljes foglalkoztatottságot. Vállalom, hogy megvédjük a családtámogatásainkat, vállalom, hogy megvédjük a nyugdíjak értékét, és vállalom, hogy megvédjük a rezsicsökkentést is. Vagyis mindenkinek lesz munkája, a nyugdíjnak lesz értéke, a családoknak lesz biztonsága és a gyerekeknek lesz jövője. Az egész Európában vágtató inflációt terveink szerint Magyarországon először megszelídítjük, aztán megfékezzük. Önök tudhatják, hogy általában ódzkodom a direkt állami beavatkozástól a gazdaságba, de ilyen esetben a jegybanknak és a kormánynak be kell avatkoznia. [[15.20]] Lépéseinket össze fogjuk hangolni, óvatos, de határozott árszabályozó intézkedéseket teszünk majd. Az eredmények már szeptemberben látszani fognak, év végére pedig tartósan elviselhető állapotokat alakítunk ki, addig is, amíg Brüsszel vissza nem talál a józan gazdaságpolitika ösvényére. Tisztelt Képviselőtársaim! Ennek megfelelően alakítottam át a kormányzati rendszert is. Az előző kormány tagjainak köszönöm a munkájukat, kiválóan teljesítettek, büszkék lehetünk, és én büszke is vagyok a teljesítményükre. [[Taps a kormánypártok soraiban.]] Most azonban egy egészen másfajta évtized vár ránk. Ezért a kormánygépezetet alkatrészeire kellett bontani, és az új feladatok logikája szerint kellett újra összeszerelni. Köszönöm önöknek, hogy megadták a szükséges támogatást. Tisztelt Ház! Hölgyeim és Uraim! Mélyen tisztelt Elnök Úr! A magyarok évszázadokon keresztül hozzászoktak, hogy szépen haljanak meg a hazájukért. Mi ezért csodáljuk őket, de most fordítani akarunk a dolgok menetén: azt akarjuk bebizonyítani, hogy a hazáért élni is lehet, többen, jobban és szebben élni, ahogy elnök asszonyunk javasolta beiktatási beszédében. Ehhez olyan ország kell, amely büszke az értékeire, büszke a világ legnehezebb nyelvére, megismételhetetlen és semmivel sem összetéveszthető népművészetére, világszínvonalú magaskultúrájára, élvonalbeli tudományára és világverő sportteljesítményeire. A hamarosan megalakuló kormány egy ilyen Magyarországért dolgozik majd. Magyarország a következő években védeni fogja a családokat, és büszke lesz a gyermekeire. Hiszünk a munka becsületében, és tudjuk, hogy nemzetünk jellemével összefér a független egyén és az összetartó közösség. Én azt tapasztaltam, hogy mi tudunk egyszerre individualisták és kollektivisták is lenni, mert tudjuk, hogy mindennek megvan a helye és az ideje. Ideje van a korlátlan szabadságnak, a szárnyalásnak, és ideje van a hierarchikus fegyelemnek, a szolgálatnak is. Ez az az életösztön, a túlélés és a megmaradás művészi szintre emelt képessége, amely lehetővé teszi, hogy nemcsak múltunk és jelenünk, hanem jövőnk is legyen a Kárpát-medencében. Ez a természet és a Jóisten adta földrajzi egység arra van rendelve, hogy a világ legjobb helye legyen, nekünk pedig az a dolgunk, hogy az itt élő népekkel és országokkal együttműködve azzá is változtassuk. Ez közös érdeke a szlovákoknak, ukránoknak, románoknak, szerbeknek, horvátoknak, szlovénoknak és magyaroknak. Ezért a jövőben sem ülünk fel se provokációknak, se megosztási kísérleteknek, és biztosítom a szomszédainkat, hogy számíthatnak ránk, a magyarok a barátaik. Rendületlenül hiszünk a Kárpát-medencei népek közös jövőjében, képesek vagyunk erre és el fogjuk érni, vagy ha mi nem is, a mai fiatalok majd biztosan. A mai fiatal nemzedék a mi legnagyobb értékünk és erőforrásunk. Nem mindig látjuk ezt, mert talán nem a legélesebb elmék beszélnek a nemzedék nevében. [[Derültség.]] De ha szétnézünk az országban, mindenütt a hazájukat szerető, a világot értő, nyelveket beszélő, a legmodernebb technikákat játszi könnyedséggel használó fiatalokat látok. Magyarország előtt ezért áll fényes jövő. Ahogy az alkotmány mondja: ők fogják ismét naggyá tenni Magyarországot. Tisztelt Ház! Végezetül arról szeretnék beszélni, hogy fontos dolog, hogy egy nemzet tudja a helyét a világban. Sem túl-, sem alábecsülni nem szabad önmagunkat. Magyarországra ma nem a népessége, hadserege vagy gazdasági ereje miatt irányul szokatlan mértékben a nyugati közvélemény figyelme. A figyelem oka, hogy Lengyelország mellett Magyarország vált a nyugati világ utolsó keresztény-konzervatív bástyájává. Mást gondolunk a világról és a jövőről, mint a liberális, globalista fősodor, és másként építjük az országunkat, mint ahogy ők teszik a sajátjukkal. Akár meg is férhetnénk egymás mellett, elvégre hiszünk a verseny jótékony hatásában, de Brüsszel ma kizárólagosságra törekszik, illetve a kizárólagosságra és egyszínűségre törekvés szimbóluma ma Brüsszel. A politikát, az országvezetést, sőt Európát is csak egy módon lehet elképzelni és művelni mondják ők. Aki nem lép egyszerre, vizsgálatot kap estére. [[Derültség.]] Magyarország ez ellen lázad. Eb ura fakó, Ugocsa non coronat. [[Taps a kormánypártok soraiban.]] De, tisztelt hölgyeim és uraim, tisztelt képviselőtársaim, lássuk azt is, hogy közben rengeteg barátot szereztünk, egyre többen érzik úgy, hogy Magyarország a béke szigete, a józan rend és biztonság erődítménye, a szabadság egyik utolsó őrhelye. Nem rejtjük véka alá, hogy reményt akarunk adni másoknak is. Reményt, hogy a keresztény életfelfogás, a hazaszeretet, a nemzeti büszkeség, vagyis a nemzeti politika nem a múlt, hanem a jövő. Harminc éve azt gondoltuk, Európa a jövőnk. Ma azt gondoljuk, mi vagyunk Európa jövője, érezzük a felelősségünk súlyát. Isten óvja Magyarországot! A Jóisten mindannyiunk fölött, Magyarország mindenekelőtt! Hajrá Magyarország! Hajrá magyarok! [[Hosszan tartó taps a kormánypártok soraiban.]]"
3,u2017-03-08-19,Fidesz-KDNP,Fidesz-frakció,-0.5419921875,2017-03-08,0.24600695073604584,"Köszönöm szépen, elnök úr. Tisztelt Képviselőtársaim! 1957. március 8-án, pontosan 60 évvel ezelőtt hunyt el Esterházy János. Úgy illő, sőt kötelességünk is, hogy megemlékezzünk a mártír, sőt vértanú grófról. A Kárpát-medencei magyarság számára a legtragikusabb, az igazán súlyos örökséget a XX. század hozta el. Elgondolkodtató és egyben elkeserítő, hogy éppen a haladás évszázadának kikiáltott XX. század hozta el a két legpusztítóbb háborút és két legvéresebb diktatúráját is. A XX. század terméke pusztító háborúk, szétszakított ország, nácizmus, felszabadításnak nevezett megszállások, az ország kifosztása, munkatáborok, málenkij robot, koncepciós perek, kommunista diktatúra. A kommunizmus velünk élő múlt. Egykor feledésre ítélték a prágai motoli temetőben nyugvók emlékét is, ahol ma Esterházy hamvai találhatók. Köszönet egyébként Karel Schwarzenbergnek, volt külügyminiszternek, miniszterelnök-helyettesnek, hogy segített felkutatni, felkutattatni, hogy egyáltalán a vértanú gróf hamvai hol találhatók, és köszönet a Cseh Köztársaságnak, hogy ma emléktábla található ott a motoli temetőben, emléket állítva a kommunista diktatúra áldozatainak, köztük Esterházy János grófnak is.Tisztelt Ház! A mártír nem egy egyszerű áldozat, nem a történések passzív tárgya. A mártír megúszhatná, de vállalja sorsát. Egy ilyen felejthetetlen mártírunk, vértanúnk gróf Esterházy János, aki 1901-ben született március 14-én Nyitraújlakon. Esterházy János Trianon után sem hagyta el szülőföldjét. Élethivatása az volt, hogy képviselje a felvidéki magyarokat, hogy gondjaikat továbbítsa az anyaország felé. Támasza, gondviselője volt az elszakított északi nemzetrésznek. A bécsi döntés után sem hagyta el szülőföldjét. Mint Kassa képviselője, szlovák területen maradt. Mérsékelő erőként politizált. A méltányosság és az emberiesség alapján állva elutasította a náci eszméket. A szélsőséges erők céltáblájává vált, de nem engedett elveiből sem a fasisztáknak, sem a nyilasoknak, sem a kommunista pribékeknek. Üldözte a Gestapo, üldözték a szovjet hatóságok. Ebből is látszik, hogy Esterházy egy igazi, hazáját, nemzetét szerető demokrata volt. [[12.00]] Tisztelt Ház! Megtisztelő számunkra, a Magyar Országgyűlés Nemzeti összetartozás bizottsága tagjai számára, hogy munkánkat itt a Parlamentben az Esterházy Jánosról elnevezett teremben végezhetjük, így is emléket állítva a mártír grófnak.A mai magyar nemzetpolitika alapvetése nem más, mint aminek Esterházy is élt: megmaradni a szülőföldön, megmaradni magyarnak és kereszténynek. Esterházy János életét, ha megpróbáljuk összefoglalni, megragadni életének vezérlő motivációját, lényegét, azt mondhatjuk, hogy elsősorban mélyen hívő katolikus keresztény volt. Kereszténydemokrata kisebbségpolitikus volt, Istentől kapott kiemelkedő intelligenciájával és tehetségével. Felkészültségével, műveltségével választhatott volna a XX. század embertelenségeinek idején egy másfajta életutat is. Bizonyosan ezzel megmenti fizikai életét. Azonban egyetlen utat választott: a nemzete szolgálatát, az emberek, közösségek szolgálatát. Két nemzet élt benne, a magyar és a lengyel. Bizonyosan keresztény hite mellett ez a tény is segítette abban, hogy felülemelkedjen faji kérdéseken. Esterházy János egyszerre volt tiszta hazafi, európai és egyetemes. Védte az elesett sorba kerülőket. Védte a kisebbségi helyzetben lévő nemzetét, védte az üldözötteket, védte a zsidóságot, hiszen 1942. május 15-én nemmel szavazott a zsidók kitelepítésére az akkori szlovák parlamentben. Híres mondata: „A mi jelünk a kereszt, nem pedig a horogkereszt.” Ezek a tények emelik a magyar történelem legnagyobbjai közé. Tisztelt Képviselőtársaim! ’93-ban az orosz legfelsőbb bíróság semmisnek mondta ki Esterházy ítéletét, rehabilitálta őt. A szlovák rehabilitáció még várat magára. 2011-ben boldoggá avatását kezdeményezte a pozsonyi magyar nagykövetség, az Esterházy János Polgári Társulás és a Magyar Köztársaság Kulturális Intézete. Én hiszek abban, hogy Esterházy János vértanú elnyerte a boldogságot, a szentséget a mennyben. Legyen úgy itt a földön is! Köszönöm megtisztelő figyelmüket. [[Taps a kormánypártok és a Jobbik soraiból.]]"
3,u2022-06-07-130,Fidesz-KDNP,Fidesz-frakció,-0.578125,2022-06-07,0.12994934618473053,"Köszönöm a szót. Tisztelt Elnök Úr! Tisztelt Ház! Tisztelt Képviselő Úr! Mindenekelőtt szeretnék elnézést kérni az utolsó pillanatos érkezésemért, az udvariatlan gesztusért, pontosabban ez nem rajtam múlt, szeretnék elnézést kérni. S a témára rátérve pedig arról szeretném tájékoztatni a tisztelt képviselő urat, hogy behatolási… Tehát eggyel hátrébb lépve: Magyarország nem a Holdon van, földrajzi és egyéb helyzetünk okán behatolási kísérletek, nyomásgyakorlási kísérletek voltak, vannak és lesznek is keleti és nyugati irányból is. Ezzel egyrészt nem vagyunk egyedül Európában vagy a világban. Emlékezhetünk arra, hogy a korábbi német kancellárt kik nemcsak akarták, hanem kik is hallgatták le, tehát ilyen típusú akciók vannak, voltak és lesznek. A magyar szakszolgálatok feladata az, hogy ezek ellen fellépjenek, és ezeket elhárítsák. A Külügyminisztérium mindig annak megfelelően jár el, ami értelemszerűen a magyar érdek, ha ilyesmit észlelünk, akkor azt a megfelelő szerveknek jelezzük, amelyek pedig a munkájukat végzik. Ugyanakkor, tisztelt képviselő úr, ennél súlyosabb kérdés, azt hiszem, bár kétségkívül fontos az, amit ön felvet, hogy a külföldi befolyás ellen harcolni kell, akár keletről, akár nyugatról jön az, ez kétségkívül így van, és fontos kérdés; ennél szerintem még fontosabb kérdés, hogy…, hát egyrészt az, hogy ön mennyire hitelesen képviseli ezt, másrészt az, hogy egy magyar parlamenti párt a magyar érdeket képviselje, és ne külföldi érdeket képviseljen. Szeretnék arra utalni, hogy meggyőződésem, sőt, mi fontosabb, a tények szerint ön és az ön pártja nem hiteles ennek a témának a felvetése kapcsán sem, ugyanis [[Közbeszólások a Momentum soraiból. Az elnök csenget.]] ha önök a magyar érdeket képviselnék ha önök a magyar érdeket képviselnék! , akkor azt kiválóan megmutathatnák akkor, amikor a szomszédunkban egy háború zajlik, de önök nem a magyar érdeket képviselik. Ezt mutatja egyébként az is, hogy az ön frakcióvezetője a minap is arról beszélt, hogy fegyvereket kellene szállítani a szomszédunkban zajló háborúba, és ez nyilvánvalóan ellentétes…"
3,u2016-04-04-37,Fidesz-KDNP,Fidesz-frakció,-0.89111328125,2016-04-04,0.2769080102443695,"Köszönöm a szót, elnök úr. Tisztelt Államtitkár Úr! Tisztelt Ház! A Magyar Szocialista Párt már nem akar vagy nem szívesen akar visszaemlékezni a gyászos emlékű, 2004. december 5-i napra, amikor is Gyurcsány Ferenc vezényletével nyíltan megtagadták a határ túloldalán élő magyar testvéreinket. Számunkra, akik a kirekesztés ellen és a magyar testvéreink mellett álltunk és állunk ki, kitörölhetetlen, szomorú emlék ez a nap. Nincs még egy olyan párt, amely ilyen látványosan tagadta volna meg nemzettársait. Szabolcs-Szatmár-Bereg megye képviselőjeként, egy olyan választókerület képviselőjeként, melynek keleti szomszédja Kárpátalja, ezen eseménysort követően különösen nehéz volt a Kárpátalján élő rokonaink, barátaink rosszalló pillantásaival, megjegyzéseivel szembesülnünk. Orbán Viktor harmadik kormánya a határon túli magyarok boldogulásának elősegítését tartja az egyik legfontosabb feladatának. Mi nem felejtjük el, hogy az MSZP elnöki tisztségére bejelentkező Szanyi Tibor 2010-ben a kettős állampolgárságról szóló törvényjavaslat szavazása során ismét megtagadta a határ túloldalán rekedt magyarokat. Mi, akik a határ közvetlen szomszédságában élünk, nem felejtjük el, hogy a szocialisták mennyire megnehezítették a határon átjutás feltételeit, hogyan várakoztak órákon át azok, akik rokonlátogatásra igyekeztek Kárpátaljára. Napjainkban viszont hatalmas segítség, hogy a Nemzeti Adó- és Vámhivatal vezetője ez év februárjában visszavonta az alkalmi jelleg ellenőrzésére vonatkozó korábbi utasítást; nem kell most már kitölteni, ahogy mi, határ mellett élők neveztük, a kis fehér papírt. Hasonlóképpen az alkalmi jelleg ellenőrzésének megszüntetésével könnyebbé vált a határátkelés kifejezetten turisztikai vagy rokonlátogatási céllal utazók számára. A Fidesz fontosnak tartja, hogy a kormány segítsen a legnehezebb helyzetben élő nemzettársainkon, ez különösen igaz a háború sújtotta Ukrajnára és Kárpátaljára. [[Az elnök a csengő megkocogtatásával jelzi az idő leteltét.]] A fentiek fényében mit tervez a kormány a kárpátaljai magyarok megsegítésére? Milyen módon és milyen eszközökkel tervezi megkönnyíteni a Kárpátalján élő nemzettársaink életét? Köszönöm szépen. [[Taps a Fidesz soraiból.]]"
3,u2014-11-17-279,Opposition,MSZP-frakció,0.51171875,2014-11-17,0.9949283599853516,"Köszönöm a szót, elnök úr. Tisztelt Képviselőtársaim! Ma ünnepeljük a Duna két partján fekvő Pest, Buda és Óbuda egyesítését. Így jött létre a mai Budapest 1873-ban. Ezzel a jeles eseménnyel egy egész nemzet fővárosa jött létre. Városunk sok mindent látott már. A budai részt felégették a tatárok, majd később a törökök foglalták el a területet. Budapest megélt háborúkat és megélt forradalmakat. Az egyesült város évszázadok óta terepe a jogok érvényesülése igényének. Budapest lakosai csakúgy, mint más nagyvárosokban kötelezettségeik teljesítése mellett mindig kivívták az ezt ellentételező jogaikat is, bárhogy is próbálták elnyomni őket. Orbán Viktor évekkel ezelőtt még Budapest-minisztériumot vizionált. Mára erre nincs is szükség, hiszen enélkül is megpróbálja a miniszterelnök a saját illúzióit a városra erőltetni, a főpolgármesteren keresztül. Tisztelt Képviselőtársaim! Erős Budapest nélkül nincs erős Magyarország. Ezt a Fidesz is egyébként nagyon jól tudja. Az elmúlt évek intézkedései viszont azt mutatják, hogy Orbán Viktor nem akar erős Magyarországot. Ő mondta, emlékszünk, hogy ne azt figyeljük, amit mond, hanem azt, amit tesz. Rendben, akkor nézzük ezt! Ne is figyeljünk arra, amit mond, mert egyébként több mint négy éve folyamatosan hazudik, ezt tudjuk. Figyeljünk a tetteire! Miket is tesz? Folyamatosan gyengíti az országot, gyengíti Budapestet. Budapest főpolgármestere, Tarlós István pedig hű szolgaként közreműködik ebben a rombolásban. Az önkormányzati választások előtt elfogadták a mára jól ismert Budapest-törvényt, amelyben átszabták a választás feltételeit, a saját illúzióiknak alárendelten formálták a fővárosi képviselő-testületet és közgyűlést is. Most a törvény módosításával létrehozták a főpolgármesteri vétót, megvágják a kistelepülési polgármesterek fizetését, megszüntetik a frakciókat, és jelentősen felemelik a főpolgármester fizetését. Budapest utcái sok mindent láttak már. Ma is, más városok mellett, a budapesti utcákon igyekeznek emberek ezrei felhívni a kormány figyelmét arra, hogy nagyon rossz irányba viszik az országot, rossz irányba viszik Budapestet. A kormány az ország szívét, Budapestet próbálja kézi vezérlésre kapcsolni. A választásokra nem hivatkozhat többé a Fidesz! Budapest szíve ugyanis újra megdobban. Erre emlékezzünk ma, és ez az esemény történik ma is. A történelem is megmutatta, hogy Budapest szavára figyel az ország, és figyelnie kell immár a kormánynak is. Budapest ma ismét megszólalt. És ezt még az illúzióiban fürdő Orbán Viktor sem hagyhatja figyelmen kívül. A fideszes képviselők pedig ? látjuk, hogy egyébként üres a Ház ? nem azon vannak, hogy kordában tartsák a valóságtól már réges-régen elrugaszkodott főnöküket, hanem inkább menekülnek a nép hangja elől. Azt gondolom, nem tehetik ezt meg sokáig, nem tudnak elfutni a nép hangja elől. Köszönöm szépen."
3,u2015-03-16-229,Opposition,MSZP-frakció,0.42236328125,2015-03-16,0.9954054355621338,"Köszönöm a szót, elnök úr. Valóban, 1676. március 27-én Borsi várában született meg II. Rákóczi Ferenc, és ennek az évfordulóját kívánják az előterjesztők egy emléknapot állítva gyakorlatilag megünnepelni. Magam egyébként alapvetően örülök annak, ha olyan előterjesztések kerülnek a Ház elé, amelyek közös történelmi múltunkra, közös emlékeinkre megfelelő méltósággal kívánnak emlékezni, és ez szerintem egy ilyen javaslat. Az MSZP ezt támogatja, én magam is támogatom. Ha már viszont ez szóba került, akkor engedjenek meg néhány gondolatot! Bár az én választókörzetem egy kétezer éves múltra mindenképpen visszatekint - Óbuda, Békásmegyer -, de most megnyugtatok mindenkit, hogy én nem fogok erre a kétezer évre utalni, mert lehet, hogy akkor valóban kicsit elmenne az idő mástól is. De ha az ember történelemmel foglalkozik, magam is történész vagyok, akkor ismerjük a múltat, és nem féljük használni. Mindenképpen azonban fontos arról beszélnünk, hogy van egy olyan iránya is ennek a javaslatnak, ami szerintem talán a mindennapokban is nagyon hasznos lenne, ha érvényesülne: az, hogy az iskolákban milyen Rákóczi-kép érvényesül, vagy egyáltalán érvényesül-e Rákóczi-kép. Azt lehet mondani, hogy a kerettantervi szabályozások megváltozása óta, mondjuk, a modern kori magyar történelemben vagy a modern kori magyar oktatás történetében soha ennyire keveset nem tanultak a gyerekek Rákóczi Ferencről, mint amennyi most a tankönyvekben szerepel. Például, amit Dunai Mónika képviselőtársam mondott, a szécsényi országgyűlés, az a kerettantervi követelmények között egyébként sem évszámban, sem pedig fogalomként nem szerepel a mai napig sem, sem a gimnáziumi, sem a szakközépiskolai kerettantervi követelmények között, és a szakiskolairól nem is beszélve, ahol a történelem tantárgyat most már társadalmi ismeretnek nevezik. Nagyon sok mindent elmond erről a vitáról, hogy a Nemzeti összetartozás bizottságának ülésén egy kicsit elébe mentünk az előterjesztés vitájának, és jobbikos képviselőtársam a szakiskolai közismereti tankönyvet - merthogy nincsenek külön tantárgyi tankönyvek - emelte föl, és lehetett idézgetni belőle, hogy mennyire foglalkozik akár a történelemmel, akár konkrétan Rákóczi Ferenccel is ez a tankönyv. Mindenkinek a fantáziájára bízom, hogy a 260 vagy 280 oldalas közismereti tankönyv - ami, még egyszer mondom, tehát nem a tantárgyi tankönyv, amiről beszélünk, hanem az összes tantárgy benne van - milyen mélységben tárgyalhatja ezt a témát. De azt kell mondjam, hogy amikor én magam 2002-ben elkezdtem tanítani, akkor lényegesen jelentősebb információk voltak a Rákóczi-szabadságharcról az akkori történelemkönyvben, ami megdöbbentő módon, egyébként érdekes módon az volt, amiből én magam tanultam a történelmet még annak idején, a Walter Mária-féle történelemtankönyv, mint amikor befejeztem a tanítást néhány évvel ezelőtt, akkor mennyiben volt szó Rákóczi Ferencről és tevékenységéről. Azt lehet mondani, hogy körülbelül felére csökkent az információanyag, ami ezekben a tankönyvekben szerepel. Értem, hogy meg kell változtatni, a modern kor igényeihez kell igazítani a történelemtankönyvet is, ezzel semmi probléma nincsen, hiszen ezt minden oktatási kormányzat egyébként csinálja, azonban az mindenképpen érdekes, hogy ha jelentősen csökkentünk egy információs anyagot - például a Rákóczi-szabadságharc konkrétumai jelentősen áldozatul estek ennek a fajta ollónak -, akkor bizony felelősségünk az, hogy a jövő generációja ezekről a dolgokról mennyit fog tudni. Ezért én is igazodom ahhoz, amit képviselő asszony mondott, hogy ne csak szavakkal, hanem tettekkel is tegyünk ezért a célért. Tehát például nézzük azt meg, hogy a mai magyar történelemoktatásban hogy fordulhat elő az, hogy sosem tanultak ennyire keveset Rákóczi Ferencről és a szabadságharcról a gyerekek, mint most. Miért van az, hogy a kerettanterveket és a tankönyveket így kellett megváltoztatni? Érdemes lenne azt is végigpörgetni, hogy az elmúlt néhány évben hányszor fordult elő az, hogy a Rákóczi-szabadságharc egyes aspektusai, fogalmai, évszámai a középszintű vagy az emelt szintű érettségi tételek között kérdésként szerepeltek. Tehát miközben persze ide tudunk hozni egy ilyen javaslatot, és ezt persze én magam jó szívvel tudom is támogatni, aközben azért korábban gyakorló történelemtanárként azt láttam, hogy messze a valóság nem ez volt, amiről itt önök beszéltek. A valóság az volt, hogy az elmúlt időszakban ez a szabadságharcunk egy kicsit elsikkadt, pedig lehetne kreatív eszközökkel is élni. Én emlékszem arra, amikor 2010 előtt, már sajnos meg nem mondom, hogy mikor, az akkori oktatási minisztérium egy játékot, egy számítógépes játékot készíttetett, először a ’48-49-es forradalom és szabadságharcról, majd azt követően a Rákóczi-szabadságharcról is; zárójelben megjegyzem, egyébként az amerikai függetlenségi háborúról is. Ennek a számítógépes játéknak jelentős nóvuma volt, hogy nem lehetett úgy játszani, hogy az ember rákattintva az egyes hadvezérekre, ne kapott volna nagyon-nagyon mély ismereteket arról, hogy a szabadságharc hadvezérei kik is voltak, mi is köthető a nevükhöz. De hogy még ennél is jobban szolgálja egy játék a gyerekek tanulását, gyakorlatilag egy történelmi adattár, egy tárgymutató is rendelkezésre állt azoknak, akiknek egyébként érdeklődésük is volt, hogy ezzel foglalkozzanak. Nem gondolom, hogy most feltétlenül le kell másolni ezt a múltat, azonban jól mutatja ez a példa is, hogy milyen kezdeményezések lehetnek azok, amelyekkel akár ezt a célt is, amelyet az előterjesztők kitűztek, el lehet érni. Igazából azt hiszem, hogy ezek az emléknapok akkor érnek valamit, és ezt nagyon helyesen mondta a képviselő asszony, ha ezt meg tudjuk tölteni tartalommal; ha valóban van szándéka a kormányzatnak, hogy tartalommal töltse meg; ha valóban van szándéka a kormányzatnak arra, hogy olyan közös emlékezetpolitikába illessze be Rákóczi Ferenc és szabadságharcának a történeti értékelését is, amelyet a nemzet közössége tud vallani. Ez akkor tud sikeres lenni, ha nem a napi politikai párharcok céltábjául tesszük ezt az emléknapot, de talán sokan kritikaként megfogalmazták már azt, hogy ilyenkor adott esetben akár hasznos lenne a többi frakcióból is felkérni olyan embereket, akik lehetséges, hogy vállalják ezt a fajta közös emlékezetpolitikát. Mert jobban szolgálná ennek az előterjesztésnek és más emlékezetpolitikai előterjesztésnek a sikerét is az, ha előfordulhatna ebben a Házban az a rendszerváltás óta egyébként ritkán látott pillanat, hogy valamennyi frakció közösen nemcsak támogat, hanem akár ki is dolgoz egy javaslatot. Nem gondolom, hogy ez a pont most eljött, hiszen látszik, hogy nem. Ez már a második emlékezetpolitikai előterjesztés, amelyet én magam egyébként támogattam itt a Házban, illetve a Magyar Szocialista Párt támogatott, annak ellenére, hogy ott is elmondtuk már, és most is elmondtuk kritikaként, hogy szeretnénk, ha azok az emlékezetpolitikai momentumok, amelyeket valóban mindenki tud vallani ebben a Házban, ebben a demokráciában, ebben az országban, az közös előterjesztésként kerüljön ide. Ez most sincs így, de ennek ellenére megint csak tudjuk támogatni ezt, annak reményében, hogy ez a helyzet meg fog változni. Nagyon fontosnak tartjuk azt, hogy ezek a nemzeti minimumok, azok a nemzeti történeti minimumok, amelyeket a magyarság közössége egységesen vall, ebben a Házban is egységesen tudjanak megjelenni. Mi ennek semmiképpen nem kívánunk kerékkötői lenni, de egyúttal ezen az úton is kifejezem a Magyar Szocialista Párt abbéli igényét, hogy szeretnénk azt, ha az előterjesztések, emlékezetpolitikai tárgyú előterjesztések legalább törekednének arra előterjesztői szinten, hogy a Ház összességét, a magyarság közösségét egészében is megszólítsák és egészében is tudják képviselni. Persze természetesen, ha valamely frakció nemet mond egy ilyen igénynek, az egy üzenet az előterjesztők felé is, hogy nem kíván részt venni ebben a közös emlékezetpolitikában, nyilván ilyenkor meg kellene mondani azt, hogy mi az oka elutasításnak. Azonban sajnos az a helyzet, hogy a megkeresésig sem jutottak el feltétlenül. [[18.20]] Azt gondolom, hogy nagyon jó lenne, hogyha ez a határozati javaslat meg tudna valósulni. Nagyon jó lenne, hogyha az általam a közoktatásban szerzett tapasztalatok, mondjuk, megváltoznának. Nagyon jó lenne, hogyha az előterjesztők szándéka nem merülne ki abban, hogy kipipálják a feladatot, és tennének képviselőtársaim is azért, hogy a mindennapokban is Rákóczi-emlékév legyen, a mindennapokban is programok legyenek, iskolai ünnepélyek legyenek, és az, hogy nem a „futottak még” rovatban, nem zárójeles információként vagy adott esetben még akként se gondolhassunk a Rákóczi-szabadságharcra, ha a történelemkönyvet lapozgatjuk. Köszönöm, hogy meghallgattak."
3,u2018-02-20-140,Opposition,MSZP-frakció,0.10498046875,2018-02-20,0.9950475096702576,"Tisztelt Elnök Úr! Képviselő Asszonyok és Képviselő Urak! Mélyen tisztelt Vendégeink! Nem egyszerűen egy 450 évvel ezelőtti eseményre emlékszünk és azt ünnepeljük, hanem egy gondolkodásmódra, amely gondolkodásmód ráadásul Erdélyben, Tordán 1568 első napjaiban, január 3-13. között nem önmagában álló egy olyan kísérlet volt, amely aztán valamilyen módon hamvába holt vagy éppenséggel elporladt, esetleg eltaposták, hanem olyan dologról beszélünk, tisztelt képviselői a Magyar Országgyűlésnek, amely egy sikeres megoldás volt. Oly ritkán tudunk a magyar történelemből kiemelni olyan eseményeket, olyan mentalitást, olyan gondolkodásmódot, amely egyébként nem önmagában, nemcsak abban az évben, évtizedben, hanem évszázados és valóban a korszakot tekintve is hosszú távon érvényes és sikeres megoldás. Azt kell mondjam önöknek, hogy nagyszerű dolog arra gondolni, hogy azok az elődök, akik ezt a döntést ott Tordán meghozták, olyan döntést hoztak, amiből az újjáalakuló, formálódó modern Európa meghatározó gondolkodói nemcsak merítettek, hanem építettek. Amikor majd két évtized elmúltával Justus Lipsius Németalföldön először fogalmazza meg a szuverenitás tartalmát mi kell egy államnak ahhoz, hogy egyébként valóban önálló, szuverén, mások által tisztelt legyen , akkor visszanyúl ahhoz a döntéshez, amelyet egy erdélyi kisváros templomában hoztak. [[15.50]] Amikor háromnegyed évszázad múlva a mind a mai napig a nemzetközi jog atyjaként tisztelt Hugo Grotius a De jure belli ac pacis című művében a háború és béke jogáról; megjegyzem, mindenütt a világban, ahol színvonalas jogi oktatás folyik, ez alapmű , ebben a Párizsban kiadott kötetében épít és használja mindazt a gondolkodást, mindazt a tartalmat, amelyet erdélyi karok és rendek 1568-an megfogalmaztak. Ezért helyesnek tartom, és én magam és a frakciónk is csatlakozik ahhoz a közösséghez, amely hallja és meghallotta az Erdélyi Unitárius Egyház kérését és javaslatát, hogy a Magyar Országgyűlés különböző frakciói, egymással különböző módokon vitatkozó képviselők, mindannyian magyarok és európaiak ezt az eseményt, sőt ezt a gondolkodásmódot, sőt ezt a hosszú távon is érvényes sikeres megoldást, a vallási tolerancia tordai országgyűlésen törvénybe iktatott valóságát együtt és közösen megvalljuk 450 év távlatából. Nyolcvan év kellett Európának, tisztelt képviselő asszonyok és képviselő urak, éppen nyolcvan esztendő, amikor egy nagy, ahogy annak idején mondták, az első világpusztító háborút lezáró béke 1648-ban, a vesztfáliai béke két német városban, Münsterben és Osnabrückben megköttetett. Az a béke, amely sok minden más mellett kétségkívül a modern Európa egyik alappillére volt. Lipsius, Grotius és mások, nemcsak elméleti gondolkodók, hanem a gyakorlatban korábban egymással vitatkozó, sőt harcoló ellenfelek belátása a tordai országgyűlés 1568-as végzését elődjének, szellemi elöljárójának tartotta. Ők úgy hívták, hogy pax optima rerum, egyszerűen azt mondhatnánk, a legmegfelelőbb béke, igazából a dolgok legjobb elrendezése. Mi most egy választási kampányt kezdtünk, tisztelt kormánypárti és tisztelt ellenzéki képviselők. Lássuk be, hogy vallási türelem és általában türelem azok között kell hogy létrejöjjön, akik egyébként különböző módon gondolkodnak, mert akik azonos módon gondolkodnak, azok, bár nem ritka az sem, hogy ott vitatkoznak, mégiscsak megállapodásra tudnak jutni. Az a gondolkodásmód, amelyet Torda meghonosított a magyar és európai történelemben, biztos vagyok benne, hogy egyébként minket, mindannyiunkat, különböző módon gondolkodó, különböző frakciókban ülő magyarokat és európaiakat összeköt. Ezért csatlakozom és javaslom én is, hogy együtt szavazzuk meg ezt a helyes törvényjavaslatot. Köszönöm szépen."
3,u2022-05-17-9,OTHER,Mi Hazánk-frakció,1.0,2022-05-17,0.2745371460914612,"Köszönöm a szót. Tisztelt Elnök Úr! Tisztelt Országgyűlés! Tisztelt Ház! Először is engedjék meg, hogy hálámat és köszönetemet fejezzem ki, hogy a Mi Hazánk Mozgalom itt lehet, és én magam is itt lehetek az ország legszebb házában, a magyar Parlamentben. Bízom abban és a reményemet fejezem ki, hogy a szükséges és építő jellegű vitákon felül minden képviselőtársam az Országgyűlésben magamat is ideértve azon dolgozik, hogy egy békés, szebb és boldogabb jövője lehessen Magyarországnak és a magyar embereknek. Úgy gondolom, hogy ennél nemesebb, egyszerűbb és komolyabb célt nem is lehetne megfogalmazni e nemes falak között. Ennek egyik alapja, sőt az egyik legfontosabb alapja a biztonság. Ideértem az életünk és a megélhetésünk biztonságát. Ideértem a családok és a gyermekek biztonságát, az otthon biztonságát, a munkahelyek, a vállalkozások biztonságát, de ide kell érteni a vagyon és az emberi értékek biztonságát, sőt az emberi jogok biztonságát is, de az ügyek és az ügyintézések biztonságát is. Tehát lehetne a végtelenségig folytatni. Biztos vagyok abban, hogy ha a biztonságérzetünket egy pici dolog is megingatja vagy meggyengíti, akkor az a jelenünket és a jövőnket bizonytalanítja el. Csak egypár példa: a Mi Hazánk Mozgalom az egyetlen párt, amely folyamatosan beszélt és beszél arról, hogy a globalista világhatalmi érdekek által kialakult változások, illetve gazdasági következmények egy új világrendet vetítenek elő, s nyilván ennek nemcsak a küszöbén állunk már, hanem akár benne is vagyunk. Ennek egyik eszköze a világjárványt kiváltó Covid, de nagyon sajnálatos az az eset is, hogy a mellettünk lévő háborút is ide lehet sorolni. Úgy gondolom, ezek azok az események, amelyek megrendíthetik vagy megrendítik a biztonságérzetünket. Egy hétköznapi példa a rendvédelem kérdésköre, amely egyben nemzetbiztonsági kérdés is. Számtalan olyan ügyet, eseményt, történést éltünk már át, ami arra enged következtetni, hogy a rendőrség mintha nem tudná jól végezni a dolgát. A kormány persze másképp kommunikál erről, de azért az tény, hogy egyre többen elhagyják ezt a pályát, s még többen vannak, akik szeretnék elhagyni ezt a pályát, csak hát nagyon nehéz a szabadulás a civil életbe, mert zsarolás és fenyegetés árán maradnak a pályán, hiszen így próbálják visszatartani azokat az embereket, akik el szeretnének onnan jönni. Ezt mi tapasztaljuk. A BRFK egyik felmérése is azt a képet mutatja, hogy egyre kevesebb fiatal jelentkezik rendőrnek Magyarországon; nyilván nem nehéz kitalálni, hogy miért. Hiszen az alacsony bér és az, hogy a Fidesz a szolgálati nyugdíj lehetőségét elvette, minden, csak nem csábítólag ható dolog. Viszont a fegyverpénz nemhogy hosszú távon, de még rövid távon sem oldja meg a rendőrség problémáját. Márpedig ha a rendőrségnek problémája van, akkor a magyar embereknek gondja van. Méghozzá azért, mert ha nincs rendőr, akkor nem tudják megvédeni őket, például a lincseléstől. Nem is oly rég Debrecenben történt egy olyan eset, amely által majdnem megismétlődött az olaszliszkai esemény. Csak a szerencsének és a gyorsan érkező segítségnek köszönhető, hogy nem lett újabb tragédia. De idesorolhatnám a bérből és fizetésből élő emberek napi gondjait is. Egyesek szerint óriási eredmény a minimálbérnek az a mértéke, ami meg lett határozva, de meggyőződésem, hogy ha 500 ezer forint lenne a minimálbér Magyarországon, még az is kevés lenne, és azzal is sereghajtók lennénk. Azok a családanyák, azok a családapák, akik minimálbérért vagy afölötti pici összegért kénytelenek dolgozni, elég méltatlan körülmények között kell hogy eltartsák a családjukat. A Mi Hazánk Mozgalom képviselőit azért küldte több mint 300 ezer ember a parlamentbe, mert ők már a cenzúra és a bojkott ellenére is tudják, hogy mi nem ismerünk tabukat, és mi inkább kisöpörjük a szőnyeg alól a problémákat, mint besöpörnénk oda. Mi erre jelentkeztünk és ezért vagyunk itt. Köszönöm szépen. [[Taps a Mi Hazánk soraiban.]]"
3,u2022-05-10-45,OTHER,Momentum-frakció,0.7529296875,2022-05-10,0.9948105812072754,"Köszönöm a szót, elnök asszony. Igen tisztelt Képviselőtársak! Tisztelt Miniszter Asszony! Tisztelt Országgyűlés! Tekintettel arra, hogy először szólalok fel a Házban, engedjék meg, hogy innen is köszönetet mondjak annak a több mint 25 ezer hegyvidéki és bel-budai választónak, szavazónak, aki bizalmat szavazott nekem az április 3-ai választásokon. Igyekszem ezt a bizalmat megszolgálni, és azokat is képviselni, akik esetleg másra adták a voksukat, illetve javaslom tisztelt képviselőtársaimnak is, hogy tegyenek ugyanígy. Különleges helyzetben vagyok, hiszen több képviselőtársam is hegyvidéki vagy éppen bel-budai lakos, valamint, azt hiszem, miniszter asszony és a miniszterelnök is. [[Közbeszólás a kormánypártok soraiból: Eddig nem láttunk.]] Őket is arra biztatnám, amennyiben szintén a választókerületemben élnek, akkor forduljanak hozzám bizalommal. [[Dr. Simicskó István: Mindenképpen. Derültség a kormánypártok soraiban.]] Én ugyanis azt vallom, hogy a politika alapja a képviselet, a képviselet helye parlamentáris demokráciákban pedig maga a parlament. Magyarországon ez az Országgyűlés kellene hogy legyen. Éppen ezért olyan fontos ez a mai vita, hiszen a mai előterjesztés arról is szól, hogy itt vitathassuke meg közös ügyeinket, vagy már ennek a lehetőségét is feladjuk mondvacsinált okokkal. Tisztelt Képviselőtársak! Mielőtt belemegyünk a vitába, ha már a veszélyhelyzetről van szó, mi, a Momentum országgyűlési képviselői, tagjai, aktivistái mindenekelőtt szeretnénk kifejezni köszönetünket és hálánkat, köszönetünket azoknak az egészségügyi dolgozóknak, akik a járványhelyzet során az emberéletek mentésén dolgoztak. Ha pedig a szomszédban zajló orosz agresszióról beszélünk, mindenekelőtt köszönet és hála illeti azokat a civil szervezeteket és egyházakat, valamint az önkormányzatokat is, akik az orosz agresszió első napjától kezdve segítik a menekülteket, a menekülő családokat. Sajnos, miközben a magyar nép először a járvány, majd a gazdasági válság, majd a háború okozta viszontagságokkal küzd, itt a parlamenti képviselőtársaim Varga Judit miniszter vezetésével hatalmi barkácsolásba fogtak, a saját maguk által egykor gránitszilárdságúnak titulált Alaptörvény tizedik módosítására készülnek. Arról döntünk, hogy adunke újabb két okot arra a kormánynak, hogy veszélyhelyzetet hirdessen ki Magyarországon, és folytassa azt a rendeleti kormányzást, most már ki tudja, meddig. Szerintünk a magyar embereknek nem újabb veszélyhelyzetre, nem újabb rendeleti kormányzásra, nem hatalmi barkácsolásra, hanem biztonságra van szükségük. Biztonságban szeretnék tudni a szeretteiket egy világjárvány alatt, és akkor is, amikor egy agresszív nagyhatalom hódító háborúba kezd a szomszédunkban. Biztonságban szeretnék tudni az életszínvonalukat, amiért keményen megdolgoztak, biztonságban szeretnék tudni a megtakarításukat, amit félre tudtak tenni. A kormánynak pedig a folyamatos veszélyhelyzetek helyett ezen kellene dolgoznia. Értjük azt, hogy a kormánynak fontos, hogy a magyar emberek folyamatosan féljenek valamitől. Ezért van az, hogy 2015 óta megszakítás nélkül fenntartják az illegális bevándorlás miatti válsághelyzetet, függetlenül attól, hogy hetente 2, 20 vagy 20 ezer bevándorló érkezett a kerítéshez az elmúlt évek során. Ezért riogatnak kitalált veszélyekkel minden évben más-más plakátkampánnyal, ezért kezdtek el most kormánypárti megmondóemberek az általános hadkötelezettség bevezetéséről beszélni. Remélem, nem azért, mert be akarnák vezetni, hanem azért, hogy az emberek féljenek. [[Dr. Simicskó István: Pedig rád férne!]] Mert aki fél, azt mindig könnyebb irányítani, annak mindig könnyebb a torkán lenyomni a jogszűkítést, a megszorítást. A kormány azt szeretné, ha félnénk, ha gyomorideggel mennénk mindennap munkába, arra gondolva, hogy az oroszok elzárhatják a gázt, és hazaérve talán már áram sem lesz a lakásban, ha félve bontanánk ki a banktól kapott borítékot, hogy mennyivel emelkedett a törlesztő, ha aggódva böngésznénk az akciósújságot, hogy vajon mennyit drágult a paradicsom múlt hét óta. Azért szeretnék, hogy féljünk, hogy azután kivont karddal azt mondhassák: joggal féltek, de íme, itt vagyunk, hogy megvédjünk benneteket. Azoktól a veszélyektől akarnak megvédeni, amelyeknek egy jó kormányzás alatt be sem kellett volna következniük. [[Dr. Hoppál Péter: Kerítés?]] A jó kormány ugyanis megelőzi a bajt. Az igazán jó kormány pedig olyan kormányzást folytat, ahol az emberek nem szorulnak folyton az állam segítségére, az állam védelmére, mert egészségben, jólétben és biztonságban élnek. Az, hogy a magyar emberek félelemben élnek, a kormányon kívül senki másnak nem jó. Senki nem akar félni ebben az országban, függetlenül attól egyébként, hogy mit hisz, kiben bízik, vagy akár, hogy melyik pártra adta a szavazatát. Tisztelt Országgyűlés! Mi a Momentumban azt szeretnénk, hogy béke, nyugalom és biztonság legyen Magyarországon. Azt szeretnénk, ha az embereknek nem kellene folyton valamitől félniük, és azt gondoljuk, hogy ebben egy kétharmados többséggel rendelkező kormánynak kiemelkedő és egyértelmű a felelőssége. A kormánynak nem a veszélyhelyzet fenntartása a dolga, hanem annak a megszüntetése. Ha pedig a kormány is azt szeretné, hogy a magyar emberek ne féljenek, akkor ne azzal foglalkozzon, hogy milyen ürügyekkel tud újabb és újabb veszélyhelyzeteket kihirdetni és megteremteni, hanem azon dolgozzon, hogy hogyan tudja a magyar emberek biztonságát, megélhetését és jólétét garantálni. Munka van bőven. A gazdasági válság hatását mindannyian érezzük. A kormánynak meg kell fékeznie az áremelkedést, helyre kell állítania a teljesen felborult állami költségvetést, segítséget kell nyújtani a gazdasági válság áldozatainak, a bajba jutott kisvállalkozásoknak, és haladéktalanul el kell kezdenie hazánk orosz kitettségének a felszámolását. Ezek az ország előtt álló valódi feladatok, melyek közül egyikhez sincs szükség a veszélyhelyzet fenntartására és a rendeleti kormányzásra. Ezekhez nincs szükség a veszélyhelyzet fenntartására. A veszélyhelyzet fenntartására csak azért van szükség, hogy önök továbbra is jogi és politikai értelemben is gátlástalanul kormányozzanak. Amire viszont nagy szükség van mindezekhez, az a lassan egy éve elzárt EU-s pénzcsapok újranyitása. Haza kell hoznunk azokat az EU-s pénzeket, melyek megilletik Magyarországot, de addig nem fogunk tudni hozzájuk jutni, amíg a kormány nem tartja be az EU szabályait. Minden közösség így működik: ha nem tartod be a szabályokat, nem részesülhetsz az előnyeiből. Ráadásul ezeket a szabályokat, tisztelt képviselőtársaim, például a lisszaboni szerződést önök, bizony önök fogadták el, nem Brüsszel, nem Soros, nem más, hanem önök fogadták el. Ezért arra kérjük a kormányt, hogy ahelyett, hogy felesleges alaptörvény-módosításokra pazarolja az időt, mihamarabb tegyen lépéseket az EU-s támogatások újraindításáért. Értjük, hogy a kormány talán már letett arról, hogy az EU-s pénzekhez rögtön hozzájusson, értjük, hogy a kormány az infláció szabadon engedésével, a magyar kisvállalkozások sanyargatásával, városaink kisemmizésével próbál úrrá lenni ezeknek a pénzeknek a hiányán és a gazdaság problémáin. És értjük azt is, hogy a veszélyhelyzet és a rendeleti kormányzás kihirdetése valójában azért készülnek, hogy tovább folytathassák ezeket a megszorításokat. De arra kérjük a kormányt, hogy a megszorítások, a magyar kisvállalkozások kisemmizése, az önkormányzatok sanyargatása és a veszélyhelyzet helyett kezdjen végre el azon dolgozni, hogy mihamarabb hazahozza a Magyarországot megillető EU-s forrásokat, és azokat költse a magyar emberekre, jól működő kórházakra, színvonalas iskolákra és biztos megélhetésre. [[11.50]] A Momentum ebben partnere lesz a kormánynak, mert az egész ország érdeke, politikai oldaltól függetlenül, hogy rövid időn belül hozzájussunk az EU-s pénzekhez. Tisztelt Képviselőtársaim! Ezek lennének az igazán fontos kérdések, ezzel kellene ma is foglalkoznunk, ehelyett alaptörvény-módosítókkal foglalkozik a kormány. Ám legyen, lelkük rajta! Vegyük akkor nagyító alá az alaptörvény-módosítót! Először is, ez a módosító szükségtelen. Az előterjesztés indokolásában foglalt célok a veszélyhelyzet kihirdetése nélkül is hatékonyan kezelhetők, a veszélyhelyzeti esetek körének bővítése kizárólag a rendeleti kormányzás minél hosszabb időszakra elhúzását szolgálja és célozza. Másodszor, ez a módosító visszaélésre ad okot, és ennek láttuk már példáját. A kormány már eddig is számos esetben túlterjeszkedett a veszélyhelyzet konkrét indokát adó járványhelyzetet érintő rendelkezéseken. Hogy csak egy példát emeljek ki önöknek, a választókerületemben is mindennapi problémát jelentő zöldterület-beépítéseket, ingatlanberuházásokat is könnyebbé tettek a koronavírus leple alatt. Mi köze a kettőnek egymáshoz? kérdezem én. Harmadszor: ez a módosító, ahogy az már elhangzott, egy antidemokratikus biankó csekk a kormánynak, hogy a veszélyhelyzetet tetszése szerint tovább hosszabbítgathatják, a veszélyhelyzeti lehetőségeket kibővítsék, és rendeletileg azt tegyen, amit akar. Gyakorlatilag erre irányul ez a módosító. Nem elég önöknek a parlamenti kétharmad, ami a teljhatalommal egyenlő, ezt mindannyian tudjuk, de a rendeleti kormányzás még gyorsabb, még titkosabb, ezért szeretnék önök ezt folytatni; antidemokratikus, de gyorsabb. A fékek és ellensúlyok rendszerének folytatólagos kiiktatását jelenti ez a tervezet. [[Moraj a kormánypártok soraiban.]] Azért folytatólagos kiiktatását, mert sajnos ez a folyamat nem ma kezdődött, az Alaptörvény már most sem szab gátat a központi hatalomgyakorlásnak. Vélhetően a tervezetet ennek ellenére majd megszavazzák a fideszes képviselők gondolom, akkor mindannyian be fognak jönni , de egy európai demokráciában az lenne a minimumelvárás, hogy legyenek jogszabályi korlátok, amelyek a központi hatalomgyakorlásnak gátat szabnak. Elegáns lenne az önök részéről valamifajta önkorlátozás, hogy például az időbeli korlátról mindig az Országgyűlés dönthessen, és ne adják ezt a döntési jogkört ab ovo a végrehajtó hatalomnak ahogy az Alaptörvény 53. cikkének (3) bekezdésében most is teszik , hanem mindig újra be kelljen terjeszteniük ezt az igényt az Országgyűlés elé. (Az elnöki széket dr. Latorcai János, az Országgyűlés alelnöke foglalja el.) Az összefoglalóan különleges jogrendnek nevezett különböző speciális közjogi helyzetek például rendkívüli állapot, szükségállapot, terrorveszély és végül a veszélyhelyzet lényege, hogy az állam a saját maga által meghatározott keretek között működhet. Logikusan gondolkodva tehát különleges jogrendet szabályozó alkotmányos intézményt a jogalkotónak úgy illene létrehoznia, hogy 1. talál egy problémát, ami miatt alkotmányos keretek között nem működtethető a jogállam a közjó érdekében, ezt a problémát most nem látjuk; 2. definiálja, milyen eszközökre van szüksége ahhoz, hogy a probléma miatti akadályokat leküzdje önök gyakorlatilag mindenre is kérnek felhatalmazást; 3. az eszközök igénybevételét alkotmányos garanciákhoz rögzíti, legalább a feltételek rendszeres felülvizsgálatának kötelezettségével ez nem történik meg; 4. majd ezt a teljes csomagot elnevezik, és a különleges jogrendek körében kodifikálják. Nagyjából ez az utolsó dolog sikerült, az első három nem. Ehhez képest most azt látjuk, hogy a kormány egy bejáratott, eleve sok sebből vérző, veszélyhelyzeti intézményeinek még több sebből vérző eszköztárát próbálja valamilyen szedett-vedett indokkal fenntartani. Ebben az esetben nem lehet arra hivatkozni, mint a veszélyhelyzeti jogszabályok járvány esetére való részletszabályozásakor, vagyis hogy Szájer József a brüsszeli vonaton az iPad-jét nézegetve ne gondolt volna egy jövőbeli járványra, ugyanis az Alaptörvény már elfogadása óta eleve tartalmaz egy olyan kitételt, ami a háborús helyzetről szól. Rendkívüli állapot hirdethető ki az Országgyűlés kétharmada által hadiállapot kinyilvánítása esetén vagy idegen hatalom fegyveres támadásának közvetlen veszélye, háborús veszély esetén 48. cikk (1) bekezdés. Az, hogy mi a mai napon itt vagyunk, és vitázni tudunk erről a módosítóról, a legjobb bizonyíték arra, hogy ez a módosító miért szükségtelen. Még az Országgyűlés is képes összeülni. A szomszédban lévő orosz agresszió súlyos áldozatokat követelt, de nem teremtett olyan körülményeket, amik miatt hazánk alkotmányos jogrendjében fennakadást kellene okoznunk. Tisztelt Országgyűlés! Közel kétmillió ember kifejezetten azzal bízott meg minket, hogy képviseljük őket a parlamentben. Ehhez képest azt várják tőlünk, hogy legelső döntésünkkel mondjunk le erről, és adjuk át önként önöknek ezt a jogot és kötelességet? Nem! Önöknek igenis dolga kikérni a parlament véleményét és beszámolni a parlamentnek. Nem járulunk hozzá, hogy a Karmelitából kiküldött rendeleteikkel kormányozzanak egy ilyen helyzetben. Ne feledjük, önöket már legalább kétszer becsapta Putyin. Először akkor, amikor azt hitték, hogy békemisszióra megy hozzá a miniszterelnök, és alig ért haza a háború elől, másodjára pedig most, amikor csak azért sem akart május 9-ére az ígért béke megszületni. Higgyék el, mindenkinek jobb lesz, ha közösen is megvitatjuk ezeket az ügyeket. Mi erősíteni akarjuk Magyarország egyre gyengülő pozícióját. Ne most akarjanak rendeletekkel kormányozni! Ezt érdemlik az önök és a mi választóink is. Köszönöm szépen. [[Taps a Momentum, a Párbeszéd és az LMP soraiban.]]"
3,u2022-05-10-87,OTHER,Mi Hazánk-frakció,0.5859375,2022-05-10,0.9954222440719604,"Tisztelt Országgyűlés! Tisztelt Alelnök Úr! Köszönöm a szót. Első felszólalásom a Házban hadd kezdjem azzal, hogy megköszönjem annak a több mint 330 ezer honfitársunknak, szavazónknak a bizalmát, azon belül is a nyugat-nógrádiak támogatását, akik legtöbben szavaztak az országban a Mi Hazánkra, akik a legtöbben szavaztak rám, akiknek köszönhetően itt állhatok a nemzet templomában. Hallhattunk a nap folyamán temérdek öndicséretet, egymás savazását és teljes politikaipólus-cserét is. Egyben viszont egyet fognak érteni, mégpedig abban, hogy nem leszek túl népszerű egyik félnek sem a mondandómmal; mondjuk, én nem is azért vagyok itt, hanem azért, hogy a tisztelt Ház elé terjesszem azok véleményét és elhozzam azok hangját, akik elszenvedték az elmúlt két évet, akik másképp gondolkodnak, mint önök. És ma a madarak és fák napja van, de mi azért jó sokan vagyunk, akik nem szeretjük, hogyha madaraknak néznek és fákként kezelnek minket. S mondandómat a most nyári szünidőre távozott koronavírussal kapcsolatban osztanám meg önökkel, ha megengedik. Mint ismeretes, két éve megváltozott mindannyiunk élete valami hatására, valami olyan hatására, amiről ma is keveset tudunk, de egy bizonyos: a folyamatosan kiderült tények arra a következtetésre adnak okot, hogy ez a valami nem a véletlen műve, inkább egy előre megtervezett és az emberiségre ráeresztett, labortenyésztett vírus képében megjelent modern kori offenzíva, egy olyan támadás, mely kollektíven érint mindenkit a világon, így Magyarországon is. [[Z. Kárpát Dániel Nacsa Lőrincnek: Lőrinc, ne bújj a telefonba!]] És nemcsak a vírus, de annak következményei, az azzal kapcsolatos intézkedések, lezárások, kényszerítések mindannyiunk életét beárnyékolták. [[Z. Kárpát Dániel közbeszól.]] Nem vírustagadók vagyunk, csupán józanul gondolkodó és az összefüggéseket felfedező, felismerő emberek, olyan emberek, akik értetlenül álltak sok százezer honfitársunkkal együtt az értelmetlen és túlzó intézkedések, a kijárási tilalom, a gazdaság kis szereplőinek a tönkretétele vagy az emberek életének a korlátozása előtt, melyről a Lopott idő című film jut az ember eszébe. Itt viszont sajnos nem állt meg a téboly, hiszen bár a magyar kormány, önök szerint hazánkban nem kötelező az oltás, mégis erőszakhoz hasonlóan élték meg sokan a magyar egészségügyből, még többen az állami szféra dolgozói közül vagy az önök által a munkáltatóknak adott felhatalmazással élve a munkavállalókra ráerőltetett oltásokkal beoltottak közül. Ezt valóban nem lehet kötelezőnek hívni, mert nem az, csak erősen ajánlott, hiszen az egzisztenciájukkal zsarolták meg az embereket, s akik nem engedtek ennek a zsarolásnak, azok teljes létbizonytalanságba kerültek családjukkal együtt ez ám a családtámogatási program! A napokban pedig megjelent a parlament honlapján a ma már sokat emlegetett 69 oldalas salátatörvény tervezete, mely 115 paragrafusból áll, és a veszélyhelyzet megszűnésével összefüggő szabályozási kérdésekről szól. Sok mindent tartalmaz, de ami a témával kapcsolatban számunkra most érdekes, azt a 11. § tartalmazza, mely folyománya a tavalyi évben, október 28-án meghozott kormányrendeletben előírtaknak, méghozzá a kötelező oltások bevezetésének a tényéről a közintézményekben, az állami intézményekben, a felsőoktatási intézményekben, a rendvédelmi és honvédelmi dolgozóknál, az állami kulturális intézményekben, a gyermekvédelmi ágazatban, a szociális ágazatban és a közigazgatásban is. Ezek után tényleg azt mondhatjuk, hogy nem volt hazánkban kötelező az oltás. (Az elnöki széket Lezsák Sándor, az Országgyűlés alelnöke foglalja el.) [[15.30]] Ennek a törvénynek az értelmében a veszélyhelyzet esetleges megszűnésével is lehetőséget biztosítanak a munkáltatók számára, hogy a fizetés nélküli szabadságra száműzött munkavállalókat, családos magyar embereket elbocsáthassanak végleg a munkahelyükről, ahol eddig a hivatásukat gyakorolták, de legkésőbb december 15-én szép karácsonyi ajándékot adva ezzel nekik mindenképpen elveszítik eddigi állásukat. Nos, szerintem ők nem fogják érteni azt a szlogent, miszerint önök senkit nem hagynak az út szélén. És a baloldali összefogás, amely előre sejthető módon gyorsan megbukott, amely mára inkább a széthúzás nevet érdemelné ki, amely a magyar emberek érdekében a hangjuk hallatása helyett inkább csak a botrányaitól hangos, akik mindenben ütik a kormányt, már csak szokásjogon is, de ebben a témában csendben vannak, vagy ha épp meg is szólalnak, akkor nem ellene emelik fel a szavukat, csupán azért, mert túl akarják licitálni az egyébként is abszurd intézkedéseket. Ebben a témában egyedül mi, a Mi Hazánk maradt azon emberek oldalán, akik meggyőződésből vagy a rövid idő alatt is napvilágot látó mellékhatások, egészségkárosodások okán nem szeretnék beoltatni magukat semmilyen kísérleti szerrel, inkább vállalják a teljes száműzetést a társadalomból és az eddig megszokott életükből. Egyedül mi emeljük fel szavunkat a szomszédunkban dúló, kiprovokált háború leple alatt bevezetni kívánt WHO-szerződés és annak hatásai, veszélyei ellen, mely teljes mértékben számolná fel a még eddig megmaradt szuverenitásunkat, és akár egy másik kontinensről dönthetnének teljhatalmúlag a fejünk felett. Mi erre azt mondjuk, hogy elég volt a Covid-diktatúra összes intézkedéséből; elég volt a gazdaság egyes résztvevőinek az ellehetetlenítéséből; elég volt a lezárásokból. Elég volt az egymásnak ellentmondó intézkedésekből; elég volt a kikényszerített, kötelező oltásokból; elég volt a zsarolásból; elég volt az igazolványokkal való bohóckodásból; elég volt az oltatlan gyermekek megbélyegzéséből és megkülönböztetéséből, az indokolatlan bekaranténozásukból, a gyermeksportokról való kitiltásukból, a gyermekkoruk ellopásából, abból a büntetésből, amit azért kapnak, mert egészségesek. Egyszerűen és ismerősen fogalmazva, mi ezektől is megvédjük a gyermekeinket hagyják békén őket! A Mi Hazánk ellenez minden kötelező oltást, zsarolást és kényszerítést. Felhívjuk a kormány figyelmét, hogy vállalja a felelősséget, és kártalanítsa az oltáskárosultakat. Ne az államadósságot növelje tovább a kormány, hanem a javaslatok alapján vessen ki végre járványszolidaritási adót a koronavírus haszonélvezőire, akik a kisvállalkozókkal ellentétben nem tönkrementek, hanem busás hasznot húztak az elmúlt időszakból. Tiltakozunk mindenféle megkülönböztetés ellen; ne húzzanak újabb törésvonalat a magyar emberek közé! Álláspontunk szerint és az utóbbi két év tapasztalataiból merítve azt szeretnénk elérni, hogy senkire ne erőltessék rá a Covid-oltásokat, hadd döntsék el azt is maguk az emberek. Senkit ne lehetetlenítsenek el annak hiányában, hiszen senki nem kevesebb ezért. Senkit ne érjen hátrányos megkülönböztetés; senki ne veszíthesse el annak hiányában a munkahelyét; senkinek ne rabolják tovább az idejét, az életét. Ezekért tüntettünk a miniszterelnök úr hivatala előtt a budai Várban, a főváros több pontján és vidéken is, hiszen a magyar emberek többsége egyértelműsítette, hogy nem kér tovább sem az oltásokból, sem a kényszerítésből és a zsarolásból sem, hiszen a lakosság jóval több mint fele már elutasította, és nem kért a harmadik oltásból. Eddig az utcán emeltük fel a szavunkat honfitársaink érdekében, ezt követően pedig az Országház falain belül is hallatni fogjuk a hangunkat, egyedüli pártként ebben és minden más olyan témában is, amit a többi politikai párt nem akar napirendre tűzni. A nyár végével és az ősz közeledtével nem szeretnénk, ha újrakezdődne minden; nem szeretnénk, ha újabb hullámok sodornák az embereket egyre távolabb egymástól; nem szeretnénk, ha ez az egész cirkusz újrakezdődne. Aki azt hiszi, hogy ez csak egy egyszerű, magától vagy egy denevértől létrejövő vírus, aki azt gondolja, hogy a meghozott intézkedések nem tervszerűek, és nem egy forgatókönyv szerint, egy boszorkánykonyhában készültek, az óriásit téved. Egy modern kori háború zajlik az emberiség, a normalitás, a természet törvényei és minden ellen, ami eddig normális és emberi volt. Összehangolt támadást láthatunk, melyet a világ önjelölt urai indítottak az egész emberiség ellen. Láthatjuk, hogyan nőnek ki a spekuláción, a mesterséges gazdasági manipuláción a gazdasági válságok; láthatjuk, ahogy egy mindent támadó identitásháború zajlik ellenünk, ahogy egy vírus mögé bújva hoznak meg háborús időket idéző intézkedéseket és döntéseket; és végül láthatjuk, hogy a világ önjelölt urai hogyan uszítanak össze egy testvérnépet bábvezetők döntései mögé bújva. Ennek vagyunk mi most a szemtanúi, és mindent meg fogunk tenni azért, hogy a lehetőségeinken túl is megvédjük ezektől a folyamatoktól szeretett hazánkat, a Kárpát-medencében bárhol élő magyar testvéreinket és a normalitást. Köszönöm a szót. [[Taps a Mi Hazánk padsoraiból.]]"
3,u2015-02-20-153,OTHER,JOBBIK-frakció,-0.7490234375,2015-02-20,0.2653927803039551,"Köszönöm a szót, elnök úr. Tisztelt Képviselőtársaim! A Szent István-i intelmeket tendenciózusan elferdítő szélsőliberálisok által folyamatosan támadott Szent Korona eszmeiségének jegyében évszázadokon keresztül kálizok, úzok, besenyők, jászok és nagyon sok más nemzetiség lelt befogadásra itt, Magyarországon. Itt lehetett egyébként nádor, tehát a király utáni második ember az a besenyő származású Tomaj Dénes, aki aztán majd a muhi csatában életét is adta Batu kán ellen harcolva ezért az országért. Itt történt meg az, hogy az Alföld közepére telepített kunok identitásukat őrizve büszke magyar hazafivá váltak. II. András királyunk adománylevelével, amelyet a német történészek Goldener Freibriefnek hívnak, itt jöhetett létre Európa első területi autonómiája a Dél-Erdélybe telepedő szászok számára, és míg máshol tort ült Szent Bertalan éjének elvakult fanatizmusa, addig itt nálunk, Tordán bizony határozatot hoztak a vallásszabadságról, és itt, a Szent Korona országában történhetett meg az is, hogy a Zrínyiket egyként tiszteli a legmélyebb főhajtással egyszerre két nemzet is. Bizony itt, Magyarországon válhatott egy nemzetiség, a kárpátaljai ruszinság dicső kuruc szabadságharcunk legvitézebb népévé, és nevezhette őket II. Rákóczi Ferenc fejedelem leghűségesebb népének, a gens fidelissimának. Tudjuk, hogy a XVIII. században a Délvidékre telepített svábok milyen óriási szorgalommal társultak be az akkor nekik még teljesen új ország török megszállást követő újjáépítésébe. Tudjuk azt is, hogy hiába próbálta őket a bécsi udvar germanizációs céljaihoz felhasználni, hiszen ahogy a német származású kiváló magyar író, Herczeg Ferenc is megírta A hét sváb című művében, németjeink roppant lojalitással védték a magyar hazát, mondjuk, 1848-49-ben. Mintaértékű az a kitartó munkálkodás is, ahogy például szűkebb pátriám, Somogyország legrosszabb, kataszteri holdanként 9 aranykoronás földjeire telepített svábok felépítették Szulok községét. Nálunk, Magyarországon történhetett meg az a más országban felfoghatatlan, páratlan csoda, ami az Aradon kivégzett mártír honvéd tábornokokban testesült meg, ahol osztrák, német, sváb, horvát, szerb, örmény és magyar összeforrva egy közös ügyért, hazánk felvirágoztatásáért küzdött. Itt fordulhatott elő, hogy Sopron és a környező települések többségében nemzetiségi lakossága kinyilvánította Magyarország mellett való maradását és tette Sopront civitas fidelissimává, a hűség városává. Bizony, legyünk rá büszkék, nálunk történt meg az a dolog, hogy a második világháború idejére a térképről is leradírozott Lengyelország szerencsétlen menekültjeinek a világon egyedülálló módon Balatonbogláron gimnázium nyílhatott. A sor még biztos folytatható volna pró és kontra egyaránt, hiszen azt sem hallgathatjuk el, hogy sok helyütt mi lett a kisebbségbe szorult őshonos magyarság sorsa Trianon után a Kárpát-medencében, és Trianon után, illetve Trianonban hogyan szakítottak el óriási területeket a korábban itt menedéket lelt, ide befogadott szerbek vagy éppen románok. A pozitív példaként felhozott esetek, ha tetszik, korabeli bevándorlók és leszármazottaik történetei, ezek az emberek soha nem gondolták azt, hogy egy olyan ország életébe csöppennek, amelyiknek ne lett volna történelme már előttük, ne lett volna Magyarországnak saját történelme és hagyományrendszere azelőtt, mielőtt ők ideérkeztek. Soha nem gondolták azt, hogy a már itt élőknek kellene hozzájuk alkalmazkodni. Mielőtt itt családfakutatásba kezdene, mondjuk, a baloldal, akkor az én esetemben is közlöm, hogy így gondolták apai felmenőim is, akik jó kétszáz esztendővel ezelőtt Tirolból érkeztek Somogyországba, ők sem gondolták, hogy majd az itt találtak alkalmazkodnak hozzájuk, ellenkezőleg, integrálódni akartak, és a nemzet részévé kívántak válni. Nem követelőztek, hanem ahogyan a német származású aradi mártír tábornok, Aulich Lajos utolsó szavai is bizonyítják, szolgáltam, szolgáltam, mindig csak szolgáltam forrón szeretett magyar népem és hazám. Az a multikulti katyvasz és tömeges bevándorlás, amit a szép új világ Európát sírba döntő megmondóemberei, ezek a polkorrektnek hívott gondolkodók kitaláltak, viszont nem ezt a hagyományt követi. Elég, ha most csupán a világ egyik legismertebb politológiaprofesszorára, a Harvard Egyetemen tanító Robert Putnamre utalok, az ő kutatásai bizony-bizony alaposan megrengették a multikulturális dogmákat. A vén kontinenst elözönlő, európai normákkal szembeszegülő, azokkal azonosulni képtelen jövevények önként kialakított gettóiban, ahová az őket eltartó európaiaknak mint amolyan ellenséges törzsi területre belépnie sem tanácsos, párhuzamos társadalmak épülnek, ahol a frusztráció szülte agresszió az úr, amelynek kiáradása csak idő kérdése. A Jobbik viszont nem kér ebből a jövőképből, még akkor sem, ha a jó évszázaddal ezelőtti magyarellenes rágalomhadjárat mai Seton Watsonjai és Wichkam Steedjei minden bizonyára teleóbégatják majd mantráikkal az étert, hogy nincs még egy ilyen szélsőséges, kirekesztő nép, illetve párt egész Európában vagy talán a világon, mint amilyen a magyar, illetve a Jobbik. Már megszoktuk, és azt is tudjuk, hogy ezt miért teszik, ugyanis mi nem akarunk saját szülőföldünkön pannon palesztinok lenni vagy bantusztánba zárt őslakók, esetleg ha a még rosszabb forgatókönyveket, szcenáriókat nézzük, akkor zsákmányállatok sem kívánunk lenni. A globalizálódó világban már-már modern népvándorlásról beszélhetünk. Természetesen vannak humanitárius kötelezettségeink, de az integrálódni nem akaró vagy arra képtelen bevándorló tömegek nyomorának keresztjét nem vehetjük a vállunkra. [[15.10]] Azt oldják meg a periféria országait kizsákmányoló, ott polgárháborúkat szító nagyhatalmak és az onnan óriási profitot bezsebelő multinacionális vállalatok.Nem túlzás, ha Novák Előd képviselőtársam felszólalásához kapcsolódva én is azt mondom, hogy hazánk legfontosabb kihívása bizony a döbbenetes népességfogyás, a rohamos elöregedés és az etnikai átstrukturálódás, aminek társadalmi következményei a jó strucc módjára viselkedő politikailag korrektek számára teljes mértékben felfoghatatlanok; az elosztórendszerek fenntarthatatlanná válnak, a magyar társadalom pedig hatalmas krízissel fog szembesülni előbb vagy utóbb. Mindezeket a problémákat ráadásként még egyfajta ilyen tömeges bevándorlással is megtetézni, azt hiszem, történelmi bűn lenne az elkövetkezendő generációkkal, gyermekeinkkel szemben. A bevándorlást ezekre a kihívásokra, mármint a népességfogyásra való gyógyírként felkínálni végtelen nagy ostobaság és történelmi felelőtlenség, ehelyett kormánypárti képviselőtársaimhoz szólok: valóban olyan gazdaságpolitikát kellene folytatni, amelyik hazavonzaná a kint becsülettel dolgozó magyar fiatalok százezreit, és igenis arra buzdítaná a még itt maradt fiatalokat, hogy bátran merjenek gyermekeket vállalni. Baloldali képviselőtársaimnak pedig csak azt tudom mondani, hogy ideje lenne, mondjuk, az egykori Beszélőnek „Az idegen szép” című cikkét szépen összegyűrni és beledobni abba a papírkosárba, ahova egyébként való. Nagyon szépen köszönöm. [[Taps a Jobbik soraiban.]]"
3,u2020-04-14-195,OTHER,JOBBIK-frakció,-0.7890625,2020-04-14,0.9957786798477173,"Köszönöm a szót, elnök úr. Tisztelt Ház! Tisztelt Képviselőtársaim! Ma száz éve lépett be a Parlament épületébe az első nő képviselő, Slachta Margit. Meglehetősen elfogadhatatlan számomra egyébként, hogy egy ilyen jeles napon a parlament vezetése nem gondolta, hogy meg kell emlékezni Magyarország történelmének első női országgyűlési képviselőjéről, ezt én most pótolom.Slachta Margit 1884. szeptember 18-án, Kassán született, és 1974. január 6-án hunyt el az Egyesült Államokban, Buffalóban. Egész életében a szociális szférának élt, a nők jogai, a nők családon belüli védelme, a nők társadalmi helyzetének kiegyensúlyozottsága érdekében hosszú évtizedeken át munkálkodott. [[14.50]] Édesapja 1908-ban meggondolatlan gazdasági tevékenysége miatt tönkrement, ezért az egész család az Egyesült Államokba költözött, azért, hogy boldoguljanak. Egy családtag maradt itthon, Slachta Margit, aki úgy gondolta, hogy ő bizony Magyarországon kíván boldogulni és a magyar társadalmat szolgálni. Addig ő, miután tanítóképző iskolát végzett, különböző helyeken tanított, de amikor a családja elhagyta, elment az Egyesült Államokba, beállt szociális munkásnak. Már 1915-ben szociális iskolát nyitott. 1918-ban már Magyar Nőre változtatta a Keresztény Nő lapját, tehát saját lapja volt. 1919-ben Sir George Clerk antantmegbízott elé 35 ezer nőt tudott odavinni, akik a román megszállás ellen küzdöttek, és petíciót adtak át. Szinte természetes volt 1920-ban, amikor a főváros I. kerületében megüresedett egy nemzetgyűlési mandátum, hogy az ő pártszövetsége őt indította egyéni képviselőjelöltként, amit 1920. március 25-én meg is nyert. Ezt annyira nem bírta elviselni a magát felsőbbrendűnek tekintő férfi politikai közösség 1920-ban, hogy megfellebbezték az egyéni mandátumról szóló határozatot, és ezért van az, hogy Slachta Margit csak 1920. április 14-én, azaz ma száz éve léphetett be a nemzetgyűlés üléstermébe mint képviselő. 1922-ig tartott a mandátum. Ez alatt az idő alatt az országgyűlési jegyzőkönyvekből láthatóan folyamatosan a férfi képviselőtársak, akik ellentétes politikai oldalon voltak, gúnyolták, becsmérelték, érdemi érvek helyett női és szociális érzékenységű apácanővéri minőségét minősítették rendre. De őt ez nem gyengítette le, sőt inkább felvillanyozta, és rendkívüli módon képviselte a Házban az elesetteket, a szegényeket, a szociálisan rászorulókat és a nőket. Amikor ’22-ben véget ért a mandátuma, akkor természetesen visszatért abba a közegbe, ahonnan ő jött, és apácarendeket alapított, missziós társulatokat alapított, és rendkívüli módon aktív volt a két világháború között. Amikor a zsidótörvényeket elkezdték megalkotni, minden erejével azon volt, hogy ezt megakadályozza, és amikor elkezdődtek a pogromok, amikor a szlovákiai zsidódeportálásokat elhatározta az ottani kormány, még a pápához is eljutott, és a pápa nyomására tudott ott 20 ezer zsidó embert megvédeni. Magyarországon is ezt próbálta, csak sajnos a nagy magyar keresztény közösségben ebben nem ért el eredményt. A háború végén, ’45-ben az új választásokon listáról jutott az akkori pártja részéről a parlamentbe, tehát újra országgyűlési képviselő lett. Amikor a ’47-es elcsalt, kékcédulás választások voltak, negyedmagával mégis, ilyen csalássorozat után is újra, ’47-ben is be tudott jutni a parlamentbe. Hogy jellemezzem, miként bántak vele: amikor az egyházi iskolák államosításáról volt szó, Marosán György egyszerűen csak azt mondta neki, hogy menj vissza a zárdába, Ofélia. Tehát ebben a második ciklusban is nem az érvek, hanem a becsmérlés volt a jellemző személye iránt. De őt ez nem zavarta, harcolt, és amikor megszavazták az egyházi iskolák államosítását, akkor a képviselők a Himnuszt énekelték, ő ülve maradt, ezzel tiltakozott ellene. Majd kizárták a parlamentből, és ezzel a mandátuma is megszűnt. Élete végéig ’49-ben elhagyta az országot ugyanezzel foglalkozott. Ennek tiszteletére ma megalapítottam a „Slachta Margit emlékére” díjat. Köszönöm szépen."
3,u2016-11-07-346,OTHER,JOBBIK-frakció,-1.0,2016-11-07,0.08104727417230606,"Köszönöm szépen a szót, elnök úr. Tisztelt Képviselőtársaim! „Nem állapítható meg, hogy a megszállt területek lakosságával vagy a hadifoglyokkal való bánás tekintetében a háborúra vonatkozó nemzetközi szabályokat ő maga súlyosan megsértette volna, vagy a visszacsatolt területek lakosságával a reá bízott hatalommal visszaélve ő maga kegyetlenkedett volna” - áll Szombathelyi Ferenc, a Honvéd Vezérkar 1941-44 közötti főnökének magyarországi népbírósági ítéletében. Törvénytelen kiadatása után a jugoszlávok mégis koncepciós perben háborús bűntettek miatt ítélték halálra, és 1946. november 4-én, azaz hetven évvel ezelőtt kivégezték. Tisztelt Képviselőtársaim! Akiről ma szólni kívánok, az Knausz Ferencként született 1887. május 17-én Győrben, sváb iparos apa és magyar anya gyermekeként, 15 évesen pedig már a Pécsi Magyar Királyi Honvéd Hadapródiskola növendéke volt. Az első világháborúban vezérkari tisztként az erdélyi hadszíntéren, valamint a Honvédelmi Minisztériumban szolgált. Nem a gyilkos vörös eszme, hanem a haza megmentésének vágya vezette akkor, amikor 1919-ben a Vörös Hadsereg főparancsnokságának hírszerző és kémelhárító osztályán vállalt feladatot. A művelt, művészetek iránt érdeklődő, kortársai szerint magasan képzett, tiszttársai által becsült Szombathelyi pályája a Horthy-korszakban szépen ívelt felfelé. [[21.50]] Részt vett a Felvidék és Kárpátalja visszafoglalásában, ám pontosan látta a háború tragikus elhúzódását, ezért alapvető céljának tekintette a még szomszédjaival szemben is gyengének számító magyar hadsereg ütőerejének fejlesztését és háború utánra történő megőrzését. „Beszélgetésünk során feltűnő volt az a kijelentése, hogy magyar szellemű hadsereget akar, Magyarországnak külön hadsereg kell, amely minden ellenséggel szemben megvédi az országot. Éreztem, hogy itt nyilván a németekre céloz” - mondta Szombathelyi németellenességéről és a hadsereggel kapcsolatban követett elveiről a népbírósági perben mellette tanúskodó Illyés Gyula. A német megszállás után így szinte azonnal felmentették, a nyilaspuccs után pedig letartóztatták és Sopronkőhidára, majd Bajorországba szállították. A háború után hazánk bosszúért lihegő új urai népbíróság elé citálták, de még másodfokon is csak életfogytig tartó börtönbüntetésre tudták ítélni. Perében olyan, az új hatalom szempontjából is prominensnek számító személyiségek szólaltak fel mellette, mint a már említett Illyés Gyula, Kovács Imre, a Nemzeti Parasztpárt főtitkára, Zilahy Lajos író vagy Dálnoki Miklós Béla, az ideiglenes nemzeti kormány miniszterelnöke. Tisztelt Országgyűlés! Ries István szociáldemokrata igazságügyi miniszter 1946. július 9-én mégis kiadta Jugoszláviának, ahol teljesen törvénytelenül, koncepciós perben halálra ítélték a Szovjetunió megtámadása, valamint az 1942. januári újvidéki razzia miatt. Maradványait vélhetően bebetonozták az új épülő Duna-híd alapjaiba. Történelmi tény, hogy Szombathelyi adott parancsot a fokozottabb katonai fellépésre a Délvidéken az ottani partizántevékenység felszámolása érdekében, ám tény az is, hogy miután az akciót a helyi katonai parancsnokok önhatalmúlag kiterjesztették a fegyvertelen civil lakosságra, azaz helyi szerbekre és zsidókra, azt Szombathelyi szinte azonnal leállította. Ráadásul a háborúban egyedülálló módon a polgári lakosság ellen elkövetett kegyetlenségek miatt vizsgálatot rendelt el a honvédségben. Bár Áder János elnök úr bocsánatot kért már az úgynevezett hideg napokért, a felelősök egy részét pedig még akkor bíróság elé állították, a nagy magyar-szerb barátkozás közepette máig nem tudjuk pontosan, hogy kik a felelősök az 1944-45-ös délvidéki mészárlásért. A szakirodalomban az áldozatok számát illetően 20 és 40 ezer közötti adatok szerepelnek, akik mellett tízezres nagyságrendben menekültek el a magyarok őseik földjéről.Szombathelyit 1994-ben a magyar Legfelsőbb Bíróság bűncselekmény hiányában felmentette az 1946-os népbírósági ítélet alól, szerb részről azonban máig nem történt semmi. Emlékét is csupán egy 2002-ben állított emléktábla őrzi a Hadtörténeti Intézet és Múzeumban. Pedig Szombathelyinek csupán az róható fel, hogy nem tartóztatta le azonnal az újvidéki razzia első számú felelőseit, mert hitt tiszti becsületszavukban és abban, hogy nem fognak a felelősség elől elszökni. Tisztelt Országgyűlés! Úgy gondolom ezért, hogy Szombathelyi Ferenc most nem az őt megillető helyet foglalja el nemzetünk panteonjában, ennek érdekében ugyanis személyét Szerbiában is teljesen rehabilitálni kell, és méltó emléket kell állítani számára. Kérem ezért a kormányt, hogy indítsa el ezt a folyamatot, és kezdeményezzen ez ügyben párbeszédet az illetékes hatóságokkal. Gloria victis. Köszönöm, hogy meghallgattak. [[Taps a Jobbik soraiban.]]"
4,u2019-02-19-137,Fidesz-KDNP,Fidesz-frakció,0.5498046875,2019-02-19,0.14517444372177124,"Tisztelt Elnök Úr! Tisztelt Államtitkár Úr! Képviselőtársaim! Az Európai Unió és tagállamai, valamint Japán közötti stratégiai partnerségi megállapodás kihirdetéséről szóló törvényjavaslat horderejét és gyakorlati jelentőségét nem kell különösképpen bizonygatnom önöknek, hiszen ismert: Japán a világ harmadik legnagyobb gazdasága, hazánknak a legjelentősebb ázsiai beruházása , a technológiai fejlettségét tekintve is a világelsők közé számít. Az Európai Unió államai és Japán a második világháborúban háborúban álltak, most pedig a békét elősegítő, közös értékrendjüket erősítő megállapodást írtak alá egymással. Ezzel a megállapodással egy lépéssel közelebb kerültünk egy biztonságosabb, stabilabb világ felé. A megállapodás elsődleges mozgatója azonban tagadhatatlanul gazdasági jellegű. Ez a megállapodás lebontja ugyanis a Japánnal való kereskedelmi gátakat, formálja a nemzetközi kereskedelmi szabályokat, egyszóval elősegíti a szabadkereskedelmet. Egy hosszú, 2013-ban elkezdett folyamat ért most végállomásához azzal, hogy február 1-jével hatályba lépett a megállapodás. Ez az Európai Unió által kitárgyalt legnagyobb kereskedelmi megállapodás, amit eredménnyel végig is tudtunk vinni. Ezzel a világ legnagyobb nyitott kereskedelmi terét hoztuk létre: 635 millió embert és a világ GDP-jének egyharmadát termelő gazdasági térséget érint ez a szerződés pozitívan. A megállapodás a gyakorlatban szélesebb választékot és alacsonyabb árakat jelent az érintett államok fogyasztóinak, a vállalkozásoknak pedig könnyebb és olcsóbb lesz a kijutás a japán piacra. A vámtarifák mellett egységes sztenderdeket és szabályozást is bevezet a megállapodás, például a szolgáltatások és az autógyártás területén. Ugyanakkor a környezetvédelemtől a biztonságosabb adatáramlásig rengeteg olyan terület van, amelyeket érint ez a szerződés. Összegezve: nemcsak az Európai Unió egészének, hanem hazánknak, a magyar vállalkozásoknak, munkavállalóknak és fogyasztóknak is érezhetően előnyére válik ez a globális szinten is kiemelkedő megállapodás. Ezért megítélésem szerint nem lehet kérdéses ennek a stratégiai megállapodásnak a támogatása. Kérem ezért a tisztelt képviselőtársaimat, támogassák szavazatukkal az ennek a szerződésnek a kihirdetéséhez szükséges törvénynek az elfogadását. Köszönöm a megtisztelő figyelmüket. [[Taps a kormánypártok soraiban.]] [[15.10]]"
4,u2022-05-17-33,Fidesz-KDNP,Fidesz-frakció,0.476806640625,2022-05-17,0.05318509042263031,"Köszönöm szépen a szót. Tisztelt Elnök Úr! Tisztelt Országgyűlés! Minden parlamenti ciklus első és talán egyik legfontosabb döntése a minisztériumok felsorolásáról szóló törvény. Ezúttal sincs ez másképp. Április 3-án lezajlottak az országgyűlési választások. Ennek az eredménye világos felhatalmazást és világos mandátumot ad annak a kormányzó pártszövetségnek, amelyik megkapta a szavazatok abszolút többségét, sőt annál is többet. Ebből fakad a kormányalakítás felelőssége is, és ennek a feladatunknak kívánunk ezúttal eleget tenni. Arról ebben a Házban már volt szó, hogy soha ennyien nem szavaztak egy pártra vagy pártszövetségre 1990 óta, és ez a kormány és a kormányzó pártok felelősségét nem gyengíti, hanem épp hogy nehezíti, súlyosbítja vagy nagyítja, kinek hogyan tetszik. Az is kiderült április 3-án, hogy a magyar emberek a polgári kormányzás mellett döntöttek; a béke és a biztonság fenntartása mellett a családok támogatása, a rezsi és az adók csökkentése, illetve ezek megtartása, a rezsicsökkentés megtartása mellett foglaltak állást. A mi felfogásunk szerint, miután a kampány meghatározó témái voltak az előbb említettek, éppen ezért az újabb kétharmados felhatalmazás is ennek szól, és az új kormány működési szerkezetének kialakításakor is ezeket kell figyelembe venni, emellett pedig az előttünk álló, a Magyarország előtt álló időszak kihívásait és feladatait. Ezeket kell alapul vennünk, hiszen, ahogy miniszterelnök úr elmondta, minden kormányalakításnál a legfontosabb szempont, hogy olyan kormánya legyen Magyarországnak, amelyik a következő négy évben a ma detektálható problémákat jól kezeli, az előttünk álló időszak kihívásait és feladatait jó alapokon elhelyezve, ezekre jó válaszokat tud adni. Itt szükséges megemlíteni azt is, ami szintén az országgyűlési választási kampány meghatározó témája volt. Itt élünk Magyarországon, itt élünk Európában, ráadásul a Föld nevű bolygón, ezért észleljük a bennünket körülvevő világot, és nem nehéz megállapítanunk, hogy az európai emberekre olyan évek várnak, olyan évtized vár, amely számos, ma még nem ismert kihívást rejt maga előtt. Szeretném önöket emlékeztetni, hogy 2015-ben, 2015 júliusában még ismeretlen kifejezés volt sok magyar ember számára az a fogalom, hogy illegális migráció, aztán egy hónap múlva pedig már egész Európát a szó szoros és a szó átvitt értelmében is lángba borította. Aztán 2020 elején teljesen ismeretlen kifejezés volt a világjárvány vagy a pandémia; nem nagyon használtuk ezt, aztán egyik napról a másikra világszerte elkezdte szedni az áldozatait. És miután Magyarország, Európa és a világ megbirkózott ezzel a kihívással, akkor pedig kitört a háború. És annyiban más a helyzet, mint tőlünk nyugatabbra, hogy abban azért, gondolom, egyetértés van, hogy az ukrán-orosz vagy az orosz-ukrán háború másképp néz ki Záhonyból, mint Strasbourgból vagy Brüsszelből, éppen ezért Magyarországon ennek is kiemelt figyelmet kell majd szentelni. Itt szeretném önöknek megjegyezni, sokadjára, mindenféle vitát elkerülendő, hogy a Fidesz és a kereszténydemokraták pártszövetsége elítéli az orosz agressziót; elítéljük a katonai fellépést, de azt valljuk, hogy a háborúban való részvétel, az abba való beavatkozás semmire sem megoldás. Nekünk az az érdekünk, nekünk, magyaroknak itt Magyarországon az az érdekünk, hogy kimaradjunk a fegyveres konfliktusból; és az a kötelességünk, hogy részt vegyünk a humanitárius feladatok ellátásában. Ebben a helyzetben a magyar emberek biztonsága az első és a háború elől menekülő emberek segítése a második legfontosabb feladat, és én azt gondolom, hogy amikor az új kormánystruktúráról beszélünk, akkor ennek is, mint a választói akarat egyik legfontosabb pillérének, a figyelem középpontjába kell kerülnie. A háború az európai gazdaságra is rányomta a bélyegét, az energiaárak számos helyen elszabadultak van olyan európai ország, ahol meghárom- vagy megnégyszereződtek , az infláció jelentősen nőtt. Az infláció hatásaitól a magyar embereket elsősorban a rezsicsökkentés, az üzemanyagár- és az élelmiszerárstop védi, és azt gondoljuk, hogy az április 3-ai választáson a magyarok amellett is állást foglaltak, hogy a kormány az inflációtól védő intézkedéseket vagy megtartsa, vagy azok mellett, vállalva az európai vitákat is akár, minden körülmények között kiálljon. Az új kormányzati struktúrának alkalmasnak kell lennie arra, hogy ezekkel az ismert és ma még ismeretlen veszélyekkel szemben is hatékonyan megvédje Magyarországot, és intézkedésekkel gondoskodni tudjon a magyar emberek és a magyar családok biztonságáról. A kormány szerkezete a javaslatunk szerint ennek megfelelően módosul az előző ciklushoz képest, követve ezeket a célkitűzéseket és reagálva a globális veszélyekre. A javaslatunk alapján az új kormány a következő minisztériumokkal alakulna meg: Agrárminisztérium, Belügyminisztérium, Építési és Beruházási Minisztérium, Honvédelmi Minisztérium, Igazságügyi Minisztérium, Kulturális és Innovációs Minisztérium, Külgazdasági és Külügyminisztérium, Miniszterelnöki Kabinetiroda, Miniszterelnökség, Pénzügyminisztérium és Technológiai és Ipari Minisztérium. Talán érdemes néhány mondatban indoklást fűzni a javaslat elemeihez is. A történelem során sokszor bebizonyosodott már, hogy nincs sikeres Magyarország sikeres agrárium nélkül. Az ágazat a gazdasági-társadalmi stabilitásban mindig is stratégiai szerepet töltött be, most azonban ennek az ágazatnak is eddig nem tapasztalt kihívásokkal kell szembenéznie, és olyan körülmények közt kell helytállni a mezőgazdaság szereplőinek, amelyek eddig talán nem voltak. [[10.30]] Ha visszaemlékeznek, a koronavírus-járvány vagy az időjárás-változásból eredő viszontagságok, a világpiaci áremelkedés, az energiadrágulás, és hosszan sorolhatnánk, kiélezett helyzetet teremtett, amit egyébként az orosz-ukrán háború is tovább súlyosbít. Ebben a helyzetben fontos, hogy olyan kormány, illetve olyan Agrárminisztérium jöjjön létre, amely prioritásként kezeli a belföldi élelmiszer-ellátás biztosítását, az agrárgazdasági versenyképesség fenntartását, és mindemellett kellő figyelmet és gondot fordít a minőség biztosítására is. Április 3-án a magyar emberek a béke mellett foglaltak állást. Mint ahogy azt az imént elmondtam, a mi határozott és rendíthetetlen álláspontunk szerint Magyarországnak ki kell maradnia a háborúból, de részt kell vennie a humanitárius tevékenységben, így az új kormány egyik legfontosabb feladata lesz, hogy megőrizze ezt a békét és biztonságot. Ezen cél érdekében meg kell erősíteni mind a Belügyminisztérium, mind a Honvédelmi Minisztérium, mind pedig a miniszterelnök munkaszervezetét. Ez indokolja a rendvédelmi szervezetek közötti átszervezési javaslatokat is majd, amelyekről már a sajtóban is elindult egy diskurzus. A mi felfogásunk szerint ezek a változások segítik majd Magyarországot abban, hogy minden fórumon érvényesíteni tudjuk az előbb elmondott, békéhez és biztonsághoz fűződő érdekeket. Az elmúlt évek eredményei igazolták azt a döntést, hogy a külgazdaságot és a külügyeket egy egységként kezelni vagy egy feladatként felfogni helyes, így lehet a leghatékonyabban érvényesíteni itt is a magyar érdekeket, ezért lényegében a Külgazdasági és Külügyminisztériumra változatlan formában van szükség. Az Igazságügyi Minisztérium továbbra is a jogalkotásért, illetve az eddig feladatkörébe tartozó feladatok ellátásáért felel. [[Arató Gergely közbeszól.]] Az az önök kormányában volt, Arató úr, amikor akkori ellenzéki képviselőket [[Arató Gergely: Amikor elvitték az igazságügyi államtitkárt! Az elnök csenget.]] például Kósa Lajost, a házelnök urat vagy a mai miniszterelnököt Gyurcsány Ferenc és Szilvásy György megbízásából Laborc Istvánék megfigyelték. [[Nacsa Lőrinc: Bizony! Bizony!]] Úgyhogy kérem, hallgasson végig, mert felkenődik megint a falra! [[Dr. Lukács László György: A ti időtökben meg minket figyeltek meg! Nacsa Lőrinc: Hogy véded! Dr. Lukács László György: Nem védem, csak…]] Létre fog jönni az Építési és Beruházási Minisztérium [[Az elnök csenget.]] , a Kulturális és Innovációs Minisztérium. Egyébként ennél a tárcánál a jövőt illető kérdések gyűlnek össze, ha egy lépéssel távolabb nézik, és itt lesznek azok a feladatok, amelyek egy XXI. századi társadalompolitika megvalósításához is szükségesek. Miután ezt is a magyar érdekek közé soroltuk, ezért tartjuk szükségesnek, hogy önálló tárca lássa el ezt a feladatot; csakúgy, mint a Technológiai és Ipari Minisztérium is, amely talán a korábbi ITM-hez hasonlítható, megváltozott, illetve kibővített feladatkörökkel. A hazai iparfejlesztés hozzájárul Magyarország önellátásának és gazdasági versenyképességének biztosításához. Ez a kormányzati felépítés a mi meggyőződésünk szerint, amit a fentiekben ismertettem, megfelel azoknak a választói elvárásoknak, amelyeket április 3-án célul tűztek ki a magyarok, megfelel a magyar nemzet érdekeinek, megfelel a Magyarország előtt álló kihívások leküzdéséhez fűződő érdekeknek, és megfelel a világban bekövetkező változásoknak. Értelemszerűen ez egy struktúra, nagyban függ attól, hogy ezt a struktúrát kikkel és milyen feladatokkal sikerül feltölteni, de én azt gondolom, hogy a jelen, aktuális politikai, társadalmi, európai gazdasági környezetet ismerve ennél jobb kormányszerkezetre javaslatot tenni nem tudtunk. Ezért kérem, fogadják ezt el, és támogatásukkal biztosítsák a kormány megalakulását. Köszönöm megtisztelő figyelmüket. [[Taps a kormánypártok soraiban.]]"
4,u2022-06-08-41,Fidesz-KDNP,Fidesz-frakció,0.437744140625,2022-06-08,0.1657855063676834,"Tisztelt Elnök Úr! Tisztelt Országgyűlés! Tisztelt Képviselőtársaim! Engedjék meg, hogy az elmondottakat egy nagyon fontos dologgal egészítsem ki, és ezen keresztül nyomatékosítsam azt, amit az előbb már ismertettem, és amivel hivatkoztam a miniszter asszonyra. Nagyon fontosnak tartjuk, nagyon fontosnak tartja a Fidesz képviselőcsoportja, hogy mi a béke pártján állunk. Mi a kezdetektől fogva azt mondtuk és azt támogattuk, hogy minél hamarabb béke legyen, és mi a jövőben is ezért kívánunk küzdeni és ezért kívánunk mindent megtenni. Ezzel együtt persze azt is elengedhetetlennek tartjuk, hogy a háború árát ne a magyar családok fizessék meg. Éppen ezért nagyon fontos, hogy az elhúzódó háború következményeivel, a kialakuló energiaválsággal, a Magyarországra is begyűrűző energiaválsággal és azzal a gazdasági válsággal szemben, amely minket is fenyeget, mindent a lehető leggyorsabban és leghatékonyabban meg tudjunk tenni. Ennek érdekében kívánunk a kormány számára felhatalmazást adni. Mi, a Fidesz képviselőcsoportjában ülő képviselők mindannyian arra esküdtünk föl, hogy a magyar nép és az ország érdekeit, a társadalmi és gazdasági fejlődését minden erőnkkel szolgáljuk és szolgálni fogjuk. Azt kérem ellenzéki képviselőtársaimtól, hogy ne gyűlöljék jobban a politikai ellenfeleiket, mint amennyire szeretik a hazájukat. Éppen ezért kérem önöket arra, hogy segítsék és támogassák ebben a kormányt. Ha a koronavírus okozta válsághelyzetben ezt a döntést nem hozták meg, javaslom és kérem, hogy ezt most korrigálják, ugyanis ebben a háborús helyzetben ahogy miniszter asszony is mondta az összefogás, az összetartás mindennél fontosabb. Úgyhogy tisztelettel kérem önöket, hogy a benyújtott törvényjavaslatot valamennyien támogassuk, és ennek mentén folytassuk a következő időben a vitát, és kérem, hogy a hozzászólásaikat is ennek megfelelően fogalmazzák meg. Köszönöm szépen a megtisztelő figyelmüket. [[Taps a kormánypártok soraiban.]]"
4,u2022-06-14-19,Fidesz-KDNP,Fidesz-frakció,-0.9052734375,2022-06-14,0.05183987691998482,"Köszönöm a szót, elnök úr. Tisztelt Ház! Tisztelt Képviselőtársam! Felszólalásában ön utalt a kormánypárti politikusok iskolázottságára és annak eredményére. Végighallgatva önt attól tartok, hogy önnek kell visszakérnie az iskolára fordított költségeket [[Közbeszólás a Fidesz soraiból: Így van!]] , mert sem a múlttal, sem a jelennel nincs tisztában. A múltat bár ön említette, hogy mi előszeretettel hivatkozunk a múltra, engedelmével azt mellőzöm ön, bár felszólalása nem ezt tanúsította, de vélhetően kitűnően ismeri. De engedje meg, hogy a jelenről és az elmúlt egy évtizedről szóljak! A 2010-es és ezt önök sem vitathatják katasztrofális helyzet után az ország viszonylag nehéz világgazdasági körülmények között kilábalt abból a válságból, amibe kerültünk. [[9.50]] Kilábaltunk az eladósodottságból, a családok, az önkormányzatok, az ország eladósodottságából, és 2013-14-ben egy viszonylag egyértelmű fejlődési pályára álltunk. Ebben a körülöttünk lévő világ viszonylagos nyugodalma kétségtelenül benne volt, bár és gondolom, erre már ön is emlékszik a 2015-ben kezdődő migránsválság egész Európát és ezen belül Magyarországot is megrázta. Ezt a fejlődést akasztotta meg három évvel ezelőtt az a világjárvány, ami megint csak az egész világot és közte nyilvánvalóan Magyarországot is megrázta. Minderre jött bár ön azt állítja, hogy ez Európában és a világban nem hat; képviselő úr, kérem, hogy olvasson újságot, nézzen televíziót [[Szabó Szabolcs közbeszól.]] , hallgasson rádiót az ukrajnai háború; ez igenis érinti a világot, megrázza Európát, és alapvetően befolyásolja Magyarország jelenlegi helyzetét is. Befolyásolja a biztonság szempontjából, meghatározza az energiaárak szempontjából, és ezen keresztül természetesen Magyarország jelenlegi helyzetének teljes körű megítélése szempontjából is. Egy elhúzódó háborús helyzetben vagyunk, rendkívüli időket élünk. Magyarország, a magyar kormány az ön állításával ellentétben ebben a rendkívüli helyzetben is alapvetően biztosítani kívánja a munkahelyeket, biztosítani kívánja a családok békéjét, megélhetését. Ennek keretei között is megvédjük a nyugdíjak reálértékét [[Szabó Szabolcs közbeszól.]] , és ami az egész helyzetet befolyásolja, megvédjük a rezsicsökkentést. Ezek a célok tehát világosak, és ezek teljesítéséhez rendkívüli intézkedésekre van szükség. Ez a rendkívüli intézkedés jelenleg arra az üzleti körre irányul elsősorban, amely ebből a rendkívüli helyzetből nem a hátrányokat tapasztalta meg, hanem helyzeténél fogva rendkívüli előnyökre tett szert. Olyan extraprofitra tettek szert az energiatermelők, a bankok, a biztosítási szektor vagy az ön által is említett légitársaságok, amiben semmilyen többlettevékenység nincs, semmilyen többletköltség nincs. Az extraprofitadó nem a normál üzleti haszon elvonására irányul, nem a normál üzleti körben minden gazdasági szereplő részére méltányosan járó profitra irányul, még csak nem is az extraprofit egészét vonja el, hanem azt a részt, amely mögött semmifajta fedezet nincs, amely kizárólag a világ, Európa és Magyarország gazdasági helyzetéből és ezeknek a vállalatoknak a helyzetéből fakad. Kérem, gondoljon csak ennél az energiaterületnél a két alapvető beszerzési forrás, tehát a Brent-olaj és az Ural-olaj közötti árkülönbözetre. Ezek beszerzési ára és a megtermelt késztermék közötti ára között olyan nagyon számottevő különbség van, ami ezektől a vállalatoktól semmifajta többlettevékenységet nem igényel. [[Az elnök a csengő megkocogtatásával jelzi az időkeret lejártát.]] Ezt vonjuk el, és ezt fordítjuk közösségi célokra. Ennek a tudomásulvételét és segítését kérem. Köszönöm, hogy végighallgatott. [[Taps a kormánypártok padsoraiból.]]"
4,u2015-06-29-1,Fidesz-KDNP,Fidesz-frakció,-0.91796875,2015-06-29,0.9960461854934692,"Köszönöm a szót. Tisztelt Elnök Úr! Tisztelt Képviselőtársaim! Talán nem túlzás azt mondani, hogy Európának a második világháború vége óta egyszerre ilyen sok, rendkívüli súlyú kihívással nem kellett szembenéznie, mint most, hiszen a kontinensünkön háború zajlik, a kontinensünk szomszédságában befagyott területi konfliktusok okoznak súlyos problémákat, az elmúlt évtizedekben soha ilyen magas fokú nem volt a terrorfenyegetettség, továbbra is gazdasági kihívásokkal néz szembe a kontinens, és emellett itt van minden idők egyik legnagyobb illegális bevándorlási nyomása. Ez utóbbi volt a témája az Európai Tanács, valamint a Külügyek Tanácsának múlt heti üléseinek, ezért kértem szót ma itt az Országgyűlés plenáris ülésén. Szeretném önöket tájékoztatni arról, hogy az Európai Tanács által elmúlt héten csütörtökön, illetve pénteken hozott döntések megfelelnek Magyarország és a magyar emberek érdekeinek. Tudnunk kell, hogy egy népvándorlási jelenséggel állunk szemben, amellyel hosszabb távon is számolnunk kell európai és magyar szinten egyaránt, és azt gondolom, hogy az eddigi események aláhúzzák annak az álláspontnak a helyességét, hogy ennek a kihívásnak a megoldása semmiképpen sem az Európai Unió területén belül, hanem az Európai Unió területén kívül keresendő. Mi az a négy pont, amelyben már sikerült megállapodásra jutni, illetőleg még fennmaradt mint egy döntési pont? Először is: döntés született arról, hogy valóban el kell választani a menekültek kérdését a gazdasági bevándorlás kérdésétől, és a gazdasági bevándorlásnak még az Európai Unió területén kívül vagy legkésőbb az úgynevezett frontországokban, Olaszországban, illetve Görögországban gátat kell szabni, és ott végleges döntést kell hozni arról, hogy ki menekült, illetve ki a gazdasági bevándorló. Azért van jelentősége annak, hogy Magyarország nem került egy kosárba Olaszországgal és Görögországgal, merthogy az első európai uniós ország, ahol a gazdasági bevándorlók vagy a bevándorlók összességében belépnek az Európai Unió területére, később oda kell visszaküldeni ezeket a bevándorlókat, és világosan látszik, hogy akik Magyarországra érkeznek illegális bevándorlók, már legalább egy európai uniós tagország területén keresztülhaladtak, legyen az Görögország vagy Bulgária. [[13.10]] A második fontos megállapítás az, hogy az Európai Unió külső határait védeni kell. Magyarország mindent megtesz azért, hogy megvédje Magyarországot és megvédje a magyar embereket az illegális bevándorlási nyomástól. Természetesen nem jókedvünkben építünk kerítést Magyarország és Szerbia határára, ez nem Szerbiáról szól, nem a kétoldalú ügyeinkről szól, de a mai nappal 66 474-re emelkedett azoknak a száma, akik az idei esztendőben tiltott módon átlépték Magyarország határát, és közülük 65 934-en a szerb-magyar határon keresztül érkeztek Magyarországra. Márpedig ennek az illegális bevándorlási nyomásnak gátat kell szabni, és jelenleg úgy tűnik, hogy egy fizikai akadály jelenti az egyik legjobb megoldást erre nézvést. Harmadrészt végre polgárjogot nyert az Európai Tanácson az a gondolat, hogy földrajzilag kiegyensúlyozott megoldást kell választani. Eddig mindenki, mindenki a Földközi-tengeren keresztül érkező bevándorlási nyomásról beszélt, és nem volt senki sem hajlandó érdemben figyelembe venni azt, hogy a balkáni, szárazföldi bevándorlási útvonalon keresztül ma már legalább annyian érkeznek a térségünkbe, mint amennyien a Földközi-tengeren keresztül. Ezért is fontos az a kezdeményezésünk, hogy a Valletta-konferenciához hasonlóan egy Budapest-konferenciára is kerüljön sor, ahol az európai uniós, a balkáni, a kelet-mediterráni és a közel-keleti országok vezetői össze tudnak ülni, és meg tudják vitatni ezt a kérdést. Tájékoztatom önöket arról, tisztelt képviselőtársaim, hogy a menekültkvóták kérdését nem sikerült még véglegesen rendezni, bár Görögország és Olaszország az uniós döntés értelmében segítséget kap, 40 ezer menedékkérőt fogadnak be onnan önkéntesen a tagállamok, de Bulgária és Magyarország különleges megítélés alá esik. Annak az elismertetéséért vagy elismeréséért is természetesen meg kellett küzdenünk, hogy az mégiscsak egy képtelen helyzet lenne, ha Magyarországra hoznának bevándorlókat olyan országokból, ahová kevesebb bevándorló érkezett korábban. Tisztelt Képviselőtársaim! Szeretném felhívni a figyelmet arra is, hogy az Európai Tanács legutóbbi, tavaszi ülésén döntés arról született, hogy a befogadás, a kvóták önkéntes alapon működnek, és Magyarországnak az az érdeke, hogy ehhez az európai tanácsi eredeti döntéshez tartsa magát. Tisztelettel kérem a parlamenti pártok képviselőit, hogy a tájékoztatást egyrészt tudomásul venni szíveskedjenek, másrészt pedig, hogy az elkövetkezendő időszakban is konstruktív vitát tudjunk folytatni erről a kérdésről, amely kétségtelenül Magyarország és az Európai Unió előtt álló egyik legsúlyosabb kihívás lesz az elkövetkezendő esztendőkben. Köszönöm szépen a megtisztelő figyelmüket. [[Taps a kormánypártok soraiból.]]"
4,u2022-05-17-80,Fidesz-KDNP,Fidesz-frakció,-0.92529296875,2022-05-17,0.03450220823287964,"Tisztelt Elnök Úr! Tisztelt Ház! A mindennapokban valamennyi tevékenység végzése során, úgy gondolom, hogy elengedhetetlen, de a közéletben, a politikai tevékenység végzése során talán különösen nélkülözhetetlen a pontos helyzetfelismerő képesség, hiszen ennek következtében lehet a problémákat megfelelően azonosítani, és azokra helyes válaszokat adni. Az április 3-át megelőző 50 napban, valamint az azt megelőző időszakban is számomra kevésbé volt érthető az ellenzék azon magatartása, amely helyzetfelismerő képesség abban kimerült, hogy az elektromos rollert vízzel mosták le, vagy adott esetben a demokrácia jegyében az időseket a szavazatoktól is megfosztották volna, vagy hogy diploma nélkül is lehet valaki közgazdász, vagy egyetemi végzettség birtokában folytathat politikai tevékenységet. De az, hogy április 3-át követően, azt követően, miután nemcsak hazánkban, hanem Európában is példa nélküli győzelmet arattunk, több mint 3 millió ember adta meg a bizalmát és a felhatalmazását ahhoz, hogy a következő négy évben is Orbán Viktor vezethesse Magyarország Kormányát, ezután ugyanazt tapasztaljuk, mint amit azt megelőzően, ugyanazt a magatartást, ugyanazokat a szólamokat. Örülök annak, hogy a magyar emberek, a választópolgárok felismerték azt, hogy Magyarország békéjét és biztonságát a Fidesz-KDNP vezette kormány tudja nemcsak megteremteni, hanem a jövőben is megvédeni, a jövőben is biztosítani. Hiszen ha belegondolunk abba, hogy még a háború kitörését megelőzően is milyen válságok sújtották Magyarországot, ha belegondolunk az illegális migrációba és az azzal járó veszélyekbe, ha belegondolunk a koronavírus-járvány és a koronavírus következtében kialakult válsághelyzetbe, különösen érintve a gazdasági szektort, és ha belegondolunk abba, hogy a háború kitörését követően milyen energiaválságot tapasztalunk Európában, és a rezsicsökkentésnek köszönhetően Magyarország az, amely még kevésbé érzékeli ennek a mindennapi kockázatát, akkor egyértelműen látjuk és világos számunkra, hogy nemcsak a jelenben, hanem a jövő vonatkozásában is egy olyan kormányzati struktúra kialakítása szükséges, amely képes akár ezekre vagy akár az ezek következtében kialakuló válságra megfelelően reagálni, és megfelelő válaszokat adni. Ez az elsöprő mértékű felhatalmazás az, amelyet a kormány megkapott, és amellyel a kormánynak, úgy gondolom, hogy nemcsak lehetősége, hanem kötelessége és felelőssége is élni, hiszen ahogy említettem, a veszélyek időszaka nemcsak mögöttünk van, hanem veszélyek évtizede áll előttünk is. Bár az ezt megelőzően lefolytatott vitában részletesen már mi is elmondtuk a saját érveinket, és önök is felsorakoztathatták azokat a szerintem kevésbé szakmai, sokkal inkább az elmúlt időszakra vonatkozó politikai érveket, amelyek mentén önök a jövőt elképzelik, azonban nagyon fontosnak és indokoltnak tartom, hogy az előttünk fekvő T/47. számú törvényjavaslattal kapcsolatban egy dologra kiemelten is felhívjam az önök figyelmét. Hiszen ennek a törvényjavaslatnak a célja egyértelműen az, hogy az új kormányzati struktúrának megfelelő módosítás megtörténhessen, és ehhez a munkát a kormány minél hamarabb meg tudja kezdeni a szükséges jogszabályok módosításával és az azok által megteremtett kereteknek a birtokában. Hangsúlyozni kívánom és hangsúlyozni tudom azt, hogy ezek garantálják és ez biztosítja, hogy Magyarországot és minden magyart megvédjünk a külső hatásoktól, kockázatoktól, és megoldjuk azokat a problémákat, azokat a potenciális gazdasági recesszió okozta negatívumokat, amelyek minket is érhetnek. [[13.50]] Számunkra mindig fontos volt, sőt a legfontosabb volt, hogy a nemzeti érdeket szem előtt tartsuk, és ennek a kialakult struktúrának is ez az egyik legfontosabb célja és a legfontosabb feladata. Éppen ezért én egyértelműen kijelenthetem a Fidesz képviselőcsoportja nevében, hogy az előttünk fekvő törvényjavaslatot meg is vitattuk, és azt teljes mértékben támogatjuk. Én önöket is arra kérem, valamennyi képviselőcsoportot és valamennyi képviselőt, a jelenlévőket és azokat is, akik most kevésbé tudnak részt venni ezen a vitán, hogy támogassák önök is, bizonyítsa be azt az ellenzék, hogy nem abban a buborékban kívánja a következő évek politikáját folytatni, amit eddig megteremtett, akár mondhatom azt is, hogy magának, vagy akár azt is, hogy egy politikai pókháló az, ami önök köré formálódott, és ne legyenek ennek a politikai pókhálónak a foglyai, hanem próbáljanak meg ebből kitörni, és próbálják meg a nemzeti érdeket szem előtt tartva a törvényjavaslat vonatkozásában ezt a vitát is lefolytatni, és majd ezt követően a döntésüket meghozni. Én arra kérem önöket, hogy az az esetleges csalódás, amit a választási eredmény az önök vonatkozásában okozott, ezt próbálják meg minél hamarabb feldolgozni, és pártállásra való tekintet nélkül segítsenek abban, hogy a nemzeti érdek mentén tudjuk ebben a Házban a döntéseket meghozni. Köszönöm szépen a megtisztelő figyelmüket. [[Szórványos taps a kormánypárti sorokból.]]"
4,u2015-03-31-95,Opposition,MSZP-frakció,0.81689453125,2015-03-31,0.14047057926654816,"Köszönöm a szót, elnök úr. Tisztelt Elnök Úr! Tisztelt Képviselőtársaim! Az MSZP elkötelezett támogatója a terrorizmus elleni harcnak. Határozott elvi álláspontunk, hogy Magyarországnak is erejéhez, valamint teherbíró képességéhez mérten ki kell vennie részét a demokratikus államok közösségének a nemzetközi béke és biztonság fenntartását célzó erőfeszítéseiből. Az MSZP ezt képviselte korábban kormánypártként, és felelős ellenzéki pártként ugyanezt képviseli most is. Ennek szellemében következetesen támogattuk és támogatjuk Magyarország szerepvállalását a Koszovóban, Boszniában, Afganisztánban és Észak-Afrika számos országában tevékenykedő katonai missziókban. Ezekben a missziókban a Magyar Honvédség állománya és katonái kiváló helytállásról tettek tanúbizonyságot, és komoly elismerést vívtak ki hazánknak. A nemzetközi katonai feladatok támogatása részünkről nem pusztán nyilatkozatokban, hanem itt az Országgyűlés ülésein az MSZP szavazási magatartásában is rendre megmutatkozott. Éppen két hete annak, hogy kilenc darab ilyen nemzetközi katonai misszióról szóló beszámoló elfogadásáról határozott a Ház, amiket az MSZP kivétel nélkül mind megszavazott. Azzal szemben sem fogalmaztunk meg kritikát, és támogatandónak tartottuk, hogy előző év őszén a kormány csatlakozott az Iszlám Állam nevű terrorszervezet elleni nemzetközi koalícióhoz, bár ezt a lépést előzetesen a támogatásunkról nem tudtuk biztosítani, hiszen az Orbán-kormány ebbe a döntésbe sem volt hajlandó bevonni az ellenzéket, holott Magyarország szerepvállalása jelenleg is nagyon jelentős. Az Iszlám Állam nevű terrorszervezet ellen szerveződött nemzetközi koalíciónak jelenleg 62 plusz 1 ország a tagja. A részt vevő országok katonai erejükhöz és gazdasági lehetőségeikhez mérten veszik ki részüket a közös erőfeszítésekből. Jelenleg 16 ország tartozik abba a kategóriába, amely harci repülőivel részt vesz az Iszlám Állami elleni légicsapásokban, illetve harcoló erőket bocsátott rendelkezésre. További 16 ország alkotja a szerepvállalás második kategóriáját, amelyek katonai felszerelések, hadianyagok rendelkezésre bocsátásával támogatják a küzdelmet. 14 ország humanitárius segítséggel támogatja a koalíciót, míg 14 ország csak politikai támogatást nyújt. [[Móring József Attila elfoglalja a jegyzői széket.]] Magyarország már jelenleg is a szerepvállalás második kategóriájába tartozik, figyelemmel arra, hogy a humanitárius segélyeken túlmenően jelentős mennyiségű hadfelszereléssel járul hozzá a terrorszervezet elleni küzdelemhez. Az erről szóló 1470/2014-es kormányhatározat szerint több millió darab különböző töltényt, lőszert, hadianyagot bocsátottunk már eddig is az Iszlám Állam terrorszervezet ellen Irak területén küzdő biztonsági erők rendelkezésére. Bár a kormány egészen eddig nem volt kíváncsi az álláspontunkra, most azonban e napirend kapcsán szeretném egyértelműen rögzíteni: az MSZP támogatja Magyarország részvételét az Iszlám Állam nevű terrorszervezettel szemben létrejött koalícióban, és elfogadhatónak tartja a szerepvállalás jelenlegi formáját és mértékét. Azt is elfogadhatónak tartjuk, hogy a nemzetközi környezet és a biztonsági feltételek változásával akár a részvétel újragondolása, esetleg annak fokozása is indokolttá válhat. A kormány-előterjesztés most a lehető legmagasabb szintre akarja emelni a szerepvállalást, és magyar katonákat akar küldeni a világ egyik legveszélyesebb válságövezetébe. Csakúgy, mint minden korábbi esetben, az MSZP frakciója ezúttal is alaposan tájékozódott, és gondosan mérlegelte, hogy a jelenlegi körülmények között az előterjesztés szerinti feltételekkel megadható-e a felhatalmazás a katonai részvételre. A rendelkezésre álló információk alapján, a felelősségteljes mérlegelés eredményeként arra a következtetésre jutottunk, hogy az Orbán-kormány több okból is nincs abban a morális helyzetben, hogy az Országgyűlés felhatalmazását kérje. [[14.00]] Teljesen nyilvánvalóvá vált ugyanis, hogy az előterjesztésben szereplő katonai feladatra Magyarországot nem felkérték, hanem arra Orbán Viktor kormánya maga ajánlkozott. Világosan kiderült ugyanis, hogy politikai szinten nem érkezett ilyen tartalmú felkérés a nemzetközi koalíció részéről. Csupán az Iszlám Állam terrorszervezet elleni műveletek tervezését végző amerikai CENTCOM területi parancsnokság kereste meg a Honvéd Vezérkart a konkrét műveleti részvételi igénnyel. A kormány is elismeri, hogy ezt megelőzően, illetve ezen túlmenően semmilyen konkrét felkérést nem kapott Magyarország. Tisztelt Képviselőtársaim! Katonai és politikai vezetők az elmúlt 25 évből egyetlen ilyen ügymenetben zajló felkérésre sem emlékeznek. Ráadásul Orbán Viktor és Szijjártó Péter már az állítólagos felkérést hetekkel megelőzően is többször nyilatkozott a tervezett észak-iraki szerepvállalásról. A dátumok alapján jól látható, hogy a kormány már jóval az amerikai CENTCOM területi parancsnokság levelét megelőzően döntött a katonai szerepvállalásról. Feltehetően ez azért történt, hogy a CENTCOM mint a koalíciós műveleti képességek tervezéséért felelős parancsnokság, a magyar kormány politikai nyilatkozataiból kiindulva, az aktuális műveletei igényeknek megfelelően kidolgozta a felajánlott magyar szerepvállalás lehetséges formáját. A dátumok és a körülmények ismeretében aligha lehet tehát más következtetésre jutni, mint hogy Orbán Viktor kormánya maga ajánlkozott a katonai feladatra. A parlamenti frakciókkal pedig csak azt követően kezdtek látszategyeztetésekbe, miután elkötelezték hazánkat a katonai részvétel mellett. Az a megbeszélés nem tekinthető valódi egyeztetésnek, amin a kormány döntésének puszta megerősítését várják el az ellenzéki pártoktól. Önök pontosan tudják, hogy 2010 előtt nem ilyen eljárás előzte meg a nemzetközi katonai műveletekben történő magyar szerepvállalásokat. Az pedig teljesen természetes, hogy a háborúban álló koalíciós partnereink minden felajánlást örömmel fogadnak. Legfeljebb meglepődve nyugtázzák, hogy egy közép-európai ország, a térségben egyedüliként, messze erején és teherbíró képességén túlmutató katonai feladatot vállal magára. Vajon milyen megfontolásból ajánlkozott fel Orbán Viktor erre a kockázatos, Magyarország terrorfenyegetettségét elismerten növelő feladatra? Meghökkentő módon Orbán Viktor és kormánya a nyugati értékközösséget ért támadásra és a keresztény közösségek közötti szolidaritás szükségességére hivatkozik. Érvelésük szerint Magyarország a nyugati értékközösség része, amiből kötelezettségek is fakadnak. Most azok papolnak a nyugati értékközösség iránti elkötelezettségről, akik például az orosz agresszió idején a legkritikusabb időszakban vajmi kevés szolidaritást tanúsítottak keleti szomszédunk, Ukrajna felé. Az az Orbán Viktor beszél a nyugati értékek védelméről, aki szerint, és most szó szerint fogom idézni: „Az ideológiai központú külpolitikai vonalvezetést a félnótás országok számára találták ki az okos országok.” Aki büszkén hirdeti, hogy, szintén szó szerint fogom idézni: „Elkötöttük magunkat az ideológiai megközelítésű külpolitikától, ezért sokkal nyitottabban tudunk kapcsolatokat építeni olyan országokkal is, amelyek nem a nyugati szövetségi rendszer részét képezik.” Most az a miniszterelnök szólít fel bennünket a nyugati értékek védelmére, aki szerint a nyugati típusú demokráciák bukásra vannak ítélve, és az illiberális demokráciáké a jövő; aki olyan országokat állít példaképül, amelyek az ő megfogalmazásával élve nem nyugatiak, nem liberálisok, nem liberális demokráciák, talán még demokráciák sem. Szóval, az érdekalapú, pragmatikus külpolitikájára oly büszke Orbán-kormány hirtelen a nyugati értékrend iránti elkötelezettségére hivatkozva akarja az elmúlt 25 év egyik legveszélyesebb és legköltségesebb katonai műveletébe küldeni a Magyar Honvédség katonáit. [[Az elnöki széket Lezsák Sándor, az Országgyűlés alelnöke foglalja el.]] Ráadásul ezzel korábban soha nem tapasztalt mértékű terrorfenyegetettségnek teszi ki Magyarországot. De hihető-e, hogy hirtelen gyökeres fordulat állt volna be Orbán Viktor külpolitikáról vallott felfogásában? Vajon hihető-e, hogy Orbán Viktort ezúttal valóban a szolidaritás eszméje vezérli? Aki figyelemmel kíséri a kormány külpolitikáját, az pontosan tudja a választ. Szó sincs semmiféle változásról. Orbán Viktor és külügyminisztere nem mondanak igazat. Egyszerűbben fogalmazva: hazudnak. Nyilvánvaló, hogy nem az emberi jogok vagy a keresztény közösségek, hanem saját önző pártpolitikai érdekeik védelme miatt ajánlkoznak oly lelkesen erre a feladatra. Orbán Viktort ugyanis egyetlen cél vezérli: le akarja halkítani a kitiltási botrányban kicsúcsosodó, egyre erőteljesebb nyugati és főként amerikai bírálatokat. Mindezt anélkül akarja elérni, hogy változtatnia kelljen a Fidesz-klientúra diktatórikus és korrupt hatalomgyakorlási módszerein. Az erőn felüli észak-iraki szerepvállalással próbálja imitálni a nyugati szövetségeseink iránti elkötelezettséget, miközben más párttal kooperálva tovább akarja folytatni a jogállam lebontását, az Európai Unióval szembeni szabadságharcot. Ráadásul ezzel párhuzamosan, ki tudja, milyen személyes megfontolásból, energiaellátás szempontjából teljesen kiszolgáltatja Magyarországot az oroszoknak. Világosan ki kell mondanunk, feltételezhetően Orbán Viktor csupán a kitiltási botrány megúszása érdekében és a kapcsolatok javítása, belpolitikai mozgástere javítása érdekében vezényelné a magyar katonákat Észak-Irakba, és tenné ki nagyobb terrorfenyegetettségnek Magyarországot. Ugyanis a terrorfenyegetettség növekedni fog. Ugyan a sajtóban egy-egy gyenge nyilatkozattal ennek élét gyengíteni próbálják, a bizottsági üléseken ezt lényegében nem cáfolták. De azt ígérik, garantálni tudják Magyarország polgárainak a biztonságát. De vajon hihetünk-e ezeknek az ígéreteknek azok után, hogy Orbán Viktor még a kisbefektetők megvédésére sem volt hajlandó, miközben feltehetően pontosan tudott a fideszes nagyvállalkozó brókercégének bedőléséről? Hogyan fogja az a Terrorelhárítási Központ garantálni a magyar polgárok biztonságát, amiben már a köztársasági elnök sem bízik? Valóban képesek lesznek-e azok a vezetők kezelni egy esetleges válsághelyzetet, akik két évvel ezelőtt még a márciusi hókáoszban is kudarcot vallottak, és emberek ezreit hagyták cserben. A mi válaszunk egyértelmű: nem hiszünk a kormány ígéreteiben. Nem hisszük el, hogy valódi és komoly terrorfenyegetettség esetén képesek lennének garantálni az emberek biztonságát. Ráadásul még abban sem lehetünk biztosak, hogy az Orbán-kormány nem élne vissza a terrorfenyegetettség növekedésével. A Fidesz ugyanis az elmúlt években szisztematikusan építette le a magyar jogállamot, és a büntetőjogot is rendszeresen visszaélésszerűen használták fel politikai célokra. Elképzelni is rémisztő, hogy valódi terrorfenyegetettség esetén a rend és biztonság szavatolására hivatkozva milyen kemény, demokratikus jogokat korlátozó intézkedéseket vezetne be a Fidesz. Valóban mernének képviselőtársaim lehetőséget adni Orbán Viktornak arra, hogy rendkívüli intézkedéseket vezessen be? Továbbá fel kell hívnom képviselőtársaim figyelmét arra, hogy a kormány nemcsak a várható terrorfenyegetettség mértékét, hanem a katonai misszió biztonsági kockázatait is elbagatellizálja. A kormánypárti politikusok többször nyilatkozták, hogy a magyar katonáknak csupán egy kiképzőtábor védelmét kell ellátniuk Irak legbiztonságosabb részén. Először is le kell szögeznünk, hogy Irak egyik része sem tekinthető biztonságosnak. Másfelől a határozati javaslat maga is felhatalmazást ad törzs- és biztosító beosztások ellátására Irak egész területén. Márpedig Irak területének jelentős részét jelenleg az Iszlám Állam tartja megszállva, amelynek határainál rendkívül intenzív harcok folynak. Összegezve, az MSZP értékalapon, felelőssége tudatában mindig támogatta és támogatja a terrorizmus elleni küzdelmet szolgáló, valamint a nemzetközi békét és biztonságot elősegítő műveletekben történő ésszerű szerepvállalást. Ez a határozati javaslat viszont másról szól. Orbán Viktor kormánya pusztán a kitiltási botrány megúszása és saját hatalmi szempontjai érvényesítése érdekében akarja, hogy Magyarország az elvárható mértéket messze meghaladó szerepet vállaljon Irakban, az ott zajló fegyveres konfliktusban, amivel szükségtelen kockázatnak teszi ki hazánkat ezáltal. Ezért a kormány előterjesztéséhez módosító javaslatot fogunk benyújtani. Ebben Magyarország súlyával és teherbíró képességével arányos szerepvállalásra fogunk javaslatot tenni. Kétség nem fér hozzá, hogy a Magyar Honvédség katonái felkészültségük és tapasztalatuk alapján helyt tudnának állni Irakban. Azonban határozott meggyőződésünk, hogy jelen helyzetben erőn felüli vállalás lehet ez Magyarország részéről. [[14.10]] Ezért a jelenlegi magyar hozzájárulás megerősítésén túl olyan katonai képességek felajánlását javasoljuk, amelyek nem igénylik katonai alakulat Irakba telepítését. Így például a Magyar Honvédség egészségügyi, némely kiképzési képességei és más kibervédelmi képességek a műveleti területre telepítés nélkül is az Iszlám Állam ellen szervezett nemzetközi koalíció [[Az elnök a csengő megkocogtatásával jelzi az időkeret leteltét.]] szolgálatába állíthatóak. Tehát amennyiben a kormány valóban elkötelezett a demokratikus államok közössége iránt, akkor hagyjon fel az oroszpárti és unióellenes [[Az elnök a csengő megkocogtatásával ismét jelzi az időkeret leteltét.]] politikával. Az MSZP elkötelezett támogatója a terrorizmus elleni harcnak…"
4,u2017-10-04-7,Opposition,MSZP-frakció,0.79736328125,2017-10-04,0.13654695451259613,"Köszönöm szépen. Tisztelt Elnök Úr! Tisztelt Országgyűlési Biztos Úr! Helyettesei! A Magyar Szocialista Párt, mint ahogy az Igazságügyi bizottság ülésén is elmondta, támogatni kívánja a beszámolót, elsősorban azért, mert érződik és látszik az a szakmai munka, amit végeznek. Másodsorban azért, mert mindent megpróbálnak megtenni annak érdekében, hogy Magyarországon az emberi jogok érvényesüljenek, ezen belül pedig a nemzeti és etnikai kisebbségi jogok. Ugye, én már nagyon sokszor, akár a parlamentben, akár bizottsági ülésen is elmondtam, hogy az egyik legfontosabb számomra, hogy a nemzetiségi jogok hogyan alakulnak, és ezen belül a roma kisebbség helyzete hogyan alakul Magyarországon. Ezért tehát számomra nagyon fontos, hogy a nemzetiségi önkormányzatok működésének rendje hogy tud alakulni, és mennyire tud szinkronba helyeződni a települési önkormányzat működésével és természetesen a lakosság működésével együtt, illetve együttműködésével. Az elmúlt időszakban lehet látni azt, hogy minden kezd felbomlani, és nem az önök hibája miatt. Az együttműködés a települési önkormányzatok és a társadalom között kezd felbomlani azért, mert nincs egy rendszer, nincs egy olyan hierarchikus rendszer, amelyben lehetne látni, hogy kinek mi a feladata, és a feladatokat hogyan hajtják végre. Mondom ezt azért, mert ha az országos önkormányzatokat nézzük, ezen belül pedig a roma nemzetiségi önkormányzatot, akkor láthatjuk, hogy az elmúlt pár évben, és ha csak 2016-ot nézzük az önök beszámolójához kapcsolódva, akkor azt láthatjuk, hogy teljes káosz uralkodik. Teljes káosz uralkodott az Országos Roma Önkormányzatban, ami nem jó. Nem jó az országnak, nem jó a romáknak, és nem jó a nem romáknak sem, mert bűnbakot keresnek és találnak ilyen esetben. Ezért tehát azt gondolom, mindent meg kell tenni annak érdekében, hogy azt a működési rendet, amit a törvény egyébként jól szabályoz, próbálják meg betartatni. Tudom, megint nem az önök feladata, de felhívni a figyelmet, ajánlásokat adni igen. Ezért az országos önkormányzat vezetőségének, vezetőjének, elnökének, azt gondolom, fontos lenne ajánlást adni, hogy le lehessen ülni akár önöknek, akár más intézményeknek tárgyalni arról, hogy a magyarországi romák helyzete az integrációt érintve hogyan tud jobbá alakulni. Nem történt meg és nem történik meg, hogy látható legyen, hogy az Országos Roma Önkormányzatban elmozdulás történjen, és egy olyan együttműködés alakuljon ki, amely az össztársadalomnak megnyugvást hozna. Persze, tovább is mehetnék, pedig ott nincs egyébként anyagi probléma. Lehet látni, hogy a források tömegei érik el az országos önkormányzatot. Az egy más dolog, és most nem mennénk bele, hogy azokat az összegeket hogyan használták fel, jól vagy kevésbé jól, vagy egyáltalán nem használták fel a működésre, illetve azoknak a támogatására, amire azokat a forrásokat kapták. Itt elsősorban a roma munkavállalók érdekében nem történt semmi. [[9.40]] De nem is erről szeretnék beszélni, mert ez más napirendi pontot érint, viszont a területi önkormányzatoknál, tehát a megyei roma nemzetiségi önkormányzatoknál, és egyébként nem csak a roma nemzetiségi önkormányzatoknál, lehet azt látni és érzékelni, hogy ennek a területi szintnek nincs gazdája, mert a megyei önkormányzatok annyira ki vannak üresítve, hogy nem lehet azt mondani, hogy adjatok meg minden dologi és minden személyi feltételt ahhoz, hogy biztosan tudjon működni a területi megyei roma nemzetiségi önkormányzat. Tehát azt lehet mondani, nem lehet látni ma Magyarországon, hogy léteznének területi nemzetiségi önkormányzatok. Itt is kérném az ombudsman urat, országgyűlési biztos urat, hogy hasson az ajánlásával arra, hogy ezeket a kérdéseket helyi, területi szinteken kezeljék, mert ha nem, akkor nincs helyi, területi érdekvédelmi képviselete a helyi kisebbségi önkormányzatoknak. De ugyanúgy a helyi szinten is vannak anomáliák. Habár ott már egy kicsivel jobb a helyzet, mint az országosnál vagy éppen a területinél, mert helyszűke miatt ott nagyon sokszor kénytelenek együttműködni a települési önkormányzatok és a nemzetiségi önkormányzatok. Van, ahol nagyon-nagyon professzionálisan és jól együttműködnek, és ez köszönhető a települési önkormányzat vezetőjének, a polgármesternek, és köszönhető nem utolsósorban a helyi jegyzőknek, mert ők működtetik és ők tartják fenn ezt az egész területet. Ezt azért emeltem ki, hogy köszönet nekik, mert vannak olyan területek is és vannak olyan települések is helyi szinteken, ahol egyáltalán nincs segítőkészség, sem abban, hogy megláttassák, hogy milyen törvények alapján kell a nemzetiségi önkormányzatnak működnie; sem a jogi, sem pedig a tárgyi, személyi feltételt nem biztosítják ahhoz, hogy a nemzetiségi önkormányzatok helyi szinten tudjanak működni. Ez nem az önök hibája, megint mondom, viszont kérném, hogy az ajánlásokat tegyék meg, hogy a jegyzők, az önkormányzatok és a nemzetiségi önkormányzatok közötti viszony javuljon a következő időszakban. Ez miért fontos? Nagyon sokszor azt mondjuk, hogy a romák felzárkóztatása az oktatásba, a foglalkoztatásba nagyon fontos. Viszont azok a tanórán kívüli felzárkóztatások és tehetséggondozások, amelyeket jogosan elvárunk - romák és nem romák várnak el jogosan -, nem tud működni, ha nincs egy olyan rendszer, amely átlátható és támogatható rendszer. Ezért tehát nagyon-nagyon fontos a magyarországi romák érdekében, de azt gondolom, az ország érdekében is, hogy az oktatásba segítsenek be azok a nemzetiségi önkormányzatok, amelyek egyébként legfőképpen azért jöttek létre, hogy az oktatás és a kultúra ápolásával próbáljanak meg foglalkozni. Ezt ma nagyon kevés helyi nemzetiségi önkormányzat tudja bevállalni és megtenni. Ezért tehát azt gondolom, nagyon fontos lenne odafigyelni erre. A költségvetés kapcsán viszont nem értek egyet Demeter képviselőtársammal abban, hogy nagyon sokat emelkedett. Valóban emelkedett abban a vonatkozásban, hogy működés helyett feladatalapra próbálják meg átadni a forrásokat, amivel nincs problémám és nincs is vitám, viszont azzal igen, hogy például a feladatalapú támogatás kapcsán a nemzetiségi önkormányzatok most már aláírásokat gyűjtenek, hogy a pontrendszer nincs rendben. Az az elosztási mechanizmus, amelyik ma, jelen pillanatban él, nem alkalmazható tovább, mert nem objektív döntések alapján születik meg a pénzek odaítélése, hanem nagyon sok esetben politikai és szubjektív döntések alapján. Ezért tehát azt gondolom, hogy ha azt akarjuk, hogy a nemzetiségi önkormányzatok a feladatalapú támogatáshoz úgy jussanak hozzá, hogy valóban az elvégzett munka és tevékenység után kapják meg a forrást vagy éppen előlegezzék meg nekik, akkor át kell szabni a pontrendszert, mert ezzel egyetlenegy dolgot látunk, hogy vannak olyan önkormányzatok, nemzetiségi önkormányzatok, és főleg roma nemzetiségi önkormányzatokról beszélek, ahol nem végeztek munkát, viszont papíron nagyon nagy mértékben lefektették, hogy mit végeznének, mit végeztek. A forrást meg is kapják hozzá, mert a pontrendszer tökéletes, viszont a végrehajtását nem érzékelte sem a település, sem a lakosság. Ezért tehát azt gondolom, hogy a pontrendszerek átszabására nagyon nagy mértékben szükség van. Még egyszer mondom, azt gondolom, a pénzösszegekkel vitám van abból a szempontból, hogy az átcsoportosítása, illetve a nemzetiségi önkormányzatoknak való átadása hogyan valósul meg. A nagyságával nem vitatkozom, mert valóban látható emelkedés van, de nem a működési költségvetésben, hanem egyéb más programok finanszírozásában, ami nem probléma. A költségvetésről még két mondatot szeretnék mondani. Azt gondolom, hogy az alapköltségvetéssel, amit kapnak a helyi vagy mondjuk, a területi önkormányzatok, nem nagyon lehet mit tenni, nem lehet dolgozni velük, és nem lehet elvárni, nem lehet azt a követelményt hozni, amit elvár akár a település jegyzője, akár a képviselő-testület vagy a lakosság a nemzetiségi önkormányzattól, mert amikor pár százezer forintról beszélünk egy helyi nemzetiségi önkormányzat működési költségvetése kapcsán, akkor nem lehet azt mondani, hogy olyan munkát várunk el, amely a társadalmi integráció egyik alapköve lehet. Azért nem, mert tudjuk azt, hogy pénz, fegyver, paripa nélkül nem lehet csatákat, háborúkat megnyerni. Ezért tehát a nemzetiségi önkormányzatok se tudnak nagyon-nagyon áttörő programokat végrehajtani. Még egyszer mondom, ehhez párosul az a bizonyos feladatalapú támogatás, amivel lehet már láttatni valamit, de ez nem minden. Végül és nem utolsósorban két gondolatot szeretnék mondani, amit szeretnék az ombudsman úrnak és munkatársainak a figyelmébe ajánlani: a civil ügyek Magyarországon kezdenek teljes mértékben ellehetetlenülni. Azt gondolom, a civil ügyekben nagyon sok mindent kellene tenni és ajánlást megfogalmazni annak érdekében, hogy a civil kurázsi Magyarországon megmaradjon. Ma nem látjuk a civil kurázsit; azért nem láthatjuk, mert azt véljük felfedezni, hogy nagyon sokszor politikai hovatartozástól függően osztják ki azokat a forrásokat, amik egyébként járnának a civileknek a munkájuk után. Ebben, azt gondolom, megint van mit tenni, hogy a függetlenségüket a civilek meg tudják tartani. A függetlenség, én azt gondolom, nagyon sok demokratikus alappillér lényege, és a civileké főleg nagyon fontos. Ezért tehát csak kérni tudom azt az ombudsman úrtól, az országgyűlési biztos úrtól, hogy igen, a civilekre hatékonyan tessenek odafigyelni, mert nem gondolom, hogy enélkül előbbre tudunk menni és demokráciát tudunk építeni. Végül és nem utolsósorban, egyetlenegy gondolattal visszatérve a romák egészségügyi helyzetére: láthatják önök is, akár az önök felméréseiből és a látogatásaik kapcsán, hogy katasztrofális a romák egészségügyi állapota. Nem mondok mást, mint hogy ez a foglalkoztatásnak és az egészségügynek köszönhető, amelyre nem figyelünk oda, és nem figyel oda az aktuális kormány. Én kérném azt, hogy arra is hassanak oda, hogy az egészségügyi prevenciót úgy próbálják meg elindítani, hogy azoknak a romáknak, akik ma a cigánytelepeken élnek, és közel 120 ezer fő él a cigánytelepeken, azoknak az élethelyzetét meg tudják változtatni a lakhatási feltételek biztosításával és a foglalkoztatási helyzet javulásával. Nem elég csak a közfoglalkoztatásban benntartani a romákat, ami egy nagyon fontos eszköz ahhoz, hogy munkával tudjanak bért keresni, nagyon fontos eszköz. De azt lehet mondani, ez hosszú távon nem kifizetődő az országnak, mert ezzel azt lehet csak elérni, hogy szociális segélyezésre ítéljük azt a népcsoportot. Ezért tehát, ha azt akarjuk, hogy a 120 ezer embert hozzuk ki abból a mélyszegénységből, amiben van és abból az egészségügyi állapotból, amit ott láthatunk, akkor van mit tennünk közösen, a kormánynak, az ombudsman úrnak és természetesen nekem is mint ellenzéki képviselőnek, hogy szűnjön meg az a helyzet, ami ott van, mert anélkül nem lehet egy új Magyarországot építeni, nem lehet egy új demokratikus társadalmat építeni. Ezért tehát közös a felelősségünk abban, hogy az a 120 ezer ember ott marad-e a mélyszegénységben vagy éppen ki tudjuk őket hozni. Nagyon szépen köszönöm megtisztelő figyelmüket. Mint ahogy elmondtam, a Magyar Szocialista Párt nevében köszönöm az országgyűlési biztos úrnak és a helyetteseinek a munkáját. A Magyar Szocialista Párt támogatja a beszámoló elfogadását. Köszönöm szépen. [[Szórványos taps.]]"
4,u2016-02-16-117,Opposition,MSZP-frakció,0.66845703125,2016-02-16,0.1709374040365219,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! Az Európai Unió több alkalommal kinyilvánította, hogy Irak geopolitikai helyzete, az EU-hoz való közelsége és a régióban fokozódó terrorizmushoz kapcsolódó biztonsági kihívások miatt fontos partnerének tartja az országot, támogatja Irak stabilitását. Az Európai Unió a 2003-as háború óta jelentős támogatást biztosít Iraknak. 2003 óta az EU több mint egymilliárd euróval járult hozzá az újjáépítési, fejlesztési és humanitárius projektekhez. A 2014-20 közötti időszakra a Bizottság Irak számára további 75 millió euró biztosítására tett ígéretet. Emellett Irak romló biztonsági és humanitárius helyzetére tekintettel az Európai Bizottság megnövelte az országnak nyújtott humanitárius segítségnyújtás mértékét.Az alapok célja az iraki belső menekültek és a Jordániában és Libanonban tartózkodó iraki menekültek támogatása. A Tanács 2006. március 23-án hatalmazta fel a Bizottságot az Iraki Köztársasággal kötendő kereskedelmi és együttműködési megállapodásról szóló tárgyalásokra. Az EU és Irak közötti tárgyalások hetedik fordulója során a két fél megegyezett abban, hogy a tervezett megállapodást magasabb szintre, a partnerségi és együttműködési megállapodás szintjére emelik, egy rendszeresen miniszteri szinten ülésező együttműködési tanács létrehozásával. Az EU és Irak közötti partnerségi és együttműködési megállapodás a legelső szerződéses kapcsolat, amely az EU és Irak között létesült. E tíz évre kötött megújítható megállapodás célja szilárd alapot létrehozni az Irak és az EU közötti kapcsolatok megerősítésére. A megállapodás három kérdéskört ölel fel. Az első politikai kérdéskörbe egy miniszteri, illetve magas szintű tisztviselői szinten a békéről, a kül- és biztonságpolitikáról, a nemzeti párbeszédről és a megbékélésről, a demokráciáról, a jogállamiságról, az emberi jogokról, a jó kormányzásról, a regionális stabilitásról és az integrációról folytatandó éves párbeszéd létrehozása tartozik.A megállapodás a terrorizmus, a tömegpusztító fegyverek elterjedése, valamint a kézi és könnyű fegyverek illegális kereskedelme elleni küzdelemről szóló záradékot is tartalmaz. Különös tekintettel az emberi jogokra, a megállapodás rendkívül fontos része egy külön záradék, amely Iraknak a Nemzetközi Büntetőbíróság római statútumához való csatlakozására vonatkozó együttműködésről szól. Emellett tartalmaz egy, az emberi jogok Irakban történő előmozdításáról és hatékony védelméről szóló záradékot is. Ez utóbbit azzal a fenntartással, hogy amennyiben Irak nem védelmezi, mozdítja elő és tartja tiszteletben az emberi jogokat, ez negatívan fogja befolyásolni az együttműködési és gazdaságfejlesztési programokat. A kereskedelem és a beruházások vonatkozásában a kedvezményeket nem tartalmazó megállapodás átveszi a WTO alapvető szabályait. Találhatók benne olyan fontos elemek is, amelyek a közbeszerzéseket, a szolgáltatásokat és a beruházásokat érintik. A megállapodás értelmében a felek a legnagyobb kedvezményes elbánást biztosítják egymás részére, nemzeti elbánásban részesítik a másik fél termékeit. Végül a szociális és humán fejlesztési együttműködéssel kapcsolatosan tervezett uniós tevékenységek a szegénység elleni küzdelem mellett azoknak az egészségügyi, az oktatás és a foglalkoztatás terén fennálló létfontosságú szükségleteknek a kielégítését célozzák, amelyek az iraki kormány számára elsőbbséggel bírnak. Ezzel egyidejűleg fontos arra is ügyelni, hogy e tevékenységek végrehajtása, a társadalmi befogadás, az átláthatóság és a jó kormányzás elveinek figyelembevételével illeszkedjen a kapacitás- és intézményfejlesztés folyamatába. A megállapodás rögzíti az együttműködés területeit. Ennek keretében rendelkezik a pénzügyi és technikai segítségnyújtás lehetőségeiről, a szociális és humán fejlesztés terén folytatott együttműködésről, az oktatás-, képzés- és foglalkoztatáspolitikai kooperációról, az emberi jogok fejlesztésének lehetőségeiről, valamint az ipar és a kis- és középvállalkozások fejlesztéséről.Hasonlóan kiemelt együttműködési terület a mezőgazdaság, a vidékfejlesztés, az energiaügy, a közlekedés és a távközlés, valamint a környezetvédelem is. A megállapodás intézményi általános és zárórendelkezése értelmében létrejön az együttműködési tanács, illetve az együttműködési bizottság, amely a részes felek képviselőiből áll, és az egyezmény végrehajtásáért felel, valamint felügyeli azt. A parlamenti együttműködési bizottság az iraki parlament, valamint az Európai Parlament képviselőinek nyújt lehetőséget a közös véleménycserére. A megállapodás történelmi jelentőségű esemény az EU és Irak közötti kapcsolatokat tekintve. Döntő pillanatban került rá sor, hiszen reményeink szerint az elkövetkező években segíteni fogja Irakot a demokratikus átmenetben, az újjáépítés és a fejlesztés kihívásainak leküzdésében, az ország szuverenitásának visszaszerzésében, nemzetközi téren pedig helyzetének normalizálásában.Az elkövetkező éveket a fejlesztés kell hogy jellemezze egy olyan ország esetében, amelyet hatalmas olajkészletei ellenére a világ legszegényebb országai közé kell hogy soroljunk, és ahol a lakosság túlnyomó része nem képes alapvető szükségleteinek kielégítésére. A demokratikus, stabil, plurális Irak, amely gondot fordít polgárai szociális és gazdasági fejlődésére, valamint erős demokratikus intézményekkel rendelkezik, elsőrangú szerepet kell játsszon egy, a nemzetközi biztonság szempontjából kulcsfontosságú régió stabilitásában. Az Uniónak és tagállamainak e hosszú távú stratégiai elképzeléseket kell szem előtt tartania az Irakkal kapcsolatos uniós politika alakításában. [[14.40]] Irak stabilitásának megteremtéséhez nemcsak a fenntartható, teljesen demokratikus és plurális intézmények erős támogatására lesz szükség, hanem folyamatos technikai segítségnyújtásra is annak érdekében, hogy biztosítsák az iraki gazdaság fenntarthatóságát és hatékonyságát, a nemzetközi szerződésjog, a hatékony közbeszerzési eljárások, a működő közigazgatás, valamint a korrupcióellenes küzdelemre irányuló hatékony keretrendszer alkalmazásával. Ezen túl a különböző vallások képviselői közötti párbeszédre és a megbékélésre helyezett hangsúly ugyancsak létfontosságú lesz Irak jövője szempontjából.Bár a partnerségi és együttműködési megállapodás az EU aziránti elkötelezettségéről tanúskodik, hogy jelentős szerepet kíván betölteni az iraki átmenetben, az uniós kötelezettségvállalásoknak a kinyilvánított politikai szándékokkal és stratégiai kihívásokkal felérő humán és pénzügyi erőforrások mozgósításában is meg kell nyilvánulniuk. A partnerségi és együttműködési megállapodást az Európai Parlament és az iraki parlament is ratifikálta, és 2012 augusztusában ideiglenesen hatályba is lépett. A megállapodás teljes végrehajtására azonban mindaddig nem kerülhet sor, amíg azt valamennyi uniós tagállam nem ratifikálja. A partnerségi és együttműködési megállapodás keretében az EU és Irak részvételével elsőként 2014 januárjában ült össze az együttműködési tanács. A Magyar Szocialista Párt országgyűlési képviselőcsoportja támogatja az Európai Unió tagállamai, másrészről az Iraki Köztársaság közötti partnerségi és együttműködési megállapodás kihirdetéséről szóló törvényjavaslatot, és azt pedig csak remélni tudjuk, hogy a benne foglaltak nem bizonyulnak majd utópiának. Köszönöm szépen a figyelmet."
4,u2015-06-09-58,Opposition,MSZP-frakció,-0.8740234375,2015-06-09,0.14175190031528473,"Köszönöm szépen, elnök úr. Tisztelt Országgyűlés! A hadigondozásról szóló törvényről beszélünk ma. Erről - ahogy egyébként meglepően őszinte expozéjában Lázár úr is megemlékezett - sajnos e Házban Magyarországon elsősorban azért kell beszélnünk, mert voltak olyan politikusok, olyan vezetői ennek az országnak, akik hatalmi mámorból, talán félig-meddig vagy egészen őrületből, nacionalista ideológia alapján harcoltak Európában, harcoltak a szomszédainkkal, és öngyilkos háborúba sodorták ezt az országot 1914-ben és 1939-ben is. Ebben a Házban azért ezt mindenképpen rögzíteni kell. Azt is világosan ki kell mondanunk, hogy a fronton vagy hadifogolyként szenvedő, vagy épp elesett katonáink, saját nagyszüleink, dédszüleink - azt gondolom, nem nagyon van a teremben olyan ember, olyan képviselőtársam, aki nem tud személyes vonatkozást mondani -, az ő megbecsülésük, a gondoskodás róluk, illetve a családjukról minden generáció alapvető és minimális erkölcsi kötelessége Magyarországon. Ebben, azt gondolom, nemzeti minimumnak kell lennie és volt is mindig a rendszerváltás óta. Azt is szögezzük le azonban, hogy totalitárius diktatúrák kiszolgálóit, fenntartóit - akár nyilasok, akár nácik, akár kommunisták - ebben a Házban soha senki nem fogja rehabilitálni. Tisztelt Országgyűlés! A hadigondozásról szóló szabályokat az elmúlt 20 évben mindig konszenzus övezte itt az Országgyűlésben. E Házban a rendszerváltás óta senki nem vitatta, hogy mindazok számára méltó ellátást kell biztosítani, akik a haza szolgálatában szenvedtek maradandó fogyatékosságot, illetve azoknak, akik hozzátartozói e szolgálat közben hősi halált haltak. A hadigondozásról szóló törvény a ’94-es elfogadása óta sokszor módosult, és mindenki egyetértésével e módosítások rendszerint a jogosulti kör kiterjesztéséről szóltak. Ilyen, jogosulti kört kiterjesztő módosítást fogadott el az Országgyűlés ’97-ben, ’98-ban és 2000-ben is teljes konszenzussal. E módosítások sorába illik a most benyújtott törvényjavaslat is, és ez a cél az MSZP szerint is támogatható. Habár a törvényjavaslat előkészítésével és kodifikációs megoldásaival összefüggésben számos kritikát lehetne megfogalmazni, a törvényjavaslat olyan bizonytalan fogalmaktól teszi függővé a jogosultságot, amely egyeseket akár alaptalanul, az előterjesztői szándék ellenére is kizárhat, másokat viszont az előterjesztői szándék ellenére juttathat ellátáshoz. Ezért azt javasoljuk Lázár miniszter úrnak és az előterjesztőknek, hogy a törvényjavaslat jogtechnikai jellegű áttekintését végezzék el, tegyék egyértelművé a törvény hatályát, és a végrehajthatóság szempontjaira is figyelemmel minden kétséget kizáró módon határozzák meg a jogosultság feltételeit. Miközben az Országgyűlés helyeselhető módon többször foglalkozott a hadigondozásban részesülők körének bővítésével, addig sajnálatos módon kevés szó esett az ellátások mértékéről. Márpedig az ellátások elértéktelenedése álláspontunk szerint rendkívül súlyos probléma ma is. Ezek az ellátások ugyanis az öregségi nyugdíj mindenkori legkisebb összegéhez vannak kötve. Példátlan módon az elmúlt 5 évben az öregségi nyugdíjminimum 28 500 forintos összege egy forinttal sem emelkedett. Ez, úgy látszik, a Fidesz szerint jól is van, hiszen jövőre sem tervezik ennek emelését. Miniszter úr az expozéjában, képviselőtársam, a méltó gondoskodást hangsúlyozta. Hogy mindez mit jelent a hadiárvák és a hadigondozottak esetében? Az ő ellátásuk csupán az öregségi nyugdíjminimum 30 százaléka, azaz havi 8550 forint. Úgy gondolom, hogy az összeg még a törvényjavaslat által megcélzott, ma már kivétel nélkül nyugdíjas korú személyi kör tekintetében is alacsony, azonban a jövőben árván maradt gyerekek tekintetében kifejezetten elfogadhatatlan. Merthogy a hadigondozásról szóló törvény rendeltetése az is, hogy a jövőben hadigondozásra szoruló személyek számára is megfelelő ellátást biztosítson. Mi bízunk abban, hogy a következő években senki nem fogja életét veszíteni katonai szolgálata alatt, illetve háborús cselekmények következtében, azonban ezt sajnos kizárni nem lehet, ugyanis különböző nemzetközi missziók keretében a Magyar Honvédség a világ veszélyes válságövezeteiben is jelen van, nem ritkán számottevő erőkkel. Bár a magyar katonák felkészültsége kimagasló, azonban a katonai műveletek estében az emberéletek elvesztésének kockázata értelemszerűen nem zárható ki. Sajnos az elmúlt években is nem egy tragikus eset volt, amikor a magyar katonák szolgálatteljesítés közben veszítették életüket. Fontos, hogy a Magyar Honvédség katonái annak tudatában vállalhassák kockázatos hivatásukat, hogy baj esetén a magyar kormány, Magyarország nem hagyja cserben szeretteiket. Lássuk be, hogy a hatályos törvények alapján a hadiárváknak járó 8550 forintos támogatás teljesen elégtelen egy kiskorú gyermek étkeztetésére, ruháztatására, iskoláztatására. Ráadásul azoknak, akik, ne adja ég, a jövőben fogják elveszíteni katonai szolgálatteljesítéssel összefüggésben édesapjukat, édesanyjukat, 16 éves korukban, továbbtanulás esetén 25 éves korukban megszűnik az árvaellátásuk. Itt azért van némi feszültség a törvényjavaslatban foglalt, volt hadiárvákra vonatkozó szabályozás és a jövőben árvaságra jutókra vonatkozó szabályozás között. Szeretném hangsúlyozni, hogy az ellátások elfogadhatatlanul alacsony szintje elsősorban nem a hadigondozásról szóló törvény, hanem a döbbenetesen alacsony nyugdíjminimum következménye. Ezért ha a törvényjavaslatot előterjesztő miniszter és államtitkárok valóban segíteni akarnak a hadigondozásban részesülőknek, és érdemben akarnak változtatni a helyzeten, akkor az a dolguk, hogy érjék el a kormánynál a nyugdíjminimum összegének emelését. Ha valóban szívükön viselik a hadigondozottak sorsát, akkor ezt a feladatot megoldják a hadigondozásról szóló törvény módosításával egyidejűleg vagy akár ebben a törvényben is. A hazáért áldozatot hozó hőseink előtt tisztelgünk, a róluk való gondoskodást támogatjuk. Ezt a törvényjavaslatot pedig, azt kérjük az előterjesztőktől, hogy az általunk felvetettek szerint igyekezzenek orvosolni. Köszönöm szépen, hogy meghallgattak."
4,u2014-09-26-27,Opposition,MSZP-frakció,-0.9052734375,2014-09-26,0.284315288066864,"Köszönöm a szót, elnök úr. Tisztelt Képviselőtársaim! Tisztelt Ház! Ha egy mondatban kellene összefoglalni, hogy mit veszít Magyarország azzal, amilyen tartalommal és amilyen körülmények között létrejött a paksi megállapodás, az Orbán-Putyin-paktum, akkor három dolgot biztosan állíthatunk: az Orbán-Putyin-paktum egy hazugságok sokaságára épülő paktum, amelynek eredményeként Magyarország elveszíti szuverenitása egy részét, Oroszország hűbéresévé válik, és Magyarország elveszíti a világ fejlettebb részének tiszteletét. Utóbbi kettő, a szuverenitás és a tisztelet olyan fogalmak, amelyekből Magyarország többet szeretne, de Orbán Viktor kormánya inkább felad belőle. Halljuk itt a miniszter úrtól és többektől, hogy részt vettek a tárgyalásokon, az ott elhangzottak őket meggyőzték, viszont az ország döntő többsége információhiányban szenved, hiszen azok a háttértanulmányok, azok a számítások a mai napig nem kerültek nyilvánosságra, amelyek megalapozták ezt a döntést. Az Orbán-Putyin-paktum egy hazugságok sokaságára épülő paktum, mert hazugság, hogy a paksi bővítés lenne az egyetlen járható út a jövő energiaellátásának biztosítása szempontjából. Nyugat-Európa és a világ fejlettebb része a XXI. században nem a XX. század technológiáját favorizálja. Hazugság a Paksi Atomerőmű bővítése kapcsán a 2009-es döntés, hogy már eldőlt ez a kérdés, mert az Országgyűlés csak az előkészítő tevékenység megkezdéséhez adott előzetes elvi hozzájárulást, a bővítéshez nem. Az előkészítő tanulmányok, ahogy említettem, a mai napig nem ismertek, sőt felmerült az is, hogy nem is léteznek. Hazugság volt Orbán Viktor részéről, amikor 2013. február 11-én azt ígérte itt a parlamentben, hogy nemzetközi tender kerül majd kiírásra. Ezzel szemben Orbán egy 1966-os szovjet-magyar államközi szerződésre hivatkozva a verseny kizárásával kötött titkos alkut Oroszországgal. Hazugság, hogy Orbán csökkenti az államadósságot, hiszen az Orbán-Putyin-paktum szerint a 3000 milliárdos hitelfelvétel 10 százalékos adósságnövelésnek felel meg, sőt a visszafizetéskor ez nem is 3000, hanem 6000-7000 milliárd forint. Ennek terheit még unokáink is fizetni fogják, hiszen szakértői számítások szerint a törlesztés összege a kamatokkal együtt - ahogy említettem - meghaladja a 6000 milliárd forintot. A csecsemőktől az aggastyánokig minden magyar ember 600 ezer forinttal tartozik Oroszországnak. Hazugság, hogy az új atomerőmű olcsó áramot fog termelni. Minden energiapiaci szakértő szerint az új erőműben termelt áram duplája annak, mint a mai tőzsdei ár, tehát ennek a duplája. Tisztelt Képviselőtársaim! Egy ilyen, hazugságokra épülő, Magyarországot eladósító paktum egyenes következménye, hogy Magyarország veszít szuverenitása egy részéből, az Orbán-Putyin-paktum ugyanis megfosztotta a magyar embereket attól, hogy dönthessenek arról, hogy milyen gazdaságfejlesztés, milyen energia- és környezetpolitikát szeretnének látni, tapasztalni hazánkban. Az Orbán-Putyin-paktum megfosztotta a magyar embereket attól, hogy eldönthessék, akarnak-e Oroszország felé eladósodni vagy nem. Az Orbán-Putyin-paktum megfosztotta a magyar embereket attól, hogy eldönthessék, a nyugat-európai fejlesztési irányokat követve fejlődjön Magyarország a következő száz évben - ahogy Orbán Viktor fogalmazott -, vagy félázsiai népként Oroszország hűbéresei legyünk. Tisztelt Képviselőtársaim! 2009-ben, ahogy említettem, az országgyűlési határozat egy széles társadalmi párbeszéden alapuló folyamatot vázolt fel; ezt a határozatot önök nem tartották be. Az Orbán-Putyin-paktum gyakorlatilag száz évre kényszerpályára teszi a magyar energiapolitikát. Ahogyan önök is emlékezhetnek, februárban úgy tárgyalt az Országgyűlés a Magyarország száz évének energiapolitikáját meghatározó döntésről, hogy az Orbán-kormány nem terjesztette elő ennek valamennyi gazdaságossági, környezetvédelmi és energetikai hatástanulmányát, hanem titkosította azokat. Ehelyett maradt az Orbán-Putyin-paktum, amely lényegében biankó felhatalmazást adott Orbán Viktornak arra, hogy száz évre orosz energiagyarmattá tegye Magyarországot. A miniszterelnök társadalmi és országgyűlési felhatalmazás nélkül - ahogy említettem már -, egy 1966-os szovjet-magyar államközi szerződésre hivatkozva, még a látszatra sem ügyelve, kötött egy olyan titkos alkut, amelynek terheit unokáink is nyögni fogják, meglehet, nem csak pénzügyi értelemben. Akkor is elmondtuk, hogy egy ilyen horderejű kérdést nem lehet szűk körben, de még szakmai-pénzügyi alapon sem eldönteni, nem lehet a civil társadalom bevonása nélkül meghozni; fideszes képviselők ezeket az érveket lesöpörték az asztalról. Beterjesztettünk egy országgyűlési határozattervezetet is, amely pontosan a beruházás civil kontrollját segítette volna elő. Pedig erről nem erőből kell dönteni kétharmaddal, ahogy ezt a fideszes képviselőtársaim gondolják és csinálják. Az előkészítésbe nemcsak az új erőmű építésének energetikai, gazdaságossági, környezetvédelmi kérdéseinek szakmai kidolgozása, hanem azok széles körű megvitatása is beletartozik. Álláspontunk szerint nem lehet egy ilyen bővítési kalandba belevágni, mert jelenleg bizonytalanok a piaci kilátások; mert a világ a megújulóenergia-beruházási költségek csökkentése irányába halad. Németországban gyakorlatilag hasonló költségből, de gyorsabb megtérüléssel létrehozták megújuló energiaforrásokkal az atomerőműveket helyettesítő rendszereket. Nem lehet, mert Magyarország tőkevonzó képessége elmarad a régió országaiétól. [[10.30]] Nem lehet, mert a megújuló energiaforrások elsőbbségét biztosítani kell a hálózati betáplálásnál. Nem lehet azért, mert jelenleg Magyarország nem rendelkezik olcsó tárolási technológiával a völgyidőszak tekintetében. És nem lehet azért sem, mert ellentétben azzal, ahogy miniszter úr mondta, az alacsonyabb gazdasági fejlődés miatt az áramszükséglet sem növekszik olyan mértékben. Tisztelt Képviselőtársaim! Ezeknek a kérdéseknek a tisztázásával, az előkészítő dokumentumok bemutatásával a kormány a mai napig adós. De összeáll a kép, hiszen néhány nappal ezelőtt Orbán Viktor talán pont ezen a helyen elmondta, hogy Magyarország a saját lábára állt, függetlensége kibontakozik. Ugyanezen a napon Lázár János miniszter úr egy interpellációra vagy egy kérdésre adott válaszában azt mondta, hogy még szép, hogy az oroszok építik az atomerőművet, hiszen amúgy is 80 százalékban az energiaellátásunk Oroszországtól függ, és - egy meredek fordulattal - ez a beruházás szolgálja Magyarország függetlenségét. A szerdai napon Kövér László elnök úr egy 1848-as idézetben utalt arra, hogy néha az ellenfelekből lesz szövetséges, és néha szövetségesekből ellenfél. Összeáll a kép, hiszen összeadódik, hogy mindennek a kimenete az, hogy Magyarország Oroszország függőségébe kerül. És azt is hallhattuk már Varga miniszter úrtól, hogy mi ennek az ára, hiszen a kormány elhallgatja, hogy a beruházás időszakában, hét éven keresztül évi 400-500 milliárd forintos költségvetési megszorításra lesz szükség, hiszen önök mondták, hogy az áramárba nem épül be a beruházás költsége, a hitelt valahonnan vissza kell fizetni; honnan máshonnan, mint a költségvetésből. És nyilván önök is azt hangsúlyozzák, hogy a hiányt 3 százalék alatt kell tartani, még a beruházás időszakában is. [[L. Simon László: Nektek sikerült.]] Ez az igazi ára az Orbán-Putyin-paktumnak. Ezért fogja bevezetni az Orbán-csomagot a kormány; ezért fogja tovább csökkenteni a családi és szociális támogatásokat, a munkaerő-piaci támogatásokat, a gyermekvédelmi, gyermekétkeztetési és közoktatási feladatokhoz tartozó önkormányzati támogatásokat, a rászorulók, családok, munkanélküliek, szegényebb gyermekek támogatását. Tehát az Orbán-Putyin-paktum miatt a felzárkózás esélyét veszik el ezektől a rétegektől. Tisztelt Képviselőtársaim! Az Orbán-Putyin-paktummal választott út és eljárás külpolitikai szempontból is kockázatos. Súlyos hiba, hogy fideszes képviselőtársaim ezt csak a Fidesz és holdudvara magánügyének tekinti, és még zavaros filozófiát is kitaláltak Orbán Viktor miniszterelnöknek hirtelen jött oroszbarátságára. Lehet hogy az Orbán-kormány tevékenysége alapján nem véletlenül írta az egyik orosz hírportál azt, hogy ha van Oroszországnak igazi európai húgocskája, az éppenséggel Magyarország. Így végre értelmet nyerhet a Brüsszel elleni állandó háború is. Látni kell, hogy aki a részvételünkkel elfogadott közös szabályokra, sokcentrumos, hálózatos együttműködésre épülő Európai Unió helyett a centrum-periféria viszonyt megtestesítő kis ország-nagy pártfogó-nagy testvér kapcsolatrendszerre épít, az alárendelt szerepbe kényszeríti országát. Orbán Viktor ez utóbbi kapcsolatrendszert erősíti, és ezzel alárendelt szerepbe kényszerítette Magyarországot. Mit fog tenni akkor Magyarország, ha a beruházás megkezdése és a hitelek lehívása után kiderül, hogy a finanszírozási forma nem egyeztethető össze az EU állami támogatásokra vonatkozó szabályaival? Hogyan fogja tudni rendezni ezeket a kérdéseket az orosz féllel kétoldalú tárgyalások útján? Mert a vitás kérdéseket nem egy nemzetközi választottbíróság előtt kell rendezni az előttünk fekvő egyezmény szerint. Félő, hogy így egyértelműen érvényesülni fog a nemzetközi jog azon alapelve, amely a felek súlya alapján engedi a jogok érvényesítését. Ez pedig nem Magyarországnak kedvez. Az Orbán-Putyin-paktum gyakorlatilag csak Oroszország számára biztosít előnyöket, Magyarország számára nem. Ha Lengyelországban - ahol egyébként kifejezetten nagy a népszerűsége Orbánnak - úgy vélekednek, hogy az Orbán-Putyin-paktummal Orbán minden módon kedvében jár Putyinnak, akkor ezzel nemcsak Orbánról mondanak véleményt, hanem a magyarokról is. Ha pedig Lengyelországban így vélekednek, vajon hogyan gondolkodhatnak más országokban Magyarországról? Engedjenek meg végezetül egy idézetet: ""Oroszország expanziója, újraerősödése egy valóságos kihívást jelent a Nyugat számára. Olyan fenyegetést, olyan kihívást, amely Közép-Európából kiindulva elérheti az Európai Uniót, sőt elérheti a szövetségesek katonai erejét is. Európában bizony elszaporodtak Putyin pincsijei, és ezt most már mindenki kezdi veszedelmesnek látni."" Az idézet Orbán Viktortól származik. Orbán Viktor ma Magyarország miniszterelnöke. Orbán Viktor nem egészen hét évvel ezelőtt még így vélekedett Oroszországról, így vélekedett Vlagyimir Putyinról, és így vélekedett mai önmagáról. Tisztelt Képviselőtársaim! Lehet hogy Orbán Viktor és több vezető kormánypárti politikus erre is tekintettel volt, amikor nem szavazták meg a paktumot az Országgyűlésben, mert nem voltak jelen. Lehet hogy nem büszkék a tettükre, arra, hogy Magyarországtól száz évre elvették a fejlődés lehetőségét. Köszönöm szépen a figyelmüket."
4,u2018-06-04-1,Opposition,MSZP-frakció,-0.9228515625,2018-06-04,0.12913691997528076,"Tisztelt Elnök Úr! Képviselő Asszonyok és Képviselő Urak! Az európai történelemben és a modern korban, a teljes történelemben egy béke akkor tölti be a szerepét, ha nyugalmat hoz egyénnek, emberek egymás közti viszonyában, ember és közösség kapcsolatában és államok egymás közötti viszonyában. A 98 évvel ezelőtt aláírt, majd órapontossággal - merthogy 16 óra 23 perckor kellett aláírni - megkötött trianoni békeszerződés a mi megítélésünk szerint ezt a szerepet nem töltötte be.Nekünk, magyaroknak, mindannyiunknak nemzeti tragédia, éljünk akár az anyaországban vagy bárhol a világban, élő fájdalom, történészként azt mondhatom: egy igazságtalan béke. Ám ha mégis megpróbálunk kilépni a szubjektív körből, és föltesszük a kérdést, hogy ha nem saját szemszögünkből nézzük, akkor ez a béke megváltozik-e, változik-e az értékelése, a trianoni békekötés, tisztelt képviselő asszonyok és képviselő urak, ha hosszú folyamatokat nézünk, egy több évszázados európai tradíciót rúgott föl. Az európai hagyomány ugyanis az évszázadokkal korábban és évszázadokon keresztül vallott gyakorlat; azok, akik a modern Európa létrehozását tudatosan gondolták, akarták, írták le és aztán fektették a gyakorlatba - nem véletlen, hogy az Európai Unió központjában az egyik központi terem az egyik ilyen nagy gondolkodó, Justus Lipsius nevét viseli, vagy éppen a nemzetközi jog atyja, Hugo Grotius, aki először írta le, hogy hogyan érdemes és hogyan lehet tartós békét kötni -, egy másfajta gyakorlatra hívták föl a figyelmet. [[13.20]] Európában kétféle módon lehet békét kötni. Az egyik a vae victis alapú béke, amikor a győztes a legyőzöttet megalázza, szimbolikusan és tartalmilag; nem egyszerűen csak él győztesi jogával, hanem hosszú távon is kívül rekeszti a legyőzöttet az általa létrehozott rendszer egészéből. És van egy másik - a XVII. században a modern Európa létrehozásakor az alapítók ezt javasolták -, amikor is a győztes megpróbálja nem megalázni a vesztest. Azt írták: tedd a rendszer részévé, adj neki teret, tedd érdekeltté abban, hogy a béke fennmaradjon és a béke erősödjön. Az a helyzet, hogy a XVII. században, amikor az első világháborúnak nevezett, három évtizeden keresztül tartó nagy konfliktust lezárták, először ezt alkalmazták, és tartós volt. Trianon előtt durván egy évszázaddal egy másik nagy európai világégést, a napóleoni háborúkat hasonlóképpen zárták le, a vesztest nem megalázva, hanem a rendszerbe integrálva. Egy évszázad után Trianon ezt a hagyományt felrúgta, ezért azt kell mondani, függetlenül attól, hogy ha valaki ezt nem magyarként, hanem történelmi folyamat eredményeként nézi, ez egy rossz és színvonaltalan béke. Ugyanakkor meg kell érteni és meg kell értetni, hogy a mi felfogásunk szerint a magyarság és európaiság gondolata és tartalma összekötődik. Akkor tudjuk az országot és a nemzetet előbbre vinni, ha alakítani, formálni, de mindenképpen részeként akarjuk alakítani és formálni Európát és azt a közösséget, amelyet ma Európai Uniónak nevezünk. Ezért 98 évvel Trianon után, egy igazságtalan és színvonaltalan béke után közösen érdemes büszke magyarként és büszke európaiként gondolkodni a jövőről. Köszönöm szépen, hogy meghallgattak."
4,u2022-05-09-3,OTHER,JOBBIK-frakció,0.59033203125,2022-05-09,0.11909861117601395,"Köszönöm szépen, elnök úr. Tisztelt Miniszter Úr! Tisztelt Ház! Képviselőtársaim! Szögezzük le rögtön az elején, hogy mindannyian és ez Magyarország egyedüli és közös érdeke a háború békés lezárásában és az efelé tett valódi lépésekben vagyunk érdekeltek. Engedjék meg, hogy itt a felszólalásban, tekintettel arra, hogy itt a menekültekről, illetve a háborúról szó volt, köszönjem meg azoknak a honvédeknek, azoknak a rendvédelmi dolgozóknak, akik az országunk biztonságát szavatolják, akik a határainkon és a határok közelében a rendet biztosítják, és azoknak, akik a menekültek ellátásában civil szervezetek, állami szereplők egyaránt végzik ezt a nehéz munkát, és ezt az áldozatot vállalják mindannyiunk érdekében. Tisztelt Miniszter Úr! Hallgatva a felszólalását, azért különös apropót ad, hogy a mai napon, pont az Európa-napon kell vitázni olyan kérdésekről, amily Magyarországnak az energiaellátását és a függetlenségét jelenti. Abban szerintem egyetérthetünk mindannyian, hogy rövid távon a helyzet viszonylag nehezen rendezhető. Látjuk mindannyian, hogy a magyar energiaszektor kitettsége azoknak az energiahordozóknak, amelyeket jelenleg csak Oroszországtól tudunk beszerezni, milyen mértékű, azonban itt kell megemlékezni arról, hogy az ön által is vezetett minisztérium és az ön jelenlétében lévő kormány 12 évet kapott arra egyébként, amit meg is ígért, hogy az energiafüggőséget valamilyen módon csökkentse az elmúlt időszakban. [[Nacsa Lőrinc: Tizenhatot!]] Az elmúlt 12 évben olyan érdemi lépés, amellyel egy egészségesebb, kiegyensúlyozottabb energiamixet lehetett volna kialakítani Magyarországon, számottevő európai uniós forrás mellett, úgy tűnik, nem volt sikeres. Azonban látjuk és értjük, hogy rövid távon a magyar érdekek egyelőre azt diktálják, hogy ennek a helyzetnek is egy békésebb rendezése felé mozduljunk el, azonban egy ilyen felszólalásban a kritikákon túl a Nyugat felé azt kellett volna elmondani, hogy nekünk milyen megoldásunk van arra, hogy miként tudjuk a geotermikus energiát, a napenergiát, a szélenergiát, illetve azt a mostani energiamixet változtatni, hogy Magyarország függősége a Keletnek kisebb legyen. [[Az elnök a csengője megkocogtatásával jelzi az időkeret leteltét.]] Ezt kellett volna tisztázni, miniszter úr, illetve azt, hogy ön most Oroszország barátja, vagy egyébként egy valós megoldást jelentő pozícióban tetszeleg. Köszönöm szépen. [[Taps a Jobbik soraiban.]]"
4,u2022-03-10-1-75,OTHER,Mi Hazánk,0.481689453125,2022-03-10,0.14008718729019165,"Köszönöm a szót. Tisztelt Elnök Úr! Tisztelt Országgyűlés! A Mi Hazánk Mozgalom szerint Magyarország békéje, a lehető legszélesebb értelemben vett biztonsága és jövője a legfontosabb szempont ebben a háborús konfliktusban számunkra, és ennek kell a kormány döntéseit is meghatároznia. Szeretném a köszönetünket kifejezni mindenkinek, aki a humanitárius segítségnyújtásban részt vett, a Mi Hazánk Mozgalom is igyekezett ehhez hozzájárulni. Másrészről ki kell emelnem azt, hogy nemcsak hogy a szomszédunkban zajlik ez a háború, hanem egy olyan ország területén, amelynek állampolgárai magyar nemzettestvéreink, akikért különös felelősséggel tartozunk. A Mi Hazánk Mozgalom szerint két olyan ügy van, amelyben súlyosan elhibázott a kormány politikája, ezt szeretném most kiemelni. Ugyanis február 10-én még azt hallhattuk Szijjártó Péter külügyminiszter úrtól, melldöngetve jelentette be, hogy nem jöhetnek Magyarországra amerikai NATO-katonák, majd március 7-én Orbán Viktor már aláírta azt a rendeletet, amely ezt mégis lehetővé teszi. Ez szerintünk óriási hiba volt. Másrészről az is hiba a kormány részéről, hogy mindenféle kritika nélkül átveszi azokat a szankciókat Brüsszeltől, amelyek a magyar embereknek is kárt okoznak. Az Oroszországgal szemben eddig alkalmazott embargók is óriási károkat okoztak már a magyar mezőgazdaságnak és gazdaságnak, a további szankciók még inkább megnehezítik magyar családok megélhetését, körülbelül 200 ezer forinttal károsítanak meg minden egyes magyar családot. A Mi Hazánk Mozgalom szerint tehát csak Magyarország semlegessége, függetlensége és biztonsága lehetne az a szempont, ami alapján a kormány a döntéseit meghozza. Köszönöm a figyelmet."
4,u2018-06-12-81,OTHER,JOBBIK-frakció,0.425048828125,2018-06-12,0.12493240088224411,"Köszönöm a szót, elnök úr. Tisztelt Ház! Tisztelt Képviselőtársaim! Én maradok a Grúziánál, nekem az tetszik, és osztom a [[Balla Mihály közbeszól.]] Magyar Tudományos Akadémia álláspontját ebben a kérdésben. [[Balla Mihály: Ez nem álláspont kérdése!]] Ez az egyezmény is egy technikai jellegű kiegészítő jegyzőkönyv, amely tulajdonképpen a többi javaslattal együtt csak a Horvát Köztársaság EU-tagsága miatt kiegészíti a korábbi jegyzőkönyveket. 2010. december 2-án írt alá az EU Grúziával egy légtérhasználati megállapodást, és 2014. november 26án írták alá ezt a jegyzőkönyvet az Európai Unióban. [[11.40]] 2018. március 29-én terjesztette be az illetékes miniszter a Házhoz ratifikációra ezt a jegyzőkönyvet, amely három és fél évvel későbbi, mint az aláírás. E vonatkozásban is tisztelettel szeretném kérni a kormány képviselőit, hogy igyekezzenek a nemzetközi viszonylatainkban különösen az ilyen jellegű feladatainkat jóval korábban előmozdítva segíteni. Természetesen a Jobbik képviselőcsoportja támogatja a jegyzőkönyv ratifikációját. De mint ahogy a korábbi felszólalásaimban is, és azért, mert nagyon sok honfitársunk nézi a közvetítéseinket fontosnak tartom, hogy ha már nemzetközi viszonylatról, ráadásul egy Magyarország számára kedves országról van szó, akkor pár szót ejtsünk a kultúrájukról, történelmükről. Grúzia legjelentősebb terméke, amivel mindenki azonosítja ezt az országot, a bor, és tulajdonképpen a nemzetközi színtéren is a legnagyobb kereskedelmi eredményt ebből érik el. Már a Krisztus előtti VI.-tól IV. századig egy úgynevezett kaukázusi Ibériai Királyság működött a területén, a görög-perzsa háborúk feldúlták, majd aztán Nagy Sándor alatt virágzott, és azt követően szétesett. Ez a terület állandó küzdelem tárgya volt a Perzsa, majd a Római, később pedig a Bizánci és az Oszmán Birodalom között. A XIII. századtól a török, orosz és perzsa háborúk sora zajlott a területén, és a XIX. század végétől pedig az orosz birodalom szerezte meg. 1991. április 9e óta független, de tulajdonképpen az oszétiai és az abháziai területek állandó idegen országbeli követelése miatt soha nincs nyugalom, és egy folyamatos tűzfészek ezen ország ezen két területe. Azt remélem, hogy az ilyen nemzetközi partnerségi viszonyokban egy esetleges jövőbeni, Európai Unióhoz való csatlakozás következtében Grúzia ezen problémái is majd meg fognak szűnni. Köszönöm a képviselőtársaim figyelmét. [[Taps a Jobbik és az MSZP soraiban.]]"
4,u2015-04-28-15,OTHER,JOBBIK-frakció,-0.83984375,2015-04-28,0.1126677393913269,"Köszönöm szépen a szót, elnök úr. Tisztelt Képviselőtársaim! Azért kértem ma szót napirend előtt, mert egy példátlan súlyú és példátlanul durva esemény történt az elmúlt napokban Ukrajnában. Példátlanul súlyos és példátlanul durva az az eset, ami talán a délszláv háború óta nem fordult elő, hogy fegyveres alakulat nyíltan, fizikai megsemmisítéssel vagy éppen likvidálással fenyegessen meg kárpátaljai magyarokat vagy bármilyen határon túli magyarokat. Azon képviselőtársaim előtt, akik a Nemzetbiztonsági bizottság tagjai, nem lehet ismeretlen, sőt elég sokat hallhattak mind a Karpatszka Szics, mind az Azov, mind pedig a Právij Szektor nevű formációkról vagy alakulatokról, amelyeket egy dolog köt össze: mind kellően soviniszta, mind különösen kegyetlen, mindegyik irreguláris szervezet, és mindegyik öntörvényűen működik. Mindezt teszik és tehetik úgy, hogy a kijevi kormány hol hallgatólagosan szemet huny tevékenységük fölött, hol támogatja, hol pedig egyszerűen elnézi mindazt a brutalitást, amit ezek az alakulatok akár Kelet-Ukrajnában, akár máshol Ukrajna területén véghezvisznek. Az, hogy egy ilyen szervezet - amelyet, még egyszer hangsúlyozom a téma súlya kedvéért, nem üres fenyegetésnek kell venni, hanem nagyon is komolyan, hiszen egy névvel, arccal, fegyverekkel jól ellátott szervezetről van szó - nyílt likvidálással, fizikai megsemmisítéssel fenyegessen magyarokat, ez példátlan. És fölmerül ilyenkor a magyar kormány, a magyar külügy, a magyar parlament felelőssége, hogy mi is a mi teendőnk. Nagyon kérem, hogy itt most mindenki tegye félre azokat a dolgokat, hogy mit ír a nyugati sajtó, hanem szerezzen első kézből tapasztalatot a Kelet-Ukrajnában végbemenő folyamatokról. És hogy mennyire kell komolyan venni egy ilyen szervezetet? Két nappal ezelőtt a különböző videomegosztókon láthatták, hogy az Azov nevű fegyveres szervezet hogyan feszít keresztre egy foglyot, és hogyan gyújtja azt fel. Azt gondolom, hogy ha ilyen események megtörténnek Ukrajnában, ott nem lehet pusztán arra számítani és azt várni, hogy az ukrán kormány felelősséggel és becsülettel megvédi saját állampolgárait, tartozzon az akár az orosz kisebbséghez, ukrán, ruszin, magyar, lengyel, román vagy bármilyen más nemzeti kisebbséghez. Ami a mi feladatunk, azt gondolom, teljesen egyértelmű, bár szomorúan tapasztalom, hogy eddig nem láttam vagy nem hallottam és nem olvashattam arról, hogy a magyar kormány vagy a magyar külügy magához kérette volna az ukrán nagykövetet, vagy kezdeményeztünk volna bármilyen kormányközi egyeztetést a tekintetben, hogy hogyan kívánja a kijevi kormány megvédeni saját állampolgárait és saját kisebbségeit. És szeretném hangsúlyozni, itt nem arról van szó, hogy ki milyen politikai nézeteket vall, ki milyen vallási felekezethez tartozik, vagy épp ki melyik nemzeti kisebbség része. Itt arról van szó, hogy egy fegyveres, brutális soviniszta szervezet nyílt likvidálással megfenyegetett magyarokat, konkrétan a kárpátaljai magyarságot. És ki vállalja majd a felelősséget, ha akár Kárpátalján élő pusztán ukrán állampolgár, de magyar származású személyt ér bármilyen atrocitás, ha Kárpátalján élő ukrán és magyar állampolgárságú személyt ér ilyen atrocitás, vagy mi lesz akkor, ha Magyarországról csak éppen, mondjuk, segélyszállítmányt vivő vagy segíteni igyekvő magyar állampolgárt ér olyan brutalitás, amit láthatunk ezektől az egységektől? Azt gondolom, hogy a magyar kormány előtt most nagyon komoly feladat áll, amiben egyébként biztosíthatom a Jobbik frakciója nevében önöket, hogy mi minden tőlünk telhető támogatást e tekintetben megadunk, de itt most egy olyan ponthoz érkeztünk a délszláv háború óta - és elnézve az ukrán politikai és katonai eseményeket, amikor a kisebbségeket egyfajta piros ultiként próbálják kijátszani különböző titkosszolgálatok vagy egyéb fegyveres szervek egymás ellen -, amikor nagyon nagy a felelősség és nagyon nagy a feladat. És ezt nem lehet azzal lesöpörni, hogy pártpolitikai alapokra helyezzük, és megpróbálunk ebből egy bagatell kérdést csinálni. Nagyon bízom abban, hogy a magyar kormány kellő bölcsességgel, kellő óvatossággal, de a lehető leghatározottabban fellép minden olyan esemény ellen, különösen most Ukrajnában, amely magyarokat érinthet negatív értelemben. A Jobbik ebben partner lesz. Köszönöm szépen a figyelmet. [[Taps a Jobbik padsoraiban.]]"
4,u2022-05-09-65,OTHER,JOBBIK-frakció,-0.90771484375,2022-05-09,0.9945496320724487,"Köszönöm szépen a szót, elnök úr. Tisztelt Ház! Tisztelt Képviselőtársak! Az elmúlt évtizedben aggasztóan romlott a nemzetközi biztonsági helyzet. Ez a folyamat rendkívül veszélyes hazánkra nézve is. Egy világméretű pandémia még véget sem ért, és ki tudja, hogy milyen fordulatokat vehet. A nemzetközi gazdasági recesszió ijesztő mértékben erősödik, és ami a legveszélyesebb és a legijesztőbb, Magyarország szomszédságában háború zajlik. Az összes folyamatot figyelembe véve nem túlzás kijelenteni, hogy rendkívül nehéz évek előtt állunk. Ezen tények tükrében hazánk védelmi képességének jelentős fejlesztése elsőrendű cél kell hogy legyen. Ha egy nyugodt és biztonságos országban kívánunk élni, ahol a saját és gyermekeink jövője, ezáltal a nemzet megmaradása biztosított, akkor a biztonság megteremtéséért felelős szervek munkáját segítenünk kell. Az ott dolgozók munka- és életkörülményeit jobbá kell tenni, hogy hatékonyabban teljesíthessék a feladataikat. Ez mindannyiunk közös érdeke. Törekednünk kell arra, hogy a nemzetstratégiai, nemzetbiztonsági kérdésekben nemzeti egység jöjjön létre, mert ez Magyarország érdeke. Nem vitatom, nyilván minden politikusnak fontos a saját pártérdeke, kiemelten fontosak a népszavazással alátámasztott európai uniós közös politikai és gazdasági szövetségi rendszerünkből adódó érdekek, ugyanígy fontosak a szintén népszavazással megerősített katonai szövetségünk, a NATO érdekei. Viszont nekünk, a magyar Országgyűlés képviselőinek mindenkor a legfontosabb Magyarország érdekeinek a képviselete. Erre tettünk ugyanis esküt. Így számunkra, jobbikosoknak, jobboldali, konzervatív emberként rendkívül fontos szempont, hogy Magyarország ne legyen kiszolgáltatva semmilyen külső hatalomnak, idegen érdekeknek. Tisztában vagyok vele, hogy a kormánypártok többsége a parlamentben bőven elég a kormányzás lehetőségének, felelősségének, ugyanakkor a terhének is a viselésére. Mindezek mellett hiszek abban is, hogy a demokratikus emberi társadalmak alapja a párbeszéd és a konszenzus. Tisztelt Képviselőtársak! Most, a kormányzati stratégiai célok kijelölésénél kezdjék hangsúlyosan a biztonság kérdését, a nemzetbiztonsági, belbiztonsági és honvédelmi szervek megerősítését, átalakítását és hatékonyabbá tételét! A szükséges anyagi, technikai fejlesztések során legyen elsőrendű szempont a szakma igénye, a korszerűség és hatékonyság mellett Magyarország érdekeinek szem előtt tartása. A beszerzések során fenn kell tartani az átláthatóságot, hogy még a visszaélés gyanújának árnyékát is távol tudjuk tartani ettől a rendkívül fontos szakterülettől. Ugyanakkor ne feledkezzenek meg az emberről, az emberekről, akik sokszor nehéz körülmények közt, lemondásokkal terhelten teljesítik a haza iránti esküben szentesített kötelezettségüket, akik sokszor méltánytalanul alacsony fizetésért dolgoznak. Ha azt várjuk tőlük, hogy óvják a hazát, hogy védjék az európai értékeket, akkor kapjanak európai béreket. Tisztelt Képviselőtársak! Ha nem tudunk nemzetstratégiai kérdésekben egységre jutni, és ezt nem tudjuk kifelé megmutatni, akkor nem csupán csak gyengének fogunk látszani, hanem gyengék is leszünk. Köszönöm szépen a szót, elnök úr. [[Taps a Jobbik és a DK soraiból.]]"
4,u2016-05-11-15,OTHER,JOBBIK-frakció,-0.9267578125,2016-05-11,0.9950553178787231,"Tisztelt Elnök Úr! Tisztelt Ház! Az imént hallottak kapcsán az év legfontosabb előterjesztése mentén feltehetnénk a kérdést, hogy ez már a polgári Magyarország-e, vagy lesz ez még rosszabb is. A helyzet az, hogy katasztrofális folyamatoknak lehetünk szemtanúi, hiszen egy kiszáradt gazdaság és a függőség költségvetéséről olyan dicshimnuszokat hallhattunk az imént, ami egész egyszerűen ebben a Házban is szokatlan.De kezdjük a technikai körülményekkel! Még a tavalyi időpontnál is korábban nyújtotta be ezt a tervezetet a kormányzat: május 13-hoz képest április 26-án, és tulajdonképpen egy másfél évszázados hagyománnyal szakított, szakít, talán annak érdekében, hogy kedvezzen azoknak a nemzetközi hitelminősítő társaságoknak, akik valamiért még mindig elmulasztják felminősíteni Magyarországot. Hozzáteszem: én nem vagyok ellendrukker, én állítom, hogy Magyarországnak már járna az a felminősítés, de nem biztos, hogy azért kell járnia, mert Magyarország Kormánya, még egyszer mondom, másfél évszázados hagyományokat a sarokba vágva, mindenféle technikai és formai követelményt negligálva és mellőzve egész egyszerűen olyan önfeladó módon próbál ezen társaságok kedvében járni, ami talán Európában is példátlan. Főleg azért, mert a kormány még nem számolt el a 2015. évi költségvetés végrehajtása kapcsán, hiszen az arról szóló zárszámadást nemhogy be nem nyújtotta, be sem nyújthatta még, és nyilván az Állami Számvevőszék ebből következően nem ellenőrizte, nem auditálta az érintett időszakot. Az Országgyűlés tehát még nem adhatta meg a felmentést a kormányzat számára azt illetően, hogy egyáltalán új költségvetési tervezetet készíthessen. Tehát amikor a formai szabályok áthágásáról beszélünk, akkor azt az elképesztő helyzetet kell elemeznünk, hogy zárszámadás nélkül nyújtanak be költségvetést. Még egyszer mondom: példátlan dolgokról beszélünk. Nem véletlen, hogy más országokban a benyújtástól az elfogadásig egy ilyen költségvetési tervezet esetén adott esetben négy hónapra is szükség lehet, hogy a szokásos három lépcsőben a megfelelő részletességgel és felelősségvállalással lehessen tárgyalni azt, ami előttünk van, főleg azért, mert amikor önök ezt a papirost tervezték, és április végén, amikor a benyújtásra sor került, még nem voltak megbecsülhetők elfogadható pontossággal a pénzügyi évet megelőző költségvetés teljesítésének adatai. Tehát önök olyan számokból dolgoznak, amelyek vagy hasraütésszerűek, vagy teljességgel megalapozatlanok. A legjobb esetben csak remélhetjük azt, hogy ezek lesznek a tényszámok közelében járó valamik. Olyan szakmai blődliket is beleraktak ebbe az előterjesztésbe, példának okáért az állami vagyonnal kapcsolatos bevételek egyik alcímében, a második alcímében szerepel itt bizony sok milliárd forint osztalékbevétel, de semmiféle magyarázatot nem fűznek ahhoz, egyetlen utalást sem tesznek arra nézve, hogy milyen pénzügyi tranzakciók állnak e jogcím mögött. Tehát önök benyújtottak valamit, amit elfelejtettek, nem is tudtak a maga részleteiben megmagyarázni, megint biankó csekket kérnek. Úristen, hányszor mondtuk el ezt az utóbbi hat év során! Tehát azt látjuk, hogy önök ugyanabban a cipőben vannak, mint az utóbbi időszakokban. El kell hogy mondjam: a 2015. évi tényadatok és a 2016. évi várható adatok sem ismertek. Azt az n-2 szabályt, amit lehet, hogy unnak és lehet, hogy a vitát követők is unják, de még sokszor fel fogunk hozni, megint csak negligálják, hiszen a nemzetközi gyakorlatban egy költségvetés bizony három oszlopban is letehető lenne: az n-2 szabály szerint a korábbi tényadatokkal lehetne összevetni azt, amit önök most terveznek, és ennek függvényében lehetne egy teljes körű értékelést letenni az asztalra. De úgy látjuk, hogy önök erre megint csak nem voltak nyitottak. És hát akkor következzenek a rázósabb témák - nem mintha olyan sok finom témát tudtunk volna elővenni. De hogyha, mondjuk, a Magyar Nemzeti Bank nyereségét vizsgáljuk, akkor ha a devizaállományok átértékeléséből az MNB éves profitjait megvizsgáljuk, 2013-ban 200 milliárd, 2014-ben 511 milliárd forint nyereséget realizált. Azt is látjuk, hogy a költségek között 2013-ban a jegybank még csak 3,3 milliárd forintot számolt el egyéb ráfordítások címén, 2014-ben viszont már 252 milliárdot. Tehát 3,3 milliárdról 252 milliárdra ugrott fel az egyéb ráfordítása, amelyek döntően a Pallasz Athéné közgondolkodási program keretében létrehozott alapítványok javára pénzbeni vagyonátadás következtében merültek fel. Tehát a függöny mögött tervezett játszadozásaikról van szó, megpróbálták titkosítani azt, hogy az MNB alapítványai mit és hogyan tapsolhatnak el, hogyan lesz a devizahitelesek pénzéből műkincs, festmény vagy hogyan bővítik az ingatlan-portfóliót. A helyzet az, hogy ez nem sikerült. Vissza szoktak önök kérdezni, hogy: és sikerült? Örömmel jelentjük, hogy nem. [[10.50]] De a helyzet az, hogy minden más területen tetten érhető ugyanez az igen nagy mellénnyel előadott gondolkodásmód, és azt kell hogy mondjuk, az MNB mérleg szerinti eredménye 2013-ban több mint 26 milliárd forint volt, 2014-ben 27 milliárd forint fölötti nyereséget tudott produkálni. Osztalékfizetésre, tartalékfeltöltésre egyik évben sem került sor. Most legalább a 2015. évi eredmény után van egy osztalékbefizetési ígéretünk. De azt látjuk, hogy az a hatalmas pénztömeg, ami a Nemzeti Banknál realizálódott, főleg a gyenge forintból kifolyólag és ugye a devizahitelek úgynevezett rendezéséből következő átváltásból, tehát itt a devizahitelesek pénzéről van részben szó, ez igenis visszacsatornázható lenne az érintettek számára. Mondjuk, legalább a hitelkárosultak pénzéből egy olyan kártérítési alapba kellett volna csatornázni ezt a pénzt, ahonnan a legnehezebb helyzetben lévők megsegíthetők. Tehát ennek függvényében, amikor egy kereszténydemokrata vezérszónok előadja, hogy megmentették a devizahiteleseket - főleg az önkormányzatokról beszél, de nyilván a magánszemélyekre is gondoltak, hiszen többször előadták ezt -, egész egyszerűen nettó hazugsággal van dolgunk. A nettó hazugságot pár szám tudja a legjobban megvilágítani. Azokról beszélünk, akik 160-165 forinton vették fel ezt az úgynevezett hitelt. A szerencsésebbek, a jó barátok ugye, kaptak egy 180 forintos végtörlesztési lehetőséget, 180 forintos árfolyamon. Az egyszerű magyar ember pedig megkapta a majdnem piaci: 256 forintos átváltási lehetőséget. Arcátlan, ordító kettős mércéről van szó. Ezzel legalizáltak százmilliárdokat a bankok oldalára az emberektől elvett pénz tekintetében, tehát a devizahitelesek megmentéséről beszélni egyszerűen katasztrofális hiba és katasztrofális bűn. Pont azért, mert azért nevezhetjük a kiszáradt gazdaság költségvetésének ezt, mert hiányzik a nemzetgazdaságból a hitelkárosultak kereslete, a vásárlásaik, a sarki fűszerestől kezdve a magyar kisvállalkozókig, és nagyon sok család esetében termelő, dolgozó, adót fizető emberekből önök az úgynevezett rendezésükkel segélyezetteket, szociális ellátottakat csináltak - a „csináltak”-ra itt óriási idézőjelet kell érteni. Ez a folyamat még most is visszafordítható lenne, de nettó hazugságokkal ez nem megy. Tehát amikor azt mondják, hogy önök megmentették ezeket az embereket, egyszerűen nem mondanak igazat. Még két további szám, hogy ezt igazoljuk. Az úgynevezett rendezésük után megint csak 150 ezer fölé kúszik a 90 napja nem vagy nem teljeskörűen teljesítő adósok száma, tehát ketyeg egy újabb katasztrófa bombája, és most jön az az időszak, amikor az árfolyamgátas gyűjtőszámlákon gyűlő összegek majd rá fognak csapódni az érintettekre, újabb bedőlések tömegét indítva el. Ezzel párhuzamosan önök a kilakoltatási moratóriumot sem hosszabbították meg, és ebből a költségvetési tervezetből sem világlik ki, hogy hogyan akarnak a hitelkárosultaknak érdemben segíteni, hiszen a magáncsőd konstrukcióját nem tették emberbaráttá és tervezhetővé. A Nemzeti Eszközkezelőnél, amit azért segítségnek is nehéz nevezni, egy elég embertelen kvótával dolgoznak, még háromezer ember számára nyitják ki azt a kaput a 150 ezernél is több közül. És az a szánalmas helyzet állt elő, hogy már végrehajtók és bankárok könyörögnek önöknek, hogy a Nemzeti Eszközkezelőt tőkésítsék tovább, önök pedig ezt nem teszik meg, hagyják, hogy a háromezer szabad helyen kelljen hogy marakodjanak tízezrek. És hát milyen az a segítség? Elveszik az emberek saját ingatlantulajdonát, visszabérelhetik ezek az emberek a saját korábbi ingatlanjukat. De mi következik egy nagyon szerencsétlen konstelláció esetében? Tehát ha már nem lesz Fidesz-KDNP kormány, és mondjuk, nem egy Jobbik-kormány követi azonnal, vagy egyszer egy Jobbik-kormány sem lesz, tehát játsszunk el legalább ezzel az elvi lehetőséggel: akkor bizony egy igen furcsa színű, mondjuk, balliberálisnak nem nevezhető - de biztos, hogy annak fogja magát nevezni -, egy ilyen kormányzat pillanatok alatt dobra fogja verni az emberek házát, és el fogja azt érni, hogy azok, akik korábban visszabérelhették a saját ingatlantulajdonukat, most mehetnek az árok szélére. És ahogy a múltkoriakban mondtuk, az árok szélén bizony nemhogy ott hagyják őket, de napalmmal lövik őket folyamatosan, hiszen ezeket az embereket nem hagyják Magyarországon nyugodtan élni, megmaradni. Ezt bizonyítja az önök magáncsőd konstrukciója is, ahol még 5 év után sem biztosítanak egy walk-away típusú elsétálási jogot, ahol az érintett károsult legalább a tartozásaitól mentesen kezdhetne egy új életet, kaphatna új életlehetőségeket. Hiszen az 5 éves nagyon szigorú periódust követően a bank, a hitelező pénzintézet még így is sokkal jobban jár, minthogyha bedőlt volna az a hitel, vagy adott esetben nagyon nyomott áron, a piacon próbálták volna dobra verni az ingatlant, de önök nem gondolkodnak el ezen. És el kell, hogy mondjuk - én egyébként biztos vagyok abban, hogy Jobbik-kormány fog következni ezután -, helyre lehet tenni ezeket a dolgokat, csak az a kérdés, hogy a hitelkárosultak ráérnek-e adott esetben még két évig. [[Hoppál Péter közbeszól.]] Lehet kommentálni, de majd az érdemi hozzászólásokra is lesz lehetősége. El kell hogy mondjuk, érdemi hozzászólásokért kiált az, amiről itt beszélünk, hiszen önök az adócsökkentés és az otthonteremtés költségvetésének nevezik ezt, ami előttünk van, és érdemes pár szót fordítani arra, hogy miért teszik mindezt, illetve megtehetik-e mindezt. Az iméntiekben kereszténydemokrata vezérszónok úr a 27 százalékos áfateherről azt közölte, hogy ez viszonylag magas - az ő értelmezése szerint. Nos, az a nagy helyzet, hogy Európában nem találni magasabbat, de igazából a világon, ha megvizsgáljuk a tisztességesen működő nemzetgazdaságokat, akkor ott sem. Ez a 27 százalékos áfa már a hardcore szintje, tehát ez egy világrekorder áfa, mondjuk ki nyugodtan, de Európában a legmagasabb. És az az engedmény, amit önök egyébként helyesen tesznek, én ezt támogatni fogom, azt a minimális kozmetikai jellegű áfacsökkentést, ez egy átlagos család fogyasztói kosarának a 6-7 százalékát érinti, ezt önök is nagyon jól tudják. És ez a 6-7 százalék a fogyasztói kosáron belül, ilyen mértékű engedmény mellett, körülbelül egy fél vagy háromnegyed százalékos összesített áfacsökkentéssel ér fel, maximum. A helyzet az, hogy itt szakadéknyi lélekbátorságbeli különbség mutatkozik önök és a Jobbik között. A Jobbik teljes körű csomagja ugyanis az alapvető élelmiszerek, fogyasztási cikkek szinte teljes körére, és ami nagyon fontos, a gyermeknevelési cikkek áfatartalmának teljes körére vonatkozóan egységes, maximum 5 százalékos kulcsot határoz meg. Legalább az első lépés legyen egy 5 százalékra történő csökkentés, aztán indulhatna a boksz az Unióval, hogy milyen területeken tudunk további engedményeket eszközölni. Mi azt látjuk, amikor azt mondják, hogy akár még 35-40 ezer forint engedményt is tudnak éves szinten egy család számára biztosítani ezzel a minimális kozmetikai jellegű áfaengedménnyel, akkor látszik az, hogy amit önök éves szinten tudnak produkálni, azt a Jobbik tervezete nagyjából két hónap alatt tudná a családok asztalára letenni, ez lenne az érdemi könnyítés. A költségvetésben pedig meglenne a háttere, hiszen több száz milliárd forintot találtunk ebben a tervezetben, amely vagy homályos, vagy titokzatos, vagy teljesen értelmetlen célokra kerülne eltapsolásra, ha megszavaznánk ezt a tervezetet. És azt is látnunk kell, hogy az önök viszonylag magas áfája, tehát ez a világrekorder 27 százalékos, kinyírja azt a bérnövekedést is, ami önök szerint beindult. A valóság viszont egy nagyon egyszerű vizsgálattal kell hogy induljon, és ide már a kivándorlás kérdésköre is erősen kapcsolódik. Egy átlagos magyar fiatal az iskoláit elvégezvén munkába állva, nyilvánvaló módon megvizsgálja annak lehetőségeit, hogy a KSH szerinti ismert átlagfizetéséből mennyi idő alatt tud, mondjuk, egy önálló otthonhoz jutni; családalapítás esetén a két fiatal mennyi idő alatt tud önálló otthonhoz jutni. És arra jutnak, hogy jellemzően a CSOK ilyen metódusát és a 10+10-et, meg a relatíve gazdagoknak, szerencsésebbeknek kitalált formulákat nem tudják igénybe venni, és ha a családi segítség nem áll rendelkezésre, akkor bizony 10-15 éven belül nem képesek önálló otthonhoz jutni. Nagyon sokakat ez sarkall a kivándorlásra, ez sarkall a külföldi munkavállalásra, miközben azt látjuk, hogy önök a CSOK-kal, a 10+10-zel, amit nem akarunk mi eltörölni, támogatható formulákról van szó, de mégiscsak a társadalom, nagyjából az igénylők 10 százalékának kedveznek. Ha megvizsgáljuk azok összetételét, akik a pénzintézeteknél érdeklődnek ezen konstrukciók iránt, akkor azt látjuk, hogy a legtöbben, 90 százalék fölötti tömeg, egyértelműen a használt lakás vásárlása iránt érdeklődik, bővíteni szeretne, adott esetben új albetét létrehozása nélkül; harmadsorban pedig energetikai korszerűsítésben gondolkodik. Ezért mondtuk azt, hogy legalább a kedvezményes hitelt nyissák már meg ezen három életszerű problémakör előtt, hiszen a magyar emberek többsége ezzel szembesül, és nem új építésű lakóparki lakást vásárol, hiszen ez, valljuk be őszintén, a szerencsésebbek kiváltsága a mai gazdasági körülmények között. A költségvetésben erre is lenne tartalék. De ha már arról beszéltek, hogy saját erőforrásból saját beruházásokat akarnak tető alá hozni, akkor javasolnék, javasolnánk egyet. Egy olyan állami hátterű bérlakásépítési programra lenne szükség, amely úgy nyit a magyar fiatalok felé, hogy nemcsak önálló tulajdont tesz elérhetővé, és nem csak a gazdagabbak számára, hanem bizony olyan bérleti lehetőséget, ahol magyar kivitelezők, magyar beszállítók hoznának létre, építenének bérlakásokat Magyarországon, de nyomott áron, állami háttérrel tudnának beköltözni fiatalok, középkorúak, idősebbek. Egyszerűen érthetetlen és megindokolhatatlan az az őrület, amivel önök mindig jönnek, hogy hát a kormány elkötelezett a saját ingatlantulajdon, az új építésű lakások mellett. Oké, de még egyszer mondom, ez a társadalom nagyjából 10 százalékát érinti - mi lesz a maradék 90 százalékkal? Tehát nem kellene kormányzati, PR-kommunikációs fogást csinálni az otthonteremtésből. Az önök propagandaminisztériuma ezen tervezet szerint úgyis több mint tízszeresét kapja most arra, hogy óriásplakátokkal szórja tele az országot, és a kormány vélt vagy valós eredményeit kommunikálja; ugye, 15 milliárd fölé nőtt az az összeg, ami csak a kormányzat teljesítményének a reklámozására lesz fordítható a következő időszakban. [[11.00]] Éppen ezért mondjuk azt, hogy állami hátterű bérlakásépítési programra lenne szükség. El vagyok képedve azon, hogy ez a kormányzat nem érzékeli például a budapesti albérletpiacon kialakult helyzetet. Teljesen egyértelmű, hogy a sharing economyhoz tartozó különböző internetes, világhálós megosztó megoldások kivettek a budapesti albérletpiacról több ezer ingatlant. Egy elképesztő kínálati szűkösség lépett fel. Ez felhajtotta az árakat, ahogy megtörtént ez egyébként a tengerentúl, más nagyvárosokban is, tehát a modell ismert volt önök előtt, mégsem avatkoztak be, mégsem tettek semmit. Nem feltétlenül a sharing economy betiltása lenne a cél, hanem olyan jogi szabályozás és klíma kialakítása, ahol az adóelkerülés lehetőségét a minimálisra csökkentenénk, ugyanakkor az ilyen kínálati szűkösségekből eredő árfelverő hatást, amely egyébként budapesti fiatalok életét tönkrevágja, ki lehetne küszöbölni. Önök pedig úgy tesznek, mintha nem is érzékelnék ezt a problémát, nem érzékelnék azt, hogy Budapesten egy 60 négyzetméter fölötti albérlet ára adott esetben 100 ezer forint fölé is kúszhat plusz rezsi. Hogy akarják ezt a magyar átlagfizetésekből kitermeltetni? Lehetetlen. Önök ugyanakkor nem vesznek figyelembe valódi, létező problémákat. Ez a költségvetési tervezet pedig nem nyújt választ ezekre. Össze kell hogy foglaljuk azt is, hogy hogyan állnak önök a szabadságharc más frontjain, például az államadósság elleni harc tekintetében. El vagyok képedve, hogy mikrofonba merik hazudni azt, hogy ebben a harcban legalább csatagyőzelmeik vannak. A helyzet sokkal rosszabb, mint ahogy önök előadták. Az adósságkezelés költségei - itt vannak a számok - a 2017. évi előirányzat szerint 1156 milliárd forintot tesznek majd ki. Azt is látjuk, hogy ez jóval több, mint a 2015. évre tervezett 1140, és azt is látjuk, hogy 2016-ra 1080 került elkülönítésre. Tehát nagyjából a nagyságrend megmaradt, minimális ingadozásokat tudunk kimutatni. [[Az elnöki széket Lezsák Sándor, az Országgyűlés alelnöke foglalja el.]] Ha GDP-arányosan vizsgáljuk mindezt, akkor 2010-ben 80,6 százalék volt a bruttó adósság rátája, és a helyzet az, hogy 2015-ben ez ugyan lement 75,3 százalékra, de ez a ráta javulása, nem pedig az államadósság tömegének a csökkenése. Hiszen látjuk, hogy a 2016. március 31-i közlés szerint a központi alrendszer adóssága 25 473 milliárd forint. Azt is látjuk, hogy az államháztartás adóssága nemhogy nem ment le arra a szintre, amit önök 2010-ben a Széll Kálmán-tervben megígértek, hogy GDP-arányosan 65-70 százalékra, elképesztő szakadék tátong az ígéret és a valóság között, de a kormány hét év alatt átlagosan évi 700-800 milliárd forinttal növelte, illetve növeli az államadósságot folyamatosan, minden időszak tekintetében. Az önök teljesítményéről mindent elmond, hogy hét év alatt mintegy 8000 milliárd forintot fizetett ki Magyarország és fizet ki kamatként. Tehát nemhogy nagyságrendi csökkenés nem mutatkozik, de az önök adósságmenedzselése egyszerűen nem különbözik az elmúlt negyedszázad gyakorlatától. Elmondhatjuk azt, hogy a számok, a milliárd forintok folyamatos növekményt mutatnak. De ha mondjuk, megvizsgáljuk ezt az egészet euró tekintetében, akkor elmondhatjuk, hogy az adósság a 2010. évi 78,4 milliárd euróról 2015-re 80,4 milliárd euróra emelkedett, tehát egy folyamatos növekmény mutatható ki. Ne hazudják tehát azt, hogy az államadósság elleni háborúban legalább csatagyőzelmeik vannak, hiszen ezek nem mutathatók ki. Még egyszer mondom, hét év alatt Magyarország mintegy 8000 milliárd forintot fizetett ki csak kamatokra. Tehát itt nem a tőketartozás érdemi csökkentéséről van szó, csak a kamattörlesztésről. Gondolják végig, hogy adott esetben egy sikeres tárgyalási folyamat mentén, ha csak ezen összeg fele felszabadult volna, milyen csodákat lehetett volna a magyar nemzetgazdaságban csinálni! A gazdasági növekedésről igen nehéz hosszú értekezéseket folytatni, hiszen itt nagyjából külföldi begyűrűző hatások és az Unióból érkező, a saját visszacsorgatott pénzeinkből eredő pályázati források mozgásai azok, amelyek ezt érdemben befolyásolják. A helyzet az, hogy az államháztartási törvénynek van egy sora, ez szó szerint azt tartalmazza, hogy „indoklással együtt bemutatja a költségvetési évet követő három év tervezett előirányzatainak keretszámait”. Önöknek legalább három évre előre kellene látnia mind a gazdasági növekedés, mint egyéb prognózisok tekintetében. Itt önök 2017-nél megakadnak, nyilván, mert nem csak önökön múlik ez a buli. A begyűrűző nemzetközi hatásokat egyértelmű módon nem látják. Azt látjuk, hogy amíg ezek a külföldi hatások befolyásolják azt, hogy Magyarországon mennyit lehet otthonteremtési célra fordítani, hogyan lehet áfát csökkenteni, addig önálló, szuverén kormányzati mozgástérről ne nagyon beszéljenek, hiszen sokkal nagyobb lélekbátorság kellene ahhoz, hogy ezt fel tudják mutatni. Azt is látjuk, a foglalkoztatásra is kitérhetnénk, a tíz év alatt egymillió új munkahely ígéretére. A miniszterelnök korábban már az ötmilliós célt is megjelölte, aminek a teljesítésével egyébként körülbelül Csehország színvonalát érnénk el, de a helyzet az, hogy 2010 tavaszán 3,8 millió volt a foglalkoztatottak száma, ami négy év alatt 4,1 millióra ment fel. Azt is látjuk, hogy a munkaügyi statisztikát elsősorban a közmunkások számának alakulása alakítja. E tekintetben azt érdemes megvizsgálni, hogy a közmunkások esetében hányan, hány százalék tudott visszatérni az elsődleges munkaerőpiacra. Itt bizony azt látjuk, 2015 első félévéből állnak rendelkezésre részletes adatok, 224 ezer ember került ki a közfoglalkoztatás rendszeréből addig, ebből 43 ezren, tehát 19 százalék tudott elhelyezkedni az elsődleges munkaerőpiacon, ami igen szerény teljesítmény. Közben azt látjuk, hogy miközben önök a közmunkásokra tesznek fel mindent, az erre fordított, az adófizetők pénzéből eredő összegek is brutális magasságokba nőttek. 2015-re is egy hatalmas összeget, 270 milliárd forintot szántak erre a költségvetésből. 2016-ban a Nemzeti Foglalkoztatási Alap Start-munkaprogramjában már 340 milliárdos előirányzat is szerepel. Jövőre ez némiképp mérséklődik, de a 300 milliárdos szintet nagyjából üti. Itt egy olyan állami hátterű foglalkoztatási programról van szó, amely inkább szociálpolitikai jellegű megoldás, de a normális gazdasági teljesítmény, az úgynevezett GDP-torta növelésére nem alkalmas. Ugyanakkor itt is lenne kitörési pont, itt is lenne megoldás, ha csak két dolgot csinálnának ezzel a közfoglalkoztatással. Mondjuk, felmérnék azt az 500 ezer üresen álló magyar ingatlant, amiből állításunk szerint 80-90 ezer bérlakásként szinte azonnal visszahozható lenne a magyar életbe, valamint egy állami bérlakásépítési, otthonteremtési program során ezen emberek munkaerejét bevetnék értelmes célokra, akkor érdemi elmozdulást lehetne elérni. De addig, amíg 27 százalékos világrekorder áfát tudnak a magyar emberek számára biztosítani, addig, amíg otthonteremtési és egyéb megoldásaik a szerencsésebbeknek, a gazdagabbaknak szólnak, addig, amíg az adóprésen érdemben nem mérsékelnek, és addig, amíg azt mondják, hogy megmentették a hitelkárosultakat, de valójában magukra hagyták azokat az embereket, akik önhibájukon kívül kerültek bajba, nagyon rossz üzenetet küldenek Magyarország számára, és ebből a költségvetési tervezetből, fájó kimondani, de sajnos egy kiszáradt gazdaság képe rajzolódik ki, ahol még az államadósság elleni harcot is elvesztették. A hosszú távú kitörés lehetőségeit tehát nem látjuk, ilyen módon ez a csomag előttünk abszolút támogathatatlan. Köszönöm a figyelmet. [[Taps a Jobbik padsoraiból.]]"
5,u2022-06-07-39,Fidesz-KDNP,Fidesz-frakció,0.42529296875,2022-06-07,0.9911181926727295,"Köszönöm a szót. Tisztelt Elnök Úr! Tisztelt Képviselőtársaim! Tisztelt Szószóló Asszony! Először is, szeretném elismételni, hogy Magyarország Kormánya már a háború kirobbanását követően világossá tette Magyarország álláspontját: elítéljük az Ukrajnát ért orosz katonai agressziót. Kiálltunk és ki is állunk Ukrajna mellett, és minden létező segítséget, minden létező támogatást megadunk azoknak az embereknek, akiknek háború elől kell menekülniük, akik Magyarországra jönnek, vagy Magyarországon keresztül szeretnének eljutni a végső úti céljukra. Mind a mai napig mintegy 740 ezer menekültet engedtünk be Ukrajna területéről közvetve vagy közvetlenül, akiket elláttunk, akik számára biztosítottuk a biztonságos továbbutazás lehetőségét, vagy lehetőséget biztosítottunk arra, hogy hosszabb távon itt maradjanak. Akik hosszabb távon maradnak, számukra az ellátás mellé munkát ajánlunk, a gyermekek iskoláztatásáról és óvodai ellátásáról pedig hiánytalanul gondoskodunk. Szeretném leszögezni, hogy ez erkölcsi és jogi kötelességünk is, hiszen akiknek háború elől menekülniük kell, hová tudnának menni, mintsem a szomszédba, és mi itt Magyarországon az ellátást és a védelmet biztosítjuk mindenki számára, akinek menekülnie kell a háborúból. [[14.50]] Tisztelt Szószóló Asszony! Szeretném önt tájékoztatni arról, hogy a magyar kormány közreműködésével elérte a 2 ezer tonnát a Magyarországról Ukrajnába szállított humanitárius adományok mennyisége. Ez Magyarország történetének legnagyobb és legjelentősebb humanitárius akciója, amelyet természetesen mindaddig mindaddig! folytatni fogunk, ameddig arra szükség van. Bízunk a háború mielőbbi befejezésében, bár azt látnunk kell reálisan, hogy az események sajnos nem ebbe az irányba mutatnak. Tisztelt Képviselőtársaim! Szeretném önöket tájékoztatni arról, hogy a legutóbbi varsói donorkonferencián a kormány egy 37 millió euró értékű, öt pontból álló humanitárius támogatást ajánlott fel, amelynek egyik eleme egy iskola újjáépítése, mégpedig a Borodiankától mintegy 10 kilométerre. Az ökomenikus segélyszolgálattal közösen azonosítottuk ezt az intézményt, amelyet készen állunk újjáépíteni abban az esetben, ha az ukrán hatóságok azt jóváhagyják. Tájékoztatom önöket, hogy 130 ukrán beteg gyermek speciális kórházi ellátására vállaltunk kötelezettséget. Ez az együttműködés azzal fog megkezdődni, hogy a Csernyihiv megyei kórházakból 44 gyermek érkezik majd a Heim Pál Gyermekkórházba. Csernyihivben jelenleg is folyamatosak a légitámadások, ezért a gyermekek indulása késik, amennyiben azonban a biztonsági körülmények azt lehetővé teszik, elindulnak, és akkor itt, Magyarországon számukra a megfelelő ellátást biztosítani fogjuk. Mint ahogy felajánlottuk létszámkorlátozás nélkül is a sérült, sebesült ukrán katonák számára a magyarországi egészségügyi ellátást, a kórházi kapacitásaink rendelkezésre állnak. Amint az ukrán hatóságok azt kérik, ezeket a kapacitásokat azonnal a sérült, sebesült ukrán katonák ellátásának rendelkezésére tudjuk bocsátani. Mint ahogy megkezdtük az előkészületeket a mobilházak kiszállítására Kárpátaljára is, ahol egyre nagyobb problémát okoz a belső menekültek ellátása jelentette kihívás. A kárpátaljai megyei kormányzósággal, illetve a megyei tanács vezetésével már folyamatosak az egyeztetések a kiszállítás részleteiről. Ugyanígy rendelkezésre áll a költségkeret arra, hogy ezer olyan fiatalt fogadjunk magyarországi egyetemeken ösztöndíjjal, akiknek a háború miatt kellett félbeszakítani a tanulmányaikat Ukrajnában. A jelentkezési határidőt július végéig kitoltuk annak érdekében, hogy azok az ukrán fiatalok is tudjanak jelentkezni, akik most végeznek középiskolában, tehát nemcsak a tanulmányokat megszakító fiatalok, hanem a szeptemberben az egyetemi tanulmányokat megkezdeni szándékozó, de a háborús körülmények között Ukrajnában erre nem képes fiatalok számára ösztöndíjat biztosítunk, összesen ezernek, a fiatalok érkezését tehát szeptember elejére várjuk. Köszönöm szépen megtisztelő figyelmüket. [[Taps a kormánypárti oldalon.]]"
5,u2022-05-10-29,Fidesz-KDNP,Fidesz-frakció,0.417724609375,2022-05-10,0.991237223148346,"Köszönöm szépen a szót. Tisztelt Elnök Úr! Tisztelt Ház! Ukrajnában február 24e óta háború van. A Fidesz álláspontja a kezdetektől fogva világos: elítéljük Oroszország agresszióját; kiállunk Ukrajna területi integritása mellett, és meg akarjuk őrizni Magyarország békéjét és biztonságát. Április 3-án ezt az álláspontot a magyar választók elsöprő többsége támogatta. Egyértelmű, hogy a magyarok a béke pártján állnak. Nem egyik vagy másik háborúzó fél oldalán akarunk harcolni, hanem minden lépésünk azt a célt szolgálja, hogy minél hamarabb legyen azonnali tűzszünet, és minél hamarabb kezdődjenek meg a béketárgyalások. Magyarországnak ebből a háborúból ki kell maradnia. Ezért továbbra sem küldünk fegyvereket Ukrajnába, és nem is engedünk át Magyarországon fegyverszállítmányokat. Aki fegyvert szállít, bajt hoz a saját fejére is, különösen, hogyha a háborúban álló ország a szomszédja; különösen, hogyha ebben a szomszéd országban több tízezer magyar ember él. Segítünk viszont minden bajbajutottnak, a háború elől hazánkba menekülőknek. Magyarország valaha volt legnagyobb humanitárius segítségét nyújtjuk. Közel 700 ezer, Ukrajnából érkezett menekültet engedtünk már be minden fenntartás nélkül; mindenkinek az ellátásáról gondoskodunk. A gyerekeket iskolába járatjuk, a felnőtteknek munkát biztosítunk. Csak a múlt heti varsói támogató konferencián 37 millió eurónyi vállalást tettünk, amit az ukrán menekültek számára fogunk majd biztosítani. Tisztelt Ház! Segítünk ott, ahol tudunk, de azt nem fogadjuk el, hogy a háború árát a magyar emberekkel fizettessék meg. A nemzetközi helyzet súlyos. Veszélyben van az általános európai béke, de azon belül most az energiabiztonságunk felett is sötét felhők gyülekeznek. Az Európai Bizottság ismertette a Bizottság hatodik szankciós javaslatát Oroszország ellen. Ebben szerepel az olajembargó is. A Bizottság azt javasolja, hogy szüntessük meg az Oroszországból érkező olajszállítmányokat. Ez elfogadhatatlan, és teljes mértékben ellentétes a néhány héttel ezelőtti versailles-i miniszterelnöki csúcsértekezleten létrehozott konszenzussal. Versailles-ban a miniszterelnökök megállapodtak abban, hogy csak olyan lépéseket tesznek, amelyek figyelembe veszik az országok eltérő energiaszerkezetét, és figyelembe veszik azt, hogy minden országnak szuverén joga megállapítania, hogy milyen energia-összetételben működteti a gazdaságát. Most anélkül, hogy bárkivel miniszterelnöki szinten egyeztettek volna a Bizottság előállt egy javaslattal, ami felrúgja ezt a konszenzust, és egységes szabályt akar mindenkire ráerőltetni. Tehát a Bizottság elnök asszonya, akarva-akaratlanul megtámadta a nagy nehezen létrehozott európai egységet. Most már, utólag, elkezdte az egyeztetéseket, Magyarországon is tárgyalt, de még nagyon sok mindent kell megbeszélni, hogy hazánk változtasson az álláspontján. Ennek a javaslatnak az elfogadása azt jelentené, hogy már másnap 700 forintra emelkedne a benzin és 800 forintra a gázolaj ára. Az ipari termelői üzemekről nem is beszélve, amelyek egy része azonnal tönkremenne, bezárna, és munkavállalók ezreit tennék utcára. Lényegében a magyar gazdaság teljesen leállna az orosz olaj nélkül. Ez felérne egy atombombával, amit le akarnak dobni a magyar gazdaságra, és ezt mi nem fogadjuk el. Tisztelt Ház! A hazai baloldal az elmúlt években sok nemzetközi vitában nem a magyarok, hanem Brüsszel oldalára állt. [[Arató Gergely: Ez Nem igaz! Nem mondasz igazat, tudod?!]] Most arra kérjük őket, hogy ne ezt tegyék. Semmilyen pártpolitikai szempont nem írhatja felül a magyar nemzeti érdek képviseletét. Ezért felszólítjuk a baloldal hazai és európai parlamenti képviselőit, hogy azt az álláspontot képviseljék, amit a magyar emberek április 3-án kijelöltek: ők is mondjanak egyértelműen nemet Brüsszel új szankciós javaslatára; mondjanak nemet Brüsszel gáz- és olajembargójára. Álljanak végre a magyar emberek oldalára! Értsék meg végre, hogy a magyar Országgyűlésnek nem az oroszokról vagy az ukránokról kell döntést hoznia az olajembargó kapcsán, hanem Magyarországról! Tisztelt Ház! Egy olaj- vagy gázembargó a magyar rezsicsökkentés azonnali végét is jelentené, de rövid távon előidézheti azt a helyzetet is, hogy egyáltalán nem érkezik nyersanyag Magyarországra. Ezt meg kell akadályoznunk. A kormány az ország energiaellátásának biztosításában és a rezsicsökkentés fenntartásában is számíthat a Fidesz-frakcióra. Frakciónk teljes erejével a kormány mellett áll. Köszönöm szépen a figyelmüket. [[Taps a kormánypártok padsoraiból. Arató Gergely: Hála istennek!]]"
5,u2021-02-22-21,Fidesz-KDNP,KNDP-frakció,0.39599609375,2021-02-22,0.07444378733634949,"Köszönöm szépen a szót. Tisztelt Elnök Úr! Tisztelt Ház! Az oltásokról szeretnék beszélni, de az első szó mindenképpen csak a köszöneté lehet. Nem tudunk eléggé hálásak lenni mindazon orvosoknak, ápolóknak, ápolónőknek, egészségügyi és szociális dolgozóknak, akik az első sorban, vállt vállnak vetve küzdenek a vírus ellen és az emberi életek megmentéséért; köszönjük szépen emberfeletti helytállásukat. [[Taps a kormánypártok és az LMP soraiban.]] A világ lassan egy éve hadban áll egy szabad szemmel nem látható, de annál veszélyesebb ellenséggel. Lassan egy éve annak, hogy a világon mindenhol, így nálunk is kénytelenek vagyunk mindennapjainkat, személyes kényelmünket és szabadságunkat alávetni a koronavírus elleni háborúnak. Viszont mint minden háborút, ezt is csak munícióval tudjuk legyőzni és megnyerni, a koronavírus ellen folytatott küzdelem lehatásosabb muníciója, a leghatásosabb fegyver pedig az oltóanyag. Mivel azt tapasztaltuk az elmúlt hetekben, hónapokban, hogy az európai vakcinabeszerzés akadozik, a magyar kormány helyesen döntött úgy, hogy minden lehetséges irányban tárgyalásokat folytat vakcinabeszerzés ügyében, hogy ne legyünk teljesen kiszolgáltatva a brüsszeli beszerzésnek. Ezt a baloldal természetesen kritizálta, de ma már a nyugati vezetők is Magyarország álláspontján vannak; emlékezzenek csak Macron francia elnök múlt heti szavaira, aki azt mondta, hogy Európának szüksége van az orosz és a kínai vakcinára is. De Magyarország ebben először lépett, és emiatt van az, hogy ma élen járunk az átoltottság területén az Európai Unióban. Az átoltottság alapvetően két szemponttól függ: egyrészt attól, hogy mikor és mennyi vakcinánk van, mikor érkeznek újabb és újabb vakcinaszállítmányok, de a másik fontos szempont az oltások iránti bizalom és ez utóbbit, az oltások iránti bizalmat próbálja aláásni a baloldal az oltásellenes kampányával és megszólalásaival. Hihetetlen felelőtlenség az, hogy a baloldal bizonytalanságot kelt a vakcinákkal szemben márpedig ezt teszi , csak azért, hogy lassítsa a járvány elleni védekezést, és pontosan tudják önök is, baloldali képviselőtársaink, hogy csak olyan vakcinával oltanak Magyarországon, amely biztonságos, és amelyet a szakemberek jóváhagytak, azaz a Nemzeti Népegészségügyi Központ és az OGYÉI, azaz az engedélyező hatóság szakemberei alaposan megvizsgálták azt. Ahogy Merkely Béla, a SOTE rektora is azt mondta nemrég találóan, hogy az a jó vakcina, amelyik már a vállban van, ráadásul ő is az orosz vakcinával oltatta be magát. De a baloldalnak ez sem elég, továbbra is arra buzdítanak, hogy európai engedély nélkül vakcinával ne oltassák be magukat a magyarok. Ez elképesztő felelőtlenség. Egyrészt azért, mert fittyet hánynak a magyar szakemberek véleményére, semmibe veszik őket. Önök, tisztelt baloldali képviselőtársaim, komolyan gondolják, hogy magyar, felelős szakemberek engedélyeznének olyan vakcinát, amellyel kapcsolatban bármi aggály felmerül? Hát itt a saját honfitársaikról van szó! Másfelől azért felelőtlenség, amit csinálnak, mert ezzel lassítják a védekezést. Az pedig már több mint felelőtlenség, hogy mindezt politikai okokból csinálják, csak azért, hogy a lassú védekezésből eredő elégedetlenség a Fidesz-KDNP-re hulljon vissza, önöknek meg politikai hasznot hozzon. Egy baloldali elemző ki is mondta azt, hogy ez az önök stratégiája, ezt is csinálják. Az, hogy mindezt egy járvány kellős közepén teszik? önöket ez nem érdekli. Hogy az oltás elleni hangulatkeltésük emberéletekbe kerülhet? az sem érdekli önöket. Sokszor mondják, hogy ez nem igaz, hogy nem állítunk igazat, de hát önöket múlt héten a saját főnökük, Gyurcsány Ferenc buktatta le. Múlt héten, éppen egy héttel ezelőtt parlamenti felszólalásában Gyurcsány Ferenc a következőt mondta: én azt gondolom, hogy előbb vagy utóbb persze lesz az orosz meg a kínai vakcinának is európai engedélye. Ezek szerint önök, amikor az oltás ellen kampányolnak, akkor pontosan tudták korábban is, meg most is pontosan tudják, hogy ezek biztonságos vakcinák, de mégis azt javasolják a magyar embereknek, hogy ne oltassák be magukat olyan vakcinával, amelynek csak magyar engedélye van. Hát hogyan fognak elszámolni, tisztelt baloldali képviselőtársaink, a lelkiismeretükkel? [[Közbeszólás a kormánypártok soraiból.]] Ugyanis lesznek olyan emberek, akik a maguk szava miatt nem adatják be ezeket, és mi lesz, ha ők esetleg megbetegszenek, ne adj’ isten, halálos áldozat is lesz közöttük? A vakcina életet menthet, értsék már meg, ezekben az esetekben, függetlenül attól, hogy honnan származik, önök mégis ezek ellen kampányolnak! [[Az elnök csenget.]] Szégyelljék magukat, és fejezzék be az oltásellenes kampányukat! Köszönöm szépen. [[Taps a kormánypártok soraiban.]]"
5,u2022-05-24-25,Fidesz-KDNP,KNDP-frakció,-0.89892578125,2022-05-24,0.9935857653617859,"Köszönöm szépen a szót. Tisztelt Elnök Úr! Tisztelt Miniszter Úr! Tisztelt Országgyűlés! Három hónapja, február 24-én tört ki az orosz-ukrán háború. Sokan villámháborúban reménykedtek, de végül egy elhúzódó, a részes feleket a végletekig kimerítő, óriási anyagi pusztítással járó és iszonyatos emberi szenvedéseket hozó konfliktussá fajult. Ennek a háborúnak beláthatatlan politikai, gazdasági és morális következményei vannak, amelyek az elkövetkezendő éveket alapvetően fogják befolyásolni. Mindezeken túlmenően egy olyan humanitárius válság bontakozott ki a szemünk előtt, amilyennel még a mai nemzedék nem találkozott. Magyarország ezekben a hetekben, hónapokban történelmének legnagyobb humanitárius akcióját valósítja meg. Naponta több ezren, tízezren, összesen már több mint 700 ezer menekült érkezett hazánkba Ukrajnából, és a magyar emberek, a kormány, az államigazgatás és a karitatív szervezetek szinte egy emberként segítik a háborús menekülteket. Magyarország lakosságarányosan a legtöbb ukrán menekültet fogadta be. Szeretném hangsúlyozni, hogy Magyarország minden menekültről gondoskodik, minden megkülönböztetés nélkül. A menekültek ellátása, az adományok gyűjtése és a humanitárius segélyszállítmányok kiszállítása folyamatos és teljes körű. Az állami intézmények és szervezetek, egyházak, a különböző karitatív szervezetek, valamint az önkéntesek kiváló munkát végeznek, a kormány pedig hatékony koordinációval, sikeresen látja el ezt a nem mindennapi feladatot. Itt szeretném megragadni az alkalmat, hogy a frakciónk nevében is megköszönjem a kormány és a magyar emberek áldozatos és kitartó munkáját. Tisztelt Országgyűlés! Az eddig meghozott karitatív egészségügyi, oktatási és államigazgatási intézkedések nem csupán az elmenekültek megsegítésére korlátozódnak, hanem a Kárpátalján, sőt a Belső-Ukrajnában maradottakról való gondoskodás érdekében is komoly lépések történtek. A „Hungary Helps” program keretében segélyszállítmányok és katasztrófavédelmi felszerelések is eljutnak a veszélyesebb régiókba is. Éppen Szijjártó miniszter úr nemrégen a kormány nevében egy öt pontból álló javaslatban 37 millió euró értékű felajánlást tett Ukrajna megsegítése érdekében. Tehát világosan látható és tényekkel bizonyított valóság, hogy Magyarország, a magyar kormány, a magyar emberek mindent megtesznek, hogy segítsék az Ukrajnából elmenekülteket, és az Ukrajnában maradt rászorulók számára is segítséget nyújtsanak. Egy hónappal ezelőtt miniszterelnök úr választás utáni első hivatalos útja a Vatikánba vezetett, ahol maga Ferenc pápa is elismerte és megköszönte a magyar kormány és a magyar emberek menekültek iránti szolgálatát. Éppen ezért érthetetlen és elfogadhatatlan, hogy ebben a rendkívül nehéz helyzetben egyes külföldi és magyarországi baloldali politikusok, a liberális nyugati média, ahelyett, hogy méltányolnák és elismernék a magyar emberek és a magyar kormány erőfeszítéseit, támadják és lejáratják Magyarországot. A támadásokat határozottan visszautasítjuk, a menekülteket maximálisan segítjük, és a magyar családokat, a magyar nemzeti érdekeinket pedig határozottan megvédjük. Tisztelt Ház! Szeretném ideidézni Böjte Csaba gondolatát, amelynek szellemében mi, magyarok tesszük a dolgunkat: „A szeretet olyan, mint a gyógyszer, nem jutalom. Nem annak kell adni, aki megérdemli, hanem annak, akinek szüksége van rá.” Magyarország és a magyar emberek ismét összefogtak és bebizonyították, hogy az elesett, otthonukból a háború elől elmenekült és kiszolgáltatott emberek támogatásáért képesek mindent megtenni. Ez számunkra erkölcsi kötelesség. Köszönet és hála mindazoknak, akik segítenek. A KDNP részéről továbbra is támogatjuk a menekültek érdekében létrejött összefogást, a kormány munkáját és erőfeszítéseit pedig annak érdekében, hogy megvédje Magyarország és a magyar emberek békéjét és biztonságát. Köszönöm megtisztelő figyelmüket. [[Taps a kormánypártok soraiban.]]"
5,u2022-03-10-1-3,Fidesz-KDNP,Fidesz-frakció,-0.91943359375,2022-03-10,0.057514455169439316,"Köszönöm a szót, elnök úr. Tisztelt Képviselő Asszony! Onnan tudjuk, hogy önök nincsenek jó helyzetben, hogy különböző tárgyakat hoznak be az Országgyűlésbe; Jakab Péter képviselő úr esetében is ez történt. Hogyha önöket ennyire érdekli az árszínvonal, a magyarok megélhetése, akkor hadd kérdezzem már meg, hogy miért nem támogatták az élelmiszerárstopot. Miért nem támogatták a benzinárstopot? Miért nem támogatták a hitelmoratóriumot? És miért nem támogatják a hatósági árakat az energiapiacon, amelyet az ön által említett baloldali miniszterelnök-jelölt ostobaságnak nevezett? [[Szabó Timea: Az egy kormányrendelet, csak mondom!]] Ami a háború kérdését illeti, fontos, hogy jól határozzuk meg, hogy mi a legfontosabb cél. A jelenlegi helyzetben a legfontosabb cél Magyarország biztonsága. Magyarország elítélte az orosz katonai beavatkozást, és támogatjuk a béke megteremtését célzó uniós és NATO-törekvéseket. Támogatjuk a mindenki által támogatott szankciókat is, de azt nem támogatjuk, hogy olyan energetikai szankciókat vezessenek be, ami azt jelentené, hogy a háború árát a magyarok fizetik meg. Ez ugyanis térdre kényszerítené, az ilyen szankciók térdre kényszerítenék az európai gazdaságot. És a bajbajutottakat is minden erőnkkel támogatjuk. [[Szabó Timea: Azt látjuk!]] Ami az elmúlt tizenkét évet illeti: ennek a kormánynak 2010 óta rengeteg nehézséggel, számtalan válsággal kellett szembenéznie. [[Szabó Timea: Meg a lopással is!]] Gazdasági romokkal szembesültünk, aztán jött egy migrációs áradat, két éve nyakunkba kaptunk egy járványt, most pedig egy háborús helyzetet; 200 kilométerre tőlünk rakéták csapódnak be egyik nehéz helyzetből a másikba. És egyszer sem tudott annyira nehéz helyzet lenni, hogy önök bármiben is támogassák a kormányt, bármiben is figyelembe vegyék Magyarország érdekeit. Nagyjából annyiszor segítették a küzdelmet, mint amekkora Karácsony Gergely pártjának a támogatottsága. Na, vegyük sorra! 2010 után a gazdasági válságkezelés alatt semmit, de semmit nem szavaztak meg, ami a kilábalást segítette volna. A baloldal nélkül fizettük vissza az IMF-hiteleket, kezdtük el az adócsökkentést, és indítottuk útjára a családtámogatási programot. Aztán jött a migrációs válság. Önök megnyitották volna Magyarország határait, támadták a határzárat, megszavazták a betelepítési kvótát, idehaza meg letagadták. [[Szabó Timea: Hogy van most?]] Két éve egy addig ismeretlen ellenféllel találtuk magunkat szemben: megérkezett a járvány. Az ország példaértékűen helytállt. S hogy mit csináltak önök? Álhírkampányt álmentőssel ön személyesen részt vett abban az álhírkampányban , lejárató kampányt az ország ellen, ahol ön többször elmondta, hogy Magyarország a legrosszabbul teljesít a világon, és hogyha ez nem lenne elég, akkor egy vakcinaellenes elbizonytalanító kampányt indítottak. [[Szabó Timea többször közbeszól.]] Nem felejtjük! Akkor is láthattuk, hogy a baloldali gátlástalanságban az emberélet sem számít. [[Arató Gergely közbeszól.]] S hogy mit csinálnak most egy rendkívüli helyzetben? Most, amikor az alapvető érdek az ország biztonsága lenne, fegyvereket és katonákat küldenének a hadszíntérre. De nem áll meg itt a felelőtlenségi futam, mert arról is beszélnek, hogy el kellene zárni a gázcsapot. [[Szabó Timea: Hazudsz! Hazudsz!]] [[Szabó Timea: Hazudsz! Hazudsz!]] Ön megpróbálja ezt letagadni. Az ön képviselőtársa mondta ezt a tévében, most meg megpróbálja letagadni. Arra kérem, hogy ne tegye! (Szabó Timea: Hazudsz! Hazudsz!) Azt szeretném kérdezni: a békásmegyeri választóknak is elmondta azt a tervet, hogy el akarják tekerni a gázcsapot? [[Szabó Timea: Hazudsz!]] A programjuk kétlépcsős: először nem lenne gázfűtés, utána meg sokkal drágább lenne. Mondják már meg, hogy honnan kellene gázt rövid határidővel beszereznünk, és kinek kellene fizetnie a többletköltségeket? A magyar családoknak? Reméljük, hogy nem erre gondolnak. [[Zaj az ellenzéki pártok padsoraiban.]] Ebből a pár példából is látszik valami: az, hogy ha baj van, akkor a baloldalra nem lehet számítani. [[Arató Gergely: Ti ne is számítsatok rá!]] És igazából mindegy is, hogy ennek mi az oka. [[Arató Gergely közbeszól.]] Az, hogy mindent zsigerből tagadnak, ami a kormánytól érkezik, vagy ami súlyosabb: külföldi elvárásokhoz igazítják a politikájukat [[Arató Gergely: Putyinhoz, mint ti, mi? Szabó Timea közbeszól.]] ; hogy a „megrendelés” szót ne használjam. Nem tudom, képviselő asszony, hogy ön, ön személyesen, és önök ezekben az ügyekben kiket képviselnek, de a magyar érdekeket biztosan nem. [[Arató Gergely és Schmuck Erzsébet közbeszól. Szabó Timea: Nem a Szovjetuniót!]] És ami békeidőben a baloldaltól szimplán vérforraló, az háborús helyzetben életveszélyes. Magyarországnak az az érdeke ebben a helyzetben, hogy megőrizzük a békét és a biztonságot, ez adja ugyanis az alapot arra, hogy egy veszélyekkel teli korban is folytathassuk az országépítés időszakát. [[Szabó Timea: Sikerült! Sikerült!]] A mögöttem ülő képviselők sokfelől érkeznek [[Szabó Timea: Nincs mögötted senki! Derültség az MSZP padsoraiban.]] , de egy dolog összeköti őket: a hazájuk szeretete. Minden esetleges hibánk ellenére, akinek fontos az ország biztonsága, ránk számíthat, rázós helyzetekben és napfényesebb időszakokban is. Szóval, a választási lehetőség ilyen körülmények között nem is lehetne egyértelműbb [[Az elnök a csengő megkocogtatásával jelzi az időkeret leteltét.]] biztonság vagy egy veszélyes brigád, és annak minden kiszámíthatatlan következménye. [[Közbeszólások az ellenzéki oldalon, köztük: Elnök úr! Mióta beszél?!]] Április 3-án találkozunk. Mi biztosan ott leszünk…"
5,u2022-03-10-1-218,Fidesz-KDNP,KNDP-frakció,-0.95068359375,2022-03-10,0.1592063456773758,"Köszönöm a szót. Tisztelt Elnök Úr! Tisztelt Országgyűlés! Tisztelt Államtitkár Úr! A baloldal felelőtlen mondataival nap mint nap olajat önt a tűzre, élezi az így is nehéz helyzetet. Katonákat és fegyvereket küldenének Ukrajnába, pedig a magyar érdek egyértelmű, nem hagyjuk, hogy bárki is belesodorjon bennünket a háborúba, nekünk a magyar emberek biztonsága az első. Ugyanakkor a baloldal elképesztő és veszélyes javaslatokkal állt elő az energia területén is. Ők a magyar emberekkel fizettetnék meg a háború árát. Hevesen, agresszívan reagálnak és kiabálnak, amikor most nyugalomra és tapasztalatra van szükség. A baloldal újabb felelőtlen javaslatai is megérkeztek: elzárnák az orosz gázt, és leállítanák a paksi beruházásokat, felmondanák a Roszatommal a szerződést. Gyurcsány és Márki-Zay terve, amit itthon és Brüsszelben is képviselnek, elviselhetetlenül nagy pluszköltséget rakna a magyar családokra és a magyar vállalkozásokra. Ki kell mondani, hogy a szankciók kiterjesztése az energiaszektorra aránytalanul nagy terhet jelentene az emberek számára. Tegyük tisztába! Európában 2022 februárjában is Budapesten volt a legalacsonyabb a földgáz átlagára, az áramért pedig a második legkedvezőbb árat fizették a háztartások. Ezeket az eredményeket meg kell védeni. Legyen világos: a paksi áram nélkül négyszeresére nőne a családok által fizetendő villamos energia ára, az orosz gázszerződés és szállítás nélkül pedig átlagosan havi 26 ezer forinttal nőne a gázszámla. Súlyos pénzek ezek, és ezt a pluszköltséget a baloldal minden gond nélkül ráterhelné a magyar emberekre. Ne hagyjuk, hogy a baloldal az emberekkel fizettesse meg a háború árát! Ezért kérdezem a tisztelt államtitkár urat, mi történne a magyar családok energiaellátásával, ha a baloldal kerülne hatalomra. Köszönöm szépen. [[Taps a kormánypárti padsorokból.]]"
5,u2014-09-26-135,Opposition,MSZP-frakció,0.59033203125,2014-09-26,0.053948577493429184,"Köszönöm szépen. Ha megengednek egy rövid kitérőt, nagyon örülök, hogy a Csillaghegyi strandról hallhattunk itt a Ház falai között, mert amit Z. Kárpát Dániel képviselőtársam elmondott, az nagyon sok embert érint, hiszen az egyik legszebb strandról van szó egész Magyarországon. Fontosak ezek a sorok. Most egy másik témáról szeretnék beszélni, arról, hogy a kormányzat Kárpátalján milyen politikát is folytat. A kormány tagjai elég sűrűn megfordulnak mostanában ezen a területen, ami nagyon helyes, hiszen az amúgy is nehéz gazdasági és politikai körülmények között élő magyarságot fontos, hogy ebben a háborús konfliktusban, ami előttünk van, Ukrajna és Oroszország között, támogassák. A súlyos katonai konfliktus okán újra bevezették itt a sorkatonai szolgálatot, rettegésben, félelemben élnek ezek a magyar emberek, magyar családok, hogy mikor viszik el gyermekeiket az orosz határra harcolni. Ebben a helyzetben tehát nagy szükség van támogatásra. Néhány héttel ezelőtt Balog Zoltán miniszter tett látogatást Nagyberegen, ma pedig Orbán Viktor miniszterelnök a beregszászi Magyar Főiskola tanévnyitó ünnepségén vesz részt, itt tárgyalást folytat a Kárpátaljai Magyar Kulturális Szövetség képviselőivel is. Ebben a két látogatásban mindenképpen két dolog hasonló: az egyik az, hogy mindketten oktatási intézményben jártak, ez szép dolog; a másik az, hogy mindketten csak az egyik kárpátaljai magyar szervezettel, a KMKSZ-szel találkoztak, illetve találkoznak. Balog Zoltán Nagyberegen úgy nyilatkozott, hogy: ""A kárpátaljai magyarság számára megengedhetetlen"" - idézem - ""a széthúzás luxusa. Most nem a veszekedés ideje van, hanem az összefogásé, hiszen választások jönnek, ahol a kárpátaljai magyaroknak egy irányban kell szavazniuk..."", illetve ""gondolkodniuk, hogy erős képviselőjük legyen a kijevi parlamentben."" Teljes mértékben egyetértünk ezekkel a sorokkal, de felmerül többekben a kérdés, hogy akár miniszterként, akár református lelkészként akkor miért nem jár elöl a jó példával, miért nem csinálja azt, amit egyébként mond. Kétnapos kárpátaljai látogatása során miért csak az egyik politikai szervezettel ült le tárgyalni? A Kárpátaljai Magyar Kulturális Szövetség vezetői mellett miért nem talált alkalmat - és most a miniszterelnök úr sem - az Ukrajnai Magyar Demokrata Szövetséggel történő találkozóra? Miért hiányzik a miniszterelnök úr mai programjából az ukrán parlament jelenlegi egyetlen magyar képviselőjével, Gajdos Istvánnal történő találkozó? Önmagában nem meglepő ez az egyoldalúság, hiszen a jelenlegi magyar kormány már 2010-ben kiszorította a nemzeti együttműködés rendszeréből az Ukrajnai Magyar Demokrata Szövetséget, nemzetbiztonsági kockázatnak tekintve annak vezetőjét, megsértve ezzel azokat a magyarokat, akik ezt a szervezetet vagy akár az egységes kárpátaljai magyarság gondolatát képviselik. A különböző határon túli régiókban élő magyarok, illetve a határon túli magyar szervezetek az elmúlt négy évben megtapasztalták a Fidesz megosztó politikáját, a jelenlegi kormánynak nem tetsző szervezetek ellehetetlenítését, a támogatásokból való kizárását vagy akár rágalmazását. Ugyanakkor egy határon túli szervezetnek a magyar-magyar kapcsolattartás intézményéből alattomos módon történő kizárása, azt gondolom, példátlan. A széthúzás luxusa tehát az, amit a magyar kormány Kárpátalján művel. A széthúzás luxusa az, hogy amikor a kárpátaljai magyarok félnek, rettegnek a holnaptól, félnek, rettegnek attól, hogy a háború mikor érinti meg őket, félnek, rettegnek attól, hogy vajon a személyes sorsuk miként alakul, és a magyar kormány ma sem tesz mást, csak a széthúzás luxusát folytatja. Megengedi magának azt, hogy a Kárpátalján működő két magyar szervezetből csak az egyikkel tart fenn kommunikációt. Megengedi magának azt, hogy a másik szervezetet, amelyet korábban rágalmakkal illetett, teljesen negligálja kapcsolatukból. Csak halkan szeretném megjegyezni ebben a Házban, hogy azok a rágalmak, amelyek Gajdos István személyét érték, a mai napig sem kaptak nyilvánosságot. Ugyan voltak bizottsági ülések, de a Fidesztől megszokott módon minden lényegi tartalmát azoknak titkosították. Ebből adódóan tehát azt mondjuk, nagyon nagy luxus az, amit a kormány Kárpátalján csinál, és kérjük, hogy az összefogás szükségességét Balog miniszter úr ne csak a tanévnyitón egy beszédben, hanem a valóságban is érzékeltesse, és ehhez igazodjon. Köszönöm szépen a szót."
5,u2022-03-10-1-170,Opposition,MSZP-frakció,-0.4072265625,2022-03-10,0.9939488172531128,"Köszönöm. Tisztelt Államtitkár Úr! Akkor mégsem változtatunk ezen annyira, amennyire kellene, és azért hadd ajánljam a figyelmébe, hogy valóban, a békét sok minden választja el a háborútól, például hogy az egyik béke, a másik meg háború. De én azt gondolom, hogy mégiscsak lenne értelme a szimbolikus lépéseknek, és valószínűleg egy szomszéd ország biztonsága szolgálja az ott élő kisebbség biztonságát is. És amikor Gyurcsány Ferencet emlegeti, akkor azért a figyelmébe ajánlanám, hogy az a Putyin nem ez a Putyin volt [[Nacsa Lőrinc: Másik Putyin volt.]] , aki lerohanta a szomszéd és szuverén ország területét, hanem egy más Putyin volt ebben az időszakban, tehát nem lehet összehasonlítani a kettőt, és itt be is fejezném a hozzászólásomat. Mivel a parlamentben ez az utolsó hozzászólásom, ezért szeretném megköszönni az Országgyűlés munkáját, azt, amit önökkel itt eltölthettem. Sok vitánk volt egymással, sokat vitatkoztunk, én alapvetően élveztem ezeket a vitákat, akkor is, amikor egyetértettünk, akkor is, amikor nem értettünk egyet. A képviselő-kollégáimnak az ellenzéki oldalon szintén köszönöm a támogatást, a segítséget, és a következő négy évben a parlament nélkülem folytatja a munkáját. Köszönöm mindenkinek a lehetőséget, különösen a választópolgároknak. Köszönöm szépen."
5,u2022-06-14-50,Opposition,MSZP-frakció,-0.52197265625,2022-06-14,0.9952932596206665,"Köszönöm a szót, elnök úr. Tisztelt Ház! Államtitkár Úr! A honvédelem nemzeti ügy. Sokat halljuk ezt, sokat hangoztatják önök is az elmúlt időszakban, és hogy háborús helyzetben mennyire így van, azt talán a szomszédos ukránok tudhatják és érezhetik a saját bőrükön leginkább, hogy mennyire nem számít a politikai hovatartozás, a kormánypárti vagy ellenzéki lét, hanem egy számít, hogy a hazát, az értékeinket, a szeretteinket meg kell védeni. Békeidőben viszont, tisztelt képviselőtársaim, hogy valami nemzeti ügy lesze, az elsősorban a többségen múlik, no pláne a kétharmados parlamenti többségen. Egyszerűen a dolog természetéből adódik, hogy a kisebbségben lévők ebből a szempontból nem rendelkeznek eszközzel, hogy például az egyeztetésben, például egy törvény elfogadásában vagy akár megszavazásában tényleg nemzeti konszenzus lehessen. Ami az elmúlt időszakban az Alaptörvény kilencedik módosítását, az új Hvt.-t, az új védelmi törvényt illeti, ennek a folyamatnak pont az ellenkezőjét látjuk. Titkosítások, információtól való elzárás, a parlament szerepének, döntési helyzetének folyamatos csökkentése, megnyirbálása. Szerintem a legszimbolikusabb az új Alaptörvény értelmében a Honvédelmi Tanács megszüntetése, ami arról szól, hogy egy valódi háborús helyzetben az eddigi rendszer szerint a parlamenti frakciók vezetőinek, tehát az ellenzéknek és a kormánypártnak, minden, a nép által megválasztott politikai erőnek egy asztalnál kell ülnie, és közösen kell megvédenie az országot, bevonva mindenkit ebbe a munkába. Nos, önök ezzel az új törvénnyel, az új Alaptörvénnyel, új honvédelmi törvénnyel ezt az intézményt is megszüntetik, és azt mondják, hogy a parlamentnek, no pláne az ellenzéknek semmi köze az országhoz, semmi köze a nemzethez, semmi köze a haza megvédéséhez, ezt majd mi elintézzük itt okosba’, a kormány, mindenki más meg fogja be a száját. Szerintünk ez sem jó irány, és ezt azért mondtam el a felvezetőben, mert egyébként ez a törvényjavaslat tipikusan az lenne, amit nagy valószínűséggel némi korrekció után száz százalékkal lehetne vagy kéne megszavazni ebben a parlamentben. Mert ez a törvényjavaslat valójában nem szól másról, mint hogy melyek a honvédelem, főleg háború esetén, legalapvetőbb és legszükségesebb adatkezelési szabályai, amelyek alapján a mozgósítást ilyen nagyon nehéz helyzetben meg lehet szervezni, és ami alapján a honfitársainkat be lehet vonni a haza védelmére. Ezzel semmi gond nincsen, bárki lenne kormányon, ezt a törvényt el kéne fogadni. Mindezzel együtt, amit a jobbikos képviselőtársam is felvetett, jelen pillanatban szerintünk ez a javaslat még így sem megszavazható, a körülményektől eltekintve sem, és erre mondanék két nagyon konkrét esetet, amire szeretném felhívni a kormány itt ülő tagjának figyelmét. A már most hatályos szabályozás szerint is van két olyan eset, amit a Nemzeti Adatvédelmi és Információszabadság Hatóság már a korábbiakban is írásban kritizált, és írásban tette világossá, hogy nem felel meg a magyar törvényeknek és az uniós szabályoknak sem. Nem untatnám a kedves nézőket meg az itt ülőket sem a nagyon konkrét esettel. Az egyik szintén egy 50 éves adatkezelési szabályt ír elő, amire maga a NAIH is azt írja, hogy itt már a célhoz kötöttség esete egyszerűen fizikailag nem tud fennállni, hogy 50 évig miért kéne megőrizni az államnak egy bizonyos adatkört. A másik pedig konkrétan: a honvédségi objektumok beléptetési rendszereiben tárolt adatoknál 15 éves időtartamig írja elő az adatok megőrzését mindenkiről, aki csak bármilyen esetben honvédségi objektumba belépett; és akkor még szerintem ide a sorba újdonságként be lehetne hozni azt, amit Sas képviselőtársam hozott. Államtitkár úr, én kérném szépen be fogjuk nyújtani módosító javaslatként ezeket a kérdéseket , ha nem szeretik az ellenzéki módosító javaslatokat, oldja meg magában a kormánypárt vagy a bizottsági többség által. De azt, ugye, önök is értik, hogy a törvények fölött önök sem állnak. A Nemzeti Adatvédelmi és Információszabadság Hatóság, amely mondjuk, ellenzéki elhajlással nehezen vádolható, a jelenlegi alkotmányos berendezkedés része, azt mondja és azt írja önöknek, hogy ezek nem kompatibilisek a magyar törvényekkel, akkor azt meg kell változtatniuk önöknek is. Különben az egésznek semmi értelme, amit itt csinálunk, mert ennyi erővel behozhatják ide az első éjszaka jogát is, oszt’ jó napot kívánok, megszavazzák többséggel. Én azt kérem államtitkár úrtól, tegyék lehetővé, hogy ha nem is teljes konszenzussal, de akár a parlament elsöprő többsége oldaltól függetlenül például ezt a törvényt megszavazhassa. Nekünk ehhez annyi feltételünk van, hogy a saját állami hatóságuk által leírt kritikákat vegyék figyelembe segítek, államtitkár úr , a NAIH/2019/7495/2., illetve a NAIH/2020/7765/2. számú két darab állásfoglalásának megfelelően javítsák ki ezt a szöveget, és akkor akár a magunk részéről támogatni is tudjuk. Köszönöm szépen, hogy meghallgattak."
5,u2022-03-10-1-67,Opposition,MSZP-frakció,-1.0,2022-03-10,0.9942903518676758,"Köszönöm a szót, elnök úr. Tisztelt Képviselőtársaim! Valószínűleg csalódást fogok okozni Németh Zsolt képviselőtársamnak és államtitkár úrnak is, mert lehet, hogy a nyilatkozattal kapcsolatban konszenzus tud ma kialakulni, de a háborúig vezető út megítélésével kapcsolatban biztosan nem. Ugyanis szégyen és gyalázat, képviselőtársaim, szégyen és gyalázat, hogy harmadik hetébe lépett a háború, harmadik hete tapossák Putyin tankjai egy szuverén ország utcáit; harmadik hete pusztítják Putyin katonái egy szuverén nép katonáit és civil lakosságát; iskolákat, szülészeteket, lakóházakat bombáznak, lőnek; milliók kényszerülnek elhagyni otthonaikat egy őrült diktátor háborúja miatt; és a Fidesz két hét után jutott el arra, hogy egy helyszínen kiosztott politikai nyilatkozatot terjesszen a bizottság, majd a parlament elé. Szégyen és gyalázat! Két hete kezdeményeztük, hogy az Országgyűlés üljön össze, és fogadjunk el egy olyan nyilatkozatot, amely kiállást jelent az Európai Unió és a NATO mellett és Ukrajna mellett, de önök ezt a javaslatunkat ma este 8 órára tették megtárgyalásra. Valószínűleg a Fidesz nem véletlenül tette ezt, Orbán ezt a parancsot kapta Putyintól. [[Zaj, közbeszólások, derültség a kormánypártok soraiban. Az elnök csenget.]] Két hét után jutottunk el oda, hogy mégis tudunk egy ilyen nyilatkozatról beszélni. Képviselőtársaim, szeretném egyértelművé tenni, ez a színjáték teljesen átlátszó. Hiába próbálják meg önök a jó fiút játszani, az elmúlt 12 év geopolitikai mozgásával ezt a háborút Orbán Viktor elősegítette. Most éppen békéről beszélnek, miközben Orbán 12 éve mindenkivel háborúzik, ostorozza az Európai Uniót, a NATO-t, miközben Putyin érdekeit védte. Még most is inkább üzletelni akar egy háborús agreszszorral Paks II. kapcsán, miközben Putyin csapatai atomerőművet bombáznak. Néhány napja még azt mondta a miniszterelnök, hogy csak a NATO véd meg minket. Utána azt mondta, téved, aki szerint a NATO megvéd minket, most pedig éppen megint a NATO véd meg minket. Hazudozás, összevissza beszéd, képmutatás, aljasság, ezt tudja Orbán. Ki kell mondanunk: Orbán Viktornak konkrét felelőssége van abban, hogy a jelenlegi helyzet idáig fajult. Orbán akadályozta meg tavaly decemberben Ukrajna csatlakozását a NATO Kooperatív Kibervédelmi Kiválósági Központjához, gyengítve ezzel keleti szomszédunk védekezési képességét. 2014-ben az EU eltiltotta a tagállamokat attól, hogy részt vegyenek orosz fegyverszállításban, ennek ellenére Orbán 2019-ben engedélyezte, hogy orosz fegyvereket reptessenek át a magyar légtér felett, az oroszoknak igent mondott. Orbán volt az is, aki egy szélsőjobbos frakció alapításával akarta szétverni és meggyengíteni az Európai Uniót, sőt, a strómanja bankja az egyértelműség kedvéért: Mészáros Lőrinc MKB-járól beszélek direktben átvette Le Pen finanszírozását Putyintól. Szijjártó Péter két hónapja Barátságért kitüntetést vett át attól az országtól, amely most civilek otthonait bombázza. Orbán Viktor még egy hónapja is Putyinnál járt, akinek a fiókjában valószínűleg már készen álltak a mostani háború tervei. Csak nem tájékoztatta Putyin Orbánt a háborúról? [[Felzúdulás, közbeszólások a kormánypárti sorokból, köztük Nacsa Lőrinc: Szégyelld magad!]] Ha igen, és nem tett semmit, csak lapított és a békéről hablatyolt, az gyalázatos és sunyi. Ha pedig nem tájékoztatta, akkor minek ment oda?! Hogy aztán szégyenpadra ültesse Magyarországot? Az a helyzet, hogy Magyarország Orbán vezetésével sohasem lesz biztonságban. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. [[14.30]] Putyin elszabadult pincsijeiről valóban ő tudott a leghitelesebben beszélni, hiszen közelről ismeri a társait. [[Nacsa Lőrinc: Totó kutya…]] Tisztelt Képviselőtársaim! A háború hatásai minket is elértek. Bármit is állít Orbán Viktor, a háború hatására humanitárius válság alakult ki. Családok milliói menekülnek, és igyekeznek elhagyni Ukrajnát; gyengül a forint; emelkednek az energiaárak; gyorsul az infláció; elértéktelenedik a fizetés és a nyugdíj. Tehát amikor önök azt mondják, hogy nem fizetjük meg a háború költségeit, azt kell hogy mondjam: a magyar emberek már fizetik. Fontos tudnunk, hogy ez Orbán Viktor legnagyobb szövetségesének köszönhető, annak az embernek, akinek az érdekében évtizedes adósságot vállalt a mi gyermekeink nevében, amikor tízmilliárd eurós hitelszerződést kötött Putyinnal Paks II. megépítésére; akinek az érdekében megfosztotta a magyar embereket attól, hogy eldönthessék, akarnake Oroszország felé eladósodni vagy nem; akinek az érdekében Orbán megfosztotta a magyar embereket attól, hogy eldönthessék, a nyugat-európai fejlesztési irányokat követve fejlődjön Magyarország a következő száz évben Orbán Viktor fogalmazott így , vagy félázsiai népként Oroszország hűbéresei legyünk. Orbán azonban Putyin kedvében akart járni, annak az embernek a kedvében, aki most lángokba borította Ukrajnát. Az Orbán-kormány tevékenysége alapján nem véletlenül írta az egyik orosz hírportál azt, hogy ha van Oroszországnak igazi európai húgocskája, az éppenséggel Magyarország. Mindaz, ami most történik Ukrajnában, az Orbán Viktor külpolitikájának a teljes csődjét jelenti. Kiderült, hogy a hintapolitikának mint már annyiszor a történelemben nem lehet eredménye. Tegyük egyértelművé: Orbán putyini rendszer kiépítésébe kezdett Magyarországon. A propagandamédia pedig most is terjeszti a Kreml-párti moslékot. [[Nacsa Lőrinc közbeszól.]] Tisztelt Képviselőtársaim! A háború minden emberben nyugtalanságot, szorongást és félelmet vált ki. Nyugtalanok, mert azt látják, hogy nem is olyan messze tőlük, a szomszédjukban egy őrült diktátor fegyverekkel és katonákkal esett neki másik országbeli békés emberek otthonainak, felrúgta az életüket. Félnek, mert nem akarják, hogy ez nálunk is megtörténhessen, nehogy átterjedjen a háború, nehogy elveszítsék otthonaikat, nehogy besorozzák őket katonának. Szoronganak, mert 12 évig azt hallgatták Orbántól és a fideszes propagandától, hogy ennek az őrült diktátornak Orbán a barátja; és félnek, mert Orbán üzletekkel vagy éppen diplomáciai eszközökkel segítette ennek az őrült diktátornak a terjeszkedését és Magyarország Putyinnak történő kiszolgáltatását, Magyarország és szövetségeseinek gazdasági és biztonsági érdekeivel szemben. [[Nacsa Lőrinc: Szégyelld magad!]] Pontosan érzik, a biztonságunk szempontjából semmit sem jelent, hogy Orbán 12 évig kereste Putyin kegyeit, sőt a legfrissebb hírek szerint Putyin szerint ma már Magyarország is de facto barátságtalan ország. Attól is félnek, hogy a háború miatt megélhetési válságba kerülhetnek, elveszítik a munkájukat, a megélhetésüket. Hiába kaptak fizetésemelést, ha a drágulás miatt ott hagyják a boltokban, ha sorok alakulnak ki a benzinkutakon, ha 400 forint lesz egy euró. Erre a helyzetre is kell megoldás, hiszen ha Orbán tudja, hogy Putyin mire készült, miért nem tett intézkedéseket a háború várható hatásainak enyhítésére? Miért nem tett semmit a magyar miniszterelnök azért, hogy ne nálunk legyen a legnagyobb az infláció, hogy a fizetések és a nyugdíjak ne veszítsék el az értéküket, a forint ne omoljon össze és Magyarország felkészülten várhassa a háborús válságot? A választ sajnos tudjuk. Tudjuk, mert látjuk, hogy Orbán Viktor nem a magyar nép érdekeit védi, hanem még most is Vlagyimir Putyint szolgálja. [[Nacsa Lőrinc: Szégyelld magad!]] Tisztelt Képviselőtársaim! Változás kell. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. Orbán Viktornak konkrét felelőssége van abban, hogy a jelenlegi helyzet idáig fajult. A magyar emberek számára csak egy olyan új kormány adhat biztonságot, egy olyan új kormány őrizheti meg a békét, melynek tagjait és vezetőit tisztelik, és nem árulóként kezelik a szövetségeseink. [[Nacsa Lőrinc: A CIA-nál…]] A fideszes politikai nyilatkozat abban az esetben lehetne az egész ország politikai nyilatkozata, ha abban egyértelművé tennénk, hogy leállítjuk a putyini terjeszkedést szimbolizáló Paks II.-beruházást, és kiutasítjuk a kémbankot. Beadtuk a módosító indítványunkat, önök ezt leszavazták. Tisztelt Képviselőtársaim! Április 3-án a szabadság ereje fogja megbuktatni a Fideszt, és elhozza Magyarországnak a békét és biztonságot, közös jövőnkért, Magyarországért. Köszönöm szépen."
5,u2022-03-10-1-81,OTHER,LMP-frakció,0.1708984375,2022-03-10,0.9959855675697327,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Államtitkár Úr! Én is szeretném világossá tenni a felszólalásom elején, hogy az LMP országgyűlési frakciója igennel fog szavazni erre a javaslatra, hiszen nagyon fontosnak tartjuk azt, hogy egyértelműen és világosan elítéljük azt az agressziót, amit az önök szoros politikai szövetségese és üzletfele, üzleti partnere, Vlagyimir Putyin indított egy független ország ellen. Az önök szoros politikai barátja, szövetségese, Vlagyimir Putyin semmibe véve a nemzetközi jogot, semmibe véve egy független ország szuverenitását háborút indított Ukrajna ellen, és nemcsak katonai célpontokat támadnak, de rakétákkal, tüzérséggel lőnek polgári épületeket, polgári személyeket, a polgári lakosságot gyilkolják, ismétlem csak, az önök szoros politikai szövetségesének a parancsára. De azt is láthattuk az elmúlt napokban, ami egészen megdöbbentő fejlemény, hogy Európa legnagyobb atomerőműve ellen katonai támadást indítottak az orosz csapatok. Azt is láthatjuk, hogy az orosz agresszió nyomán megszűnt a csernobili atomerőműnek az áramellátása, ami megint csak nagyon komoly nukleáris baleseti kockázatot jelent. S az is látható volt, hogy a radioaktívhulladék-tárolók ellen több alkalommal is indítottak rakéta- és tüzérségi támadást. Tehát ezt a nyilatkozatot egyértelművé kell tenni: el kell ítélnünk ezt a gyalázatos cselekedetsorozatot, amit egyébként Vlagyimir Putyin parancsára követtek el. S nagyon fontos megfogalmazni a köszönetet is mindazok iránt, akik a maguk módján bármilyen módon segítik azokat az embereket, akik a háború borzalmai elől menekülnek Magyarországra, s megemlíteni azt a sok-sok magyar embert, civilt, aki a lehetőségéhez mérten anyagi támogatással próbálta segíteni a menekülteket, vagy aki éppen tevőlegesen is tudott tenni annak érdekében, hogy oltalmat tudjanak nyerni mindazok, akik a Putyin-féle agresszió áldozataivá váltak. Ugyanakkor én sem tudok elmenni a mellett a 12 éve látható politika mellett, ahol önök számtalan döntésükkel, számtalan megnyilatkozásukkal semmibe vették a magyar nemzeti érdekeket, és bizony kiszolgálták az orosz nagyhatalmi érdekeket. Itt elmondták már képviselőtársaim is, hogy milyen módon, hazugságokra alapozva adták oda a paksi bővítés projektjét az oroszoknak, akik egyébként amúgy is alkalmatlannak bizonyultak arra, hogy az európai és a magyar szabványok szerinti atomerőmű-engedélyezési dokumentációt legyártsák. Én szeretnék kérdéseket föltenni önöknek, államtitkár úrnak, illetve képviselőtársaimnak, hogy önök egy olyan helyzetben, amikor az orosz katonák tüzérséggel támadnak atomerőművi létesítményeket, amikor az oroszok nukleáris létesítményeket támadnak, önök továbbra is úgy érzike, hogy Oroszországhoz kell kötni a jelenlegi helyzethez képest még jobban Magyarország energiapolitikai jövőjét. Tehát ebben a helyzetben önök még jobban ki akarják szolgáltatni Magyarországot az energiapolitika tekintetében Oroszországnak? Az önök számára továbbra is megbízható partner egy új atomerőmű építéséhez az az Oroszország, amely diktátorának a parancsára nukleáris létesítményeket támadnak? Önök továbbra is tétlenül néznék azt, hogy a Dunántúl legnagyobb városa mellé egy atomtemetőt építsenek az önök előterjesztése nyomán, amikor láthatjuk, hogy egy háborús konfliktusban szinte azonnal célponttá válnak ezek a nukleáris objektumok? S önök továbbra is tétlenül akarják nézni azt a folyamatot, hogy lopakodó jelleggel Magyarországon egy új uránbánya engedélyezése folyik, amelynek a végkifejlete lehet az, hogy amikor megszületnek a bányászati jogok, megszületik a bányatelek, adott esetben ezt a bányászati jogot az oroszok is megvásárolhatják, hiszen önök ezt nem zárták ki, és ilyen módon katonai célra is felhasználhatják Magyarország uránvagyonát? Önök tétlenül nézik ezt a helyzetet? Vagy egyetértenek a mi javaslatunkkal, amely szerint azonnali jogi garanciák kellenek arra, hogy soha nem kerülhet orosz fennhatóság alá a magyar uránvagyon? Ezekre a kérdésekre önök válasszal tartoznak. S jól láthatjuk, hogy a szomszédunkban zajló borzalmak és aljas háborús cselekmények ellenére Magyarország miniszterelnöke nem tartotta fontosnak, hogy megjelenjen az Országgyűlés ülése előtt, és felelős miniszterelnökként beszéljen itt az Országgyűlés előtt ezekről a kérdésekről. De ugyanúgy nem tartotta fontosnak Oroszország barátja, Szijjártó Péter miniszter úr sem, hogy megjelenjen és közvetlen tájékoztatást adjon, és személyesen határolódjon el attól a rezsimtől, amelytől két hónappal ezelőtt átvette a Barátságért érdemrendet Szergej Lavrovtól. Ebből is látható az önök hintapolitikájának az aljassága. Én azt várom önöktől, tisztelt képviselőtársaim, hogy ugyanúgy legyenek világosak és hozzanak világos döntéseket, ahogy egyébként az önök európai parlamenti képviselői ezt megtették. Az önök európai parlamenti képviselői által támogatott módosító javaslatok fordítását hoztuk mi be módosító javaslatként a Törvényalkotási bizottság elé, amit a Fidesz európai parlamenti képviselői nagyon helyesen megszavaztak. Az az önök álságos hintapolitikája, hogy az Európai Parlamentben megszavaznak valamit, amit a magyar parlamentben pedig ócsárolnak. Mi az önök európai parlamenti képviselői által megszavazott módosító javaslatokat hoztuk be. S ha nekünk nem hisznek sok éve beszélünk arról, hogy milyen veszélyeket hordoz, ha ilyen mértékben Oroszországhoz kötik Magyarország és a magyar emberek biztonságát és energiaellátását , idézem önöknek Aszódi Attila professzornak, az önök korábbi államtitkárának és kormánymegbízottjának a múlt hét pénteki bejegyzését, amelyben arra emlékeztetett Aszódi professzor, hogy az ENSZ Nemzetközi Atomenergia Ügynökség közgyűlése 2009-ben elfogadott egy határozatot, amely kimondja, hogy a békés célokat szolgáló nukleáris létesítmények elleni fegyveres támadás és fenyegetés az Egyesült Nemzetek alapokmánya, a nemzetközi jog és a Nemzetközi Atomenergia Ügynökség alapokmánya elveinek a megsértését jelenti. Ezt az önök szoros munkatársa, a korábban Paks II.-ért felelős kormánymegbízott nyilatkozta. És Aszódi professzor felteszi a kérdést, hogy Oroszország hogyan akar a jövőben bármely országban atomerőművi projekteket megvalósítani, ha a jelenlegi alapvető nemzetközi egyezményeket sem tartja tiszteletben. S továbbra is idézem Aszódi Attilát: hogyan gondolják, hogy bármely ország lakossága el fog majd a jövőben fogadni egy orosz építésű atomerőmű-projektet? Ezt az önök szoros munkatársa, Aszódi professzor nyilatkozta, aki nyilvánvalóan elkötelezett az atomenergia felhasználása mellett, és nyilvánvalóan elkötelezett az önök politikai családja mellett is. Aszódi professzor ki merte mondani a valóságot, önök pedig sunnyognak, és tovább akarják vinni azt a gigantikus projektet, ami Vlagyimir Putyin Oroszországa felé eladósítaná Magyarországot egy óriási orosz hitellel, ami az orosz technológia és az orosz fűtőelemek alapján a jelenlegi helyzethez mérten még inkább kiszolgáltatott helyzetbe hozná Magyarországot. Na, ez az a gyalázatos hintapolitika, amivel rövid távon is szembe kell nézniük, tisztelt képviselőtársaim, hosszabb távon pedig majd a történelem ítélőszéke előtt kell majd felelniük azért a gyalázatos és nemzetáruló politikáért, amit itt 12 éve láthatunk önöktől. Ismétlem, az LMP frakciójának világos az állásfoglalása: elítéljük a putyini agressziót, elítéljük a háborút, mi a béke pártján állunk, és ezt a határozati javaslatot el fogjuk fogadni. Köszönöm szépen."
5,u2022-03-10-1-71,OTHER,DK-frakció,0.125244140625,2022-03-10,0.9957278370857239,"Tisztelt Ház! Szeretném a fontos dolgokkal kezdeni, a fontos dolgok pedig azok, amelyekben egyetértünk. [[Nacsa Lőrinc: Eddig nem volt az?]] Tisztelt frakcióvezető úr, önről is meg rólam is a választók döntenek majd rövidesen, meglátjuk, hogy hogyan. Az a helyzet, tisztelt Ház, hogy beszéljünk először a fontos dolgokról, és ezek a fontos dolgok azok, amikben egyet tudunk érteni. Mert egyet tudunk érteni abban, hogy elítéljük az orosz agressziót, egyet tudunk érteni abban, hogy azt szeretnénk, ha minél hamarabb véget érne az öldöklés Ukrajnában, és béke lenne. Egyetértünk abban, hogy Magyarországnak a NATO-val és az Európai Unióval egyeztetve, közösen kell fellépnie. Egyetértünk abban, hogy meg kell akadályozni azt, hogy ez a háború átterjedjen Magyarországra, átterjedjen a NATO-ba. Ebben egyetértünk. És nagyon fontos az is, hogy egyetértünk abban, hogy védenünk kell az Ukrajnában élő magyar közösséget, biztosítanunk kell számára azt a támogatást, amely valóban javítja a helyzetét, és hogy erkölcsi kötelességünk segíteni azokat a menekülteket ukránokat, magyarokat, ukrajnai romákat , akik Magyarországra jönnek, és nálunk remélnek biztonságot. Egyetértünk abban is, hogy megindító és fontos az, amit a magyar társadalom ma szolidaritásban mutat, megindító és fontos az, hogy megmozdulnak a civil szervezetek, megmozdulnak az egyszerű emberek, megmozdulnak az önkormányzatok. Jó látni azt, hogy nálunk Kispesten a baloldali vezetésű és Kőbányán a jobboldali vezetésű önkormányzat, mindkettő egyhangúlag, együttműködve, politikai felhangok és kampányolás nélkül, közösen, konszenzussal nyújt támogatást az Ukrajnából menekülőknek. Éppen ezért ezt a javaslatot támogatni fogjuk, mert bár szerintünk kevés és nem elég, de legalább, amiben egyetértünk, azt mondjuk ki és tegyük egyértelművé, mert ez a nemzeti érdek. Ugyanakkor nem mehetek el szó nélkül amellett sem, hogy van erkölcsi felelősség is ebben a helyzetben, és ez az erkölcsi felelősség Orbán Viktoré és a Fideszé. Ma reggel napirend előtt beszéltem erről, nem szeretném újra elmondani az érveimet, a tényeket. Azt tudom mondani, hogy egyetértek Tóth Bertalan frakcióvezető úrral abban, amikor fölhívja a figyelmet arra, hogy a mostani helyzetben vannak olyan tényezők, amelyekben Magyarország vagy inkább így mondom, mert önök szívesen hiszik magukat Magyarországnak , de valójában a jelenlegi magyar kormány a felelős és bűnös. És azt kell mondanom, nyugtalanító az is, ahogy önök ezt a kérdést is politikai célokra használják. Nyugtalanító az, ahogy idekerült a parlament elé ez a javaslat. Hiszen említette már frakcióvezető úr, azt javasolta az ellenzék nem most, két héttel ezelőtt , hogy a parlamenti szokásoknak, a demokratikus szokásoknak megfelelően legyen egy parlamenti vita, ahova eljön a miniszterelnök úr, eljön a külügyminiszter, eljön adott esetben a honvédelmi miniszter, beszámolnak arról, hogy mi a helyzet, minden politikai erő kifejtheti az álláspontját, és egyébként benyújtottunk egy határozati javaslatot. Önök megtehették volna azt, hogy ezt az ülést egy normális időpontban összehívják, megtehették volna, hogy eljönnek erre az ülésre. Ehelyett nem ezt tették, este nyolcra hívták össze ezt az ülést, és egyébként pedig jól látható módon nem kívánnak rajta részt venni, mert az nem lehet, hogy valami ne a Fidesztől jöjjön, az nem lehet, hogy valami ne önöknél keletkezzen, és persze jól láthatóan ezzel a vitával az itteni időbeli és politikai korlátokkal is korlátozni akarják ennek a párbeszédnek és vitának a jelentőségét és a lehetőségét. Nem tartotta fontosnak, még egyszer mondom, sem a miniszterelnök, sem a külügyminiszter, sem a honvédelmi miniszter, hogy ebben a helyzetben itt, a parlament nyilvánossága előtt szóljon az országhoz, és persze nem tartották fontosnak azt sem, hogy válaszolni és vitatkozni lehessen velük ezekben a kérdésekben. És valóban furcsa volt az az eljárás nem vitatva egyébként bizottsági elnök úrnak a jó szándékát , hogy ez a javaslat a Külügyi bizottság elé úgy került, hogy csak a helyszínen ismerhették meg a képviselők egy váratlanul összehívott ülésen, amikor nem volt módjuk erről érdemben vitatkozni. Nem kereste elnök úr sem, nem kereste a Fidesz-frakció vagy a KDNP-frakció sem azt a lehetőséget, hogy előzetes politikai konszenzus alakuljon ki, hanem szokás szerint kész helyzet elé állították a parlamentet, a parlament ellenzéki részét, eszi, nem eszi, nem kap mást. És azt kell mondanom, hogy mi túllépünk ezen, mert nekünk fontosabb a magyar emberek és Magyarország sorsa, mint a pártvillongások, de ez nem jelenti azt, hogy nem vettük észre, és nincs róla véleményünk. Mint ahogy az is csodálatos, az a kétarcúság, amivel Németh Zsolt szájával azt mondja a Fidesz, hogy ne csináljunk ebből kampányt, hogy lépjünk túl a kampányon, mert ez ennél fontosabb, majd Dunai Mónika és Zsigmond Pál Zsolt szájával… [[Közbeszólások a Fidesz soraiból: Zsigmond Barna Pál.]] Bocsánat! Barna Zsigmond Pál… Elnézést kérek, képviselő úr! Zsigmond Barna? [[Derültség.]] Elnézést kérek, képviselő úrtól, bocsánat, a névmemóriám rendkívül rossz. Elnézést kérek, képviselő úr! Pedig ismerjük egymást már egy ideje. Bocsánatot kérek! Szóval, képviselő úr szájával pedig, nyilvánvaló módon félremagyarázva, hazudva csinál kampányt, és próbálja a baloldalra tolni a felelősséget. Hogy van ez, képviselő úr? [[Nacsa Lőrinc közbeszól.]] Nincs kétségem Nacsa képviselő úr képességeiben ezen a területen. [[Derültség a kormánypártok soraiban.]] Hogy van ez, képviselő úr, hogy gondolják ezt? Kell nemzeti egység vagy nem kell nemzeti egység? Kampánytéma ez vagy nem kampánytéma? Szeretném elmondani, nekünk nem kampánytéma. [[Közbeszólások a kormánypártok soraiból: Á, dehogy! Derültség a kormánypártok soraiban. Az elnök csenget.]] Éppen ezért, miközben nem titkoljuk el az igazságot, eközben azt tudjuk mondani, hogy támogatni fogjuk ezt a határozati javaslatot, el fogjuk fogadni. Azért hadd mondjak még néhány mondatot arról a két módosító indítványról, amit benyújtottunk! Két dolgot kezdeményeztünk: szerettük volna lehetővé tenni önöknek azt, hogy az elmúlt 12 év két hibáját jóvá tegyék, hogy legalább most, amikor látják, hogy mit jelent az orosz függőség, akkor elfogadják azt, hogy Paks II. abban a formában, ahogy önök tervezték, a csak orosz érdekeket szolgáló szerződés keretei között, a Roszatommal való együttműködésben nem fog tudni megépülni, teljesen nyilvánvaló. [[14.50]] És húzhatják önök az időt, ugye, mondhatják azt, hogy ez még nem időszerű, mondhatják azt, hogy de hát itt nemzetközi szerződés van, meg sok minden hasonlót, a lényegen ez nem változtat: nem lehet orosz együttműködésben megvalósítani atomenergia-projektet Európában, nem fogják engedni az uniós szabályok sem, és hozzáteszem, felelőtlenség is. De biztos vagyok benne, hogy lesznek képviselőtársaim, akik erről majd részletesebben és nálam nagyobb szakértelemmel fognak beszélni. Hasonló a helyzet az orosz kémbankkal is. Elmondtuk, hogy ennek a banknak nincs helye Budapesten, elmondtuk korábban is, de legalább most, amikor gyakorlatilag már mindenki kilépett ebből a beruházási bankból, a magyar kormányt kivéve, be kellene látni azt, hogy nem megy, ez az orosz befolyásszerzést szolgáló intézmény nem fog tudni tovább működni, és Magyarországnak ebben nincsen helye. Lehetőséget kínáltunk arra, hogy a hibáikat korrigálják, de úgy látom, hogy nincs erre hajlandóságuk, a bizottsági szavazáson is kiderült, hogy továbbra is kitartanak a korábbi álláspontjuk mellett. Végül még egy dolgot szeretnék elmondani. Miközben itt konszenzust keresünk, miközben ki akarunk maradni a háborúból, miközben támogatjuk a NATO-nak és az EU-nak azt az álláspontját, amelyik távol akarja tartani a háborút Európának az uniós részétől és a NATO-tól, és közben persze békét szeretne, a rokonszenvünk és a szimpátiánk a megtámadottaké; a rokonszenvünk és a szimpátiánk azoké, akiket bombáznak, lőnek és gyilkolnak. Szeretném nyíltan kimondani: a mi rokonszenvünk ebben a helyzetben Ukrajnáé. Slava Ukraini!"
5,u2022-05-10-17,OTHER,Momentum-frakció,-0.11553955078125,2022-05-10,0.9933075904846191,"Köszönöm a szót, elnök úr. Tisztelt Képviselőtársak! Az orosz-ukrán háború 76. napjához érkeztünk a mai nap folyamán. Hetvenhat nappal ezelőtt Oroszország lerohanta a szomszédunkat, Ukrajnát. És most a kormány azt kéri a tisztelt Háztól, hogy támogassa az alaptörvény-módosítást annak érdekében, hogy a különleges helyzetekben is gyorsan tudjon reagálni. Javítsanak majd ki, ha tévednék, de úgy gondolom, hogy egy gyors reakció olyan helyzetekben szükséges, mint például egy humanitárius válság, ha esetleg egy hadművelet indul Magyarországgal szemben, legyen az katonai, informatikai vagy éppen információs. Ennek fényében be kell hogy valljam, én értetlenül állok ez előtt a kérés előtt, és erre öt nyomós indokom is van, engedjék meg, hogy megosszam önökkel! [[Közbeszólás a kormánypártok soraiból: Szereptévesztésben vagy.]] Február 3., PestiSrácok: „Ukrajna mellé állni hazaárulás.” Február 21., a Pesti TV-ben Isten nyugosztalja! a meghívott vendég azt fejtegette, hogy ukrán nép és kultúra nem létezik, az ukrán nyelv az orosz egy nyelvjárása. M1 Híradó egy nappal később arról, hogy Vlagyimir Putyin elismerte a két szakadár köztársaságot idézem -: „A helyiek abban reménykednek, hogy az eddig senki földjének tartott térségben normalizálódik az élet.” A háború kitörésének napján a köztévé híradójának szakértője arról, hogy Zelenszkij ukrán elnök fegyverkezésre szólította föl a lakosságot, ezt mondta: „Ilyen őrületet utoljára Hitler követett el a háború végnapjaiban.” És végezetül ötödikként: a Pesti TV-vel közös műsort csináló SzámokAdatok Facebook-oldal immár évek óta terjeszti az összeesküvés-elméleteket koronavírusról, Európai Unióról és legújabban az ukrán-orosz háborúról; dombaszi népirtásról beszélnek, meg emberek elevenen elégetéséről, keresztre feszítésről, és még lehetne sorolni. Tisztelt Kormánypárti Képviselőtársak! Ezek az oldalak az önök irányítása alatt állnak, az önök holdudvarába tartoznak [[Felzúdulás, közbeszólások a kormánypárti sorokból: Tévedsz!]] és ezek az oldalak orosz háborús propagandát terjesztenek. [[Zaj. Az elnök csenget.]] Ezek az oldalak tudják, a jelek arra utalnak, hogy Magyarországon jelen pillanatban egy orosz dezinformációs hadművelet zajlik. Ez nem újdonság, egész Európában, sőt az egész világon csinálják ezt az oroszok, nagyon sok helyen van ilyen. Ami viszont újdonság, és ami viszont különleges, az az, hogy Magyarországon, ellentétben a nálunk szerencsésebb sorsú európai országokkal, nem a Facebook bugyraiban és a különböző eldugott, senki által nem olvasott oldalakon terjednek ezek az összeesküvés-elméletek, hanem a kormánypárti média fősodrában. Ezt jelenti a különbség, azaz ez az a bizonyos különbség, amivel önök nem számolnak, és ezt jelenti, hogy Magyarországon az orosz propaganda nyerésre áll. Elképesztő! [[Zaj, közbeszólások a kormánypárti sorokból.]] Elképesztő bizony! Az orosz propaganda nyerésre áll, és ebben a kontextusban számomra értelmezhetetlen az a kérés, hogy önök gyors reagálásra kérnek felhatalmazást, amikor már évek óta nem lépnek fel az orosz propagandával szemben a saját médiumokban, sehol. Ez megy, ezt kell cáfolni nap mint nap. Tudják, ha gondolják, fordítsuk meg ezt a kérdést. Azt szokták mondani, hogy Magyarországon béke kell hogy legyen, ne kerüljünk bele ebbe a háborúba, Magyarország, illetve a kárpátaljai magyarság számára az a legfontosabb, hogy Magyarország kimaradjon ebből a háborúból. Egyetértünk, nincs közöttünk ebben vita. [[Felzúdulás, közbekiáltások a kormánypárti sorokból, köztük: Akkor miért küldenétek fegyvereket?]] Legyen béke, de ne legyen vészhelyzet! Önök azt is mondják, most is, hogy ne küldjünk fegyvereket. Rendben van. Önök tudják, rendben van, önök vállalják ezért a felelősséget a NATO-partnerekkel szemben, nincs mit ehhez hozzátennünk, de legalább annyit tegyenek meg, hogy a saját médiájukban az orosz propagandát kipucolják, mert ez így jelen pillanatban vállalhatatlan. Mondják már el nekem, hogy amikor Ukrajnában véget ér a háború, márpedig véget fog érni, Ukrajna túl fogja ezt élni, és remélhetőleg Ukrajnát majd újra lehet építeni, akkor önöknek le kell majd ülni az ukrán partnerekkel tárgyalni; és amikor meg fogják kérdezni, hogy mi volt a kárpátaljai magyarellenes felvonulás, mik voltak azok a náci szlogenek, mik voltak azok a mondások, azok a tettek, azok a törvények, amelyek a magyar kisebbség ellen irányultak, akkor önök meg milyen pozícióba fognak kerülni, miközben a hátországukban meg azt terjesztik, hogy Volodimir Zelenszkij egy drogos milliárdos, hogy népirtást folytat le Ukrajna, aki egyébként egy náci állam? Hogyan fogják ezt megvalósítani? Árulják már el nekem! Valószínűleg sehogy, de tudják, amikor véget ér a háború, akkor a diplomáciáé lesz a főszerep újra, és a diplomáciában a gesztusoknak komoly értéke van. [[Az elnök a csengő megkocogtatásával jelzi az időkeret leteltét.]] Arra kérem önöket, tegyenek egy gesztust, és pucolják ki a médiájukat, legyen ez az új kormánynak az egyik első feladata. Köszönöm szépen. [[Taps a Momentum és a Párbeszéd soraiban. Közbeszólások a kormánypárti sorokból, köztük: Nyertünk egy újabb bohócot.]]"
5,u2022-06-08-9,OTHER,Mi Hazánk-frakció,-0.95458984375,2022-06-08,0.9922007918357849,"Köszönöm a szót. Tisztelt Országgyűlés! A kormány és az elvtelenül egyesült ellenzék sajnos kinyilvánította, hogy támogatja Ukrajna mielőbbi, lényegében feltétel nélküli európai uniós tagságát, amivel háborúba sodorhatja hazánkat a globalisták parancsára, így elárulva a magyar nemzeti érdekeket. Ukrajna EU-felvételének támogatásával magunkra vonják Oroszország dühét, valamint óriási pénzügyi és gazdasági terhet is jelentene. Az oroszok elleni embargó így is felbecsülhetetlen károkat okozott a magyar gazdaságnak, emiatt is tovább emelkednek az árak, erősödik az infláció, és mindez ellátási zavarokat is okozhat. Most már végre a magyar érdek legyen az első! Sajnos, a kormány is csak az energiahordozók ügyében emelte fel a szavát, miközben csendben asszisztált a magyar gazdaságot, különösen a magyar mezőgazdaságot sújtó embargókhoz az elmúlt években. Ezért a Mi Hazánk Mozgalom azt kéri a magyar kormánytól, hogy ne provokálja az oroszokat Ukrajna feltétel nélküli EU-csatlakozásának támogatásával, ahogy nemrég a háborús veszélyhelyzet kihirdetésével, katonai készülődéssel tette és teszi sajnos. Nem támogattuk a kormány alaptörvény-módosító javaslatát, mely a veszélyhelyzet jogállásának kiszélesítését célozta a szomszédos országokban zajló háborús helyzetekre való hivatkozással. A koronavírus után láthatóan új apropót keresett a kormány, hogy rendkívüli jogrendben továbbra is korlátozások között tarthassa a magyar embereket, de rávilágítottunk annak álságosságára. [[9.30]] A háborús veszélyhelyzet kihirdetése ugyanis fegyveres készülődést is jelent, diplomáciailag is rossz üzenete van. Inkább a külföldi, NATO-harccsoportokat Magyarországra beengedő kormányhatározatot kellene visszavonni, mert hazánk katonai felvonulási területté tétele okoz igazi veszélyhelyzetet hazánkra nézve. Miután a kormány korábbi ígérete ellenére mégis engedélyezte a NATO-csapatok hazánkba telepítését az amerikai-orosz háború keretében, a Mi Hazánk maradt az egyetlen párt, mely Magyarország függetlensége mellett szót emel. Idegen haderőknek nincs helyük hazánkban, Magyarország a magyaroké. A pápai bázisrepülőtérre települt, döntően amerikai nehéz légiszállító ezrednek sem volna keresnivalója hazánkban. NATO-tagságunkból adódó szerződéses kötelezettségünk csak arra volna, hogy egy másik tagállam megtámadása esetén segítsünk annak védelmében, de Ukrajna nem NATO-tag. A Mi Hazánk Mozgalom ezért ellenzi a kárpátaljai magyar nemzetrésszel szemben elnyomó politikát folytató, soviniszta Ukrajna katonai támogatását, illetve az amerikai érdekek kiszolgálását. Elfogadhatatlan az is, hogy a kormány mégis engedélyezte a közvetve Ukrajnába való fegyverszállítást Magyarországon keresztül, egyelőre még csak közvetve, egy másik NATO-tagállamon keresztül, de hazánk területét is felhasználva. A Mi Hazánk Mozgalom tehát ellenzi hazánk ilyen típusú részvételét is a háborúban. Beláthatatlan következményekkel jár az idegen haderők magyarországi állomásoztatása és hazánknak az orosz nukleáris erők célpontjává tétele. Ukrajna területi integritásának hajtogatása helyett a magyar kormánynak inkább azt kéne megakadályoznia, hogy a kárpátaljai magyarokat golyófogónak használják, mert ez nem a mi háborúnk. A Magyar Honvédség ne legyen az atlantista katonai szövetség feláldozható segédcsapata. A magyar nemzet számtalan fiát áldozta az idegen érdekekért vívott háborúkban, itt az ideje e rossz hagyomány megszakításának. Ma már sajnos csak a Mi Hazánk képviseli az 1848-as márciusi ifjak követelését, miszerint magyar katonáinkat ne vigyék külföldre, a külföldieket vigyék el tőlünk. Ellenezzük a Magyar Honvédség külföldi megszállásokban való részvételét is idegen érdekek szolgálatában, az Afganisztánban, Irakban, Maliban és hasonló megszállásokban való részvételünkre költött milliárdokból inkább vonzóbb itthoni javadalmazást és modernebb felszerelést, komolyabb hazai hadgyakorlatokat biztosítanánk honvédeink számára. A külföldi szolgálatokat előtérbe helyező, moduláris rendszerű haderőfejlesztés helyett a haza védelmét önállóan ellátni képes honvédség összfegyvernemi fejlesztését és tervezését szorgalmazza a Mi Hazánk honvédelmi programja, ajánlom tehát mozgalmunk [[Az elnök megkocogtatja a csengőt.]] szakpolitikáját megfontolásra a nemzeti függetlenség megteremtése érdekében. Köszönöm szépen. [[Dr. Apáti István tapsol.]]"
5,u2022-03-10-2-1,OTHER,Párbeszéd-frakció,-0.9677734375,2022-03-10,0.9968928098678589,"Köszönöm a szót, elnök úr. Tisztelt Országgyűlés! Kedves Polgártársak! Akik követik a parlamenti közvetítést, azt hiszem, azok azt láthatják, hogy miközben az ellenzéki padsorok tele vannak, a kormánypárti képviselők nem jöttek be a parlamentbe, nem végzik el a munkájukat, nem vesznek részt azon a rendkívüli ülésen, amelyet azért kezdeményeztünk, hogy elítéljük Vlagyimir Putyin agresszióját, azt az orosz katonai agressziót, amely létében fenyegeti Ukrajnát, és fenyegeti minden ott élő ember életét, ukránokét ugyanúgy, mint a kárpátaljai magyarokét. Nem jöttek be a fideszesek azért, hogy elítéljük ezt az agressziót, és hogy kifejezzük a béke melletti kiállásunkat, kifejezzük a közös európai fellépés melletti kiállásunkat, és hogy határozottan követeljük a kormánytól, az Országgyűlés utasítsa a kormányt arra, hogy foganatosítsa azokat a szankciókat, amelyeket az Európai Unióban és a NATO-ban közösen elhatároztunk, hiszen azt látjuk, hogy Orbán Viktor még mindig pávatáncot folytat, még mindig megpróbálja kiszolgálni Vlagyimir Putyin érdekeit is, még mindig megpróbálja lassítani a közös és hatékony európai fellépést, még mindig az orosz érdekeket képviseli az Unióban és a NATO-ban. Orbán Viktor Putyin és a folytonos harc híve. Ehhez képest hirdet ő békét és stratégiai nyugalmat, miközben tudjuk, hogy békét, biztonságot és nyugalmat csak a kormányváltás adhat. Hogyan hozhatna békét egy olyan kormányfő, aki 12 éve folyamatosan harcol mindenki ellen? Már 2010-ben harcot hirdetett, először egy meglehetősen nevetséges ügyben: a pálinkafőzés szabadsága miatt hirdetett szabadságharcot Brüsszellel szemben, de aztán nemcsak Brüsszel és az Európai Unió ellen harcolt, legalábbis szavakban, de harcolt a szegények ellen, a menekültek ellen, a szexuális kisebbségek ellen, a hajléktalan emberek ellen, a romák ellen, a női egyenjogúság ellen, a zöldfordulat ellen. Minden ellen harcol Orbán Viktor, ami fontos lenne ebben az országban, támogatásra érdemes lenne ebben az országban. És miközben harcot hirdet, a valódi háborúit sorra elveszíti. Elveszítette a háborút az államadósság ellen, a költségvetési hiány ellen, az infláció ellen, a drasztikus forintgyengülés ellen, a szegénység terjedése és mélyülése ellen. Tehát ez az Orbán Viktor, aki állandóan harcban van néha fontos, néha teljesen méltatlan célokért, most hirtelen a béke nagykövete lett: Orbán Viktor fehér galambként olajággal a csőrében csapkod itt körülöttünk, hát nem csoda, hogy nem lehet komolyan venni, és közben stratégiai nyugalmat hirdet. Ez a stratégiai nyugalom valójában az a csendes sunnyogás, amivel megpróbál észrevétlenné válni, amivel megpróbálja elkerülni a lelepleződést, azt a kettős beszédet, annak a lelepleződését, amit az elmúlt hetekben folytatott. Teljes a hitelvesztés, és ezt a magyar emberek pontosan látják. Ebben az országban tájékozott ember nem ad hitelt ennek a hirtelen békepárti fordulatnak. Ebben az országban minden tájékozott, jó szándékú ember pontosan tudja, hogy a biztonságot nem Orbán Viktor Putyin-barát kormánya, hanem a NATO- és az európai uniós tagságunk garantálja. A biztonságot akkor tudjuk elérni, akkor tudjuk kivívni, ha úgy tetszik, ha kormányt váltunk, ha megszabadulunk Putyinék csatlósaitól, ha távol tartjuk a hatalomtól azt az embert, akinek a hatalom szeretete a legfontosabb, és aki most hiába prédikál a szeretet hatalmáról, hamisan cseng a szava. Az most a dolgunk tehát, hogy minden polgártársunknak felhívjuk a figyelmét erre a hiteltelenségre, felhívjuk a figyelmét arra, hogy Márki-Zay Péter és az Egységben Magyarországért az az erő, amely biztonságot teremthet Magyarországon, biztonságot teremthet fizikai értelemben, biztonságot teremthet az energiaellátás terén, biztonságot teremthet jogállami értelemben, és minden értelemben, hiszen ez az, amire ma Magyarországnak a leginkább szüksége van. Azt látjuk, hogy a kormány kapkod, káoszba taszítja az országot, egy óra múlva sajtótájékoztatót tart arról, hogy az üzemanyaghiányt hogyan próbálja orvosolni, hogy az elszállt euróárfolyamot hogyan próbálja kezelni, hogy a gazdasági válság terjedését hogyan próbálja teljesen sikertelenül véghez vinni. Úgyhogy ezt a káoszkormányzást kell végre lezárni, és a kormányváltással elhozni a béke és a nyugalom korszakát. Köszönöm, hogy meghallgattak."
5,u2022-03-10-1-1,OTHER,Párbeszéd-frakció,-0.97265625,2022-03-10,0.994432270526886,"Köszönöm. Tisztelt Képviselőtársaim! Ez az egyik utolsó parlamenti ülésnap, és itt az ideje, hogy búcsút vegyünk Orbán Viktortól és az elmúlt 12 év pusztító kormányzásától. Szó szerint pusztító, hiszen a szomszédunkban egy olyan háború zajlik, amit Orbán Viktor kebelbarátja, Vlagyimir Putyin indított Ukrajna ellen. Putyin Oroszországa egy olyan háborút indított, ahol rákos gyerekeket használnak az orosz propagandára a hospice-ház udvarán, ahol tegnap már egy szülészetet bombáztak le, ahol terhes nőket kellett kimenekíteni. S mindeközben mit hallunk Orbán Viktortól, miközben egy háború zajlik [[Kezével idézőjelet mutat.]] : „stratégiai nyugalom kell”. De pontosan tudjuk, látjuk, hogy mit jelent ez a stratégiai nyugalom. Az elmúlt egy hét leforgása alatt Orbán Viktor a következőket adta elő stratégiai nyugalom címen, ezt képviselőtársam, Harangozó Tamás tökéletesen összefoglalta: a NATO megvéd minket, a NATO nem véd meg minket; meg tudjuk magunkat védeni, nem tudjuk magunkat megvédeni; nem jöhetnek be a NATO-katonák, bejöhetnek a NATO-katonák; támogatjuk a szankciókat, nem támogatjuk a szankciókat; megszavaztuk a szankciókat, nem szavaztuk meg a szankciókat; nem is azokat a szankciókat szavaztuk meg, ja, de, mégis azokat a szankciókat szavaztuk meg, de Brüsszel és a baloldal a hibás. Ez a hablatyolás Orbán Viktor stratégiai nyugalma. Orbán Viktornak igazából fogalma sincs, hogy mit kell mondania, hogy mit kell cselekednie. És most tudja pontosan, hogy nagy bajban van a keleti nyitás nagy bajnoka, tudja, hogy a magyar emberek Európát és a szabadságot választották, és nem Putyint, Oroszországot és a diktatúrát. Mi az egységes ellenzékben viszont korábban és most is a szabadságot választjuk, az Európai Uniót választjuk, a NATO-t választjuk, mert ezek azok a közösségek, amelyek hosszú távon tudják garantálni Magyarország biztonságát és a magyar emberek megélhetését. Ha most Orbán Viktor behódol Putyinnak, akkor hazánk annyira Oroszország ölelésébe kerül, hogy soha nem kerülünk ki az orosz medve karmai közül. Mert ne gondoljuk azt, hogy Putyin meg akar állni Ukrajnánál, ez csak az első lépés. Putyin új Szovjetuniót akar építeni, és Orbán Viktor a stratégiai sunnyogásával ehhez asszisztál. Mi az ellenzékben viszont nem kérünk Putyinból, nem fogjuk hagyni, hogy a harminc éve nehezen kivívott szabadságunkat most újra elvegye tőlünk Orbán Viktor. És ez az áprilisi választás egyik komoly tétje: Oroszország ölelése vagy a szabadság és Európa. Orbán Viktor azt mondta, hogy az Európai Unión kívül is van élet. Tudjuk, hogy ő már ebben gondolkodik. Mi az ellenzékben viszont a Nyugatot választjuk és nem a Keletet, az uniós tagságot választjuk és nem az orosz gyarmatosítást, a szabadságot választjuk és nem a diktatúrát. De az uniós tagságunk mellett, tisztelt képviselőtársaim, van egy másik nagyon nagy tétje is az április 3-ai választásnak, ez pedig a megélhetésünk. Orbán Viktor nemcsak a külpolitikájában bukott meg, hanem elbukta az infláció elleni harcot és a forint megvédése elleni harcot. 12 év kormányzás után az euró 400 forint, 12 év kormányzás után 15 éves csúcson van az infláció, miközben még Romániában is megfékezték a pénz romlását és az áremelkedést. De nézzük meg, hogy mit jelent ez a gyakorlatban. A KSH szerint egy kezdő pedagógus béréből 11 200 forintot lehet költeni hetente élelmiszerre. Hát, én elmentem vásárolni, tisztelt képviselőtársaim, és csak a legszükségesebbeket vettem meg kenyeret, olajat, hagymát [[Közbeszólás a kormánypártok oldaláról: Parizert.]] répát, tésztát, zellert, lisztet [[Nacsa Lőrinc: Összeköltöztetek a Jakabbal? Derültség.]] krumplit. Ennyi jut ma, itt a számla [[Felmutatja.]] , ennyi fér bele ma Magyarországon 11 200 forintba egy hétre, ennyit adnak önök egy kezdő pedagógus béréből. Tudják, hogy mi jön ebből ki? Krumplis tészta, krumplifőzelék, túrós tészta, egy zöldségleves és hús hetente egyszer; zöldség és nyers gyümölcs nincsen. Itt a számla [[Felmutatja a számlát.]] , ennyi jár 12 év kormányzás után önöktől a pedagógusoknak, ápolóknak, szociális dolgozóknak: krumplis tészta egy héten keresztül. A nyugdíjasoknak még ennyi sem jár. [[8.10]] Elbukták önök a megélhetési harcot [[Az elnök csenget.]] ahogy elbukták az egész kormányzást is. A magyar emberek olyan kormányt érdemelnek, amely garantálja a megélhetési biztonságukat. Ezt pedig csak a Márki-Zay Péter vezette ellenzék tudja elhozni Magyarországnak [[Németh Szilárd István: Megérkeztünk.]] , mert csak az új kormány kapja meg az Európai Uniótól azt az önök miatt visszatartott 16 000 milliárd forintot, ami jár Magyarországnak. Ha önök maradnak kormányon, ezt nem kapjuk meg. Az új kormánnyal az uniós támogatásokból, az önök lopásainak megállításával viszont újra megteremtjük a biztonságot és a jólétet. [[Németh Szilárd István közbeszól. Az elnök csenget.]] Április 3-a tétje ez: Orbán Viktor és az elszegényedés, vagy egy új kormány és a felemelkedés. Tessék választani!"
6,u2021-02-22-239,Fidesz-KDNP,KNDP-frakció,0.865234375,2021-02-22,0.9898989796638489,"Köszönöm szépen az államtitkár úr válaszát. Engedje meg, hogy ezúton is megköszönjem, és kérem, továbbítsa a Magyar Honvédség állománya felé a köszönetünket innen a parlamentből, hiszen valóban számíthatunk rájuk, számíthattunk az elmúlt időszakban is, fontos, hogy érezzék, hogy mi is segítjük az ő munkájukat költségvetéssel és természetesen politikai hozzáállással. A jövőben is megadunk minden támogatást, hogy ezt a védelmező, óvó munkát el tudják látni. [[18.00]] Egy dologra hadd hívjam fel még a figyelmet, egy történelmi visszatekintés néhány másodpercben. Az első világháború időszakában is számos járvány dúlt, az első világháborút majdnem ha előbb jelentkezett volna a spanyolnátha az döntötte volna el, hála a jóistennek végül is, bár nyilván sokan meghaltak akkor, de hála istennek, a háború lezárult, és bizony az oltásnak a fontossága, a védőoltás fontossága ott is felmerült. Én azt hiszem, hogy a történelemből érdemes tanulnunk, tehát fontos, hogy az oltás is megfelelően haladjon az oltási terv alapján, de nagyon fontos, hogy továbbra is megadjunk minden támogatást, állami, kormányzati támogatást a hazánk biztonságát és a magyar emberek egészségét védelmező állami szerveknek, így a Magyar Honvédség katonáinak is. Még egyszer nagyon szépen köszönjük a válaszát, és gratulálunk a katonáinknak. [[Taps a kormánypártok soraiban.]]"
6,u2019-10-22-103,Fidesz-KDNP,KNDP-frakció,0.85498046875,2019-10-22,0.9932670593261719,"Köszönöm szépen a szót. Tisztelt Elnök Úr! Tisztelt Országgyűlés! Magyarország és Georgia között egyre erősödő és szoros baráti kapcsolat áll fenn, a politikai és kulturális kapcsolatok a két ország között kiválóak. Magyarország és Georgia olyan történelmi kapcsolatban van, hogy a két ország sosem volt háborúban vagy haragban, vagy konfliktusban egymással, és azt gondolom, ez a mostani politikai és földrajzi térképet tekintve nagy szó és nagy érdem. Georgia több szállal kötődik hozzánk, mint azt első pillantásra gondolnánk, és a több mint háromezer éves gazdag kultúrája igencsak tiszteletet és elismerést követel. Azt látjuk, hogy napjainkban egyre több magyar ember érdeklődik a georgiai turizmus iránt, egyre többen választják pihenésük, nyaralásuk vagy éppen telelésük helyszínének Georgiát, és a georgiai emberek között is egyre népszerűbb célpont Magyarország. Az élénkülő turisztikai kapcsolatokat jól mutatja akár az egyik fapados légitársaság járata Kutaisziba, akár pedig a georgiai légitársaság budapesti járata, amelyet tavaly indított el. Azt gondolom, ezek is hozzájárulnak a két ország közti kapcsolat fellendüléséhez. Álláspontunk szerint, ami Magyarország és Georgia közötti egyezmény, azt mindet támogatni kell. Én a georgiai baráti tagozat elnökeként is csak üdvözölni tudom a mostani megállapodást is. Magyarország leghatározottabb támogatója Georgia euroatlanti integrációjának, ezt több alkalommal is kifejeztük feléjük, és azt gondolom, a jó viszony is azon alapul, hogy mi azt gondoljuk, hogy mind a NATO-nak, mind pedig az Európai Uniónak gyorsabban és határozottabban kellene nyitnia az ország felé. Nagyon fontosnak tartom, hogy Magyarország évente nyolcvan georgiai ösztöndíjas hallgatót fogad, és ők megismerhetik Magyarországot, megismerhetik Magyarország kultúráját, itt tanulhatnak, hogy aztán a jó hírünket hazavigyék, és tovább erősítsék a két ország közötti kapcsolatot. Magyarország támogatta 2016-ban az Európai Unió és Georgia közötti vízummentes szabad utazást, valamint az EU és Georgia között az ezt megelőző bizottsági ciklusban megkötött számos egyezményt, mert a mostani bizottsági ciklusban sajnos ez egy kicsit lelassult. A mostani egyezményre rátérve: az együttműködés formáiban nagyon fontos, hogy a felek kérésére önkéntes segítségnyújtás valósulhat meg, polgári vészhelyzet esetén megelőzéssel, felkészüléssel, elhárítással kapcsolatos információcsere, dokumentációk cseréje, mentőcsapatok felszerelése, szakértői találkozók, cserék és képzések megszervezése, projektek és kutatások közös tervezése és fejlesztése tud majd megvalósulni. Éppen ezért ezt a javaslatot és az egyezmény kihirdetését a KDNP-frakció támogatja. Köszönöm szépen. [[Taps a kormánypártok soraiban.]]"
6,u2018-11-12-35,Fidesz-KDNP,Fidesz-frakció,0.853515625,2018-11-12,0.9892699122428894,"Köszönöm a szót, igen tisztelt elnök úr. Tisztelt Szószóló Asszony! Tisztelt Országgyűlés! Magyarországnak Lengyelország ezer éve állandó barátja. Ezer esztendeje közös úton járunk, összeköt bennünket a szabad élet vágya és a független államiság iránti remény. Összeköt a keresztény és európai kultúra és az, hogy esetleges vitáink vagy félreértéseink ellenére mindig számíthattunk egymásra. Számíthattunk egymásra, amikor beszorulva Kelet, Nyugat és Dél birodalmai között harcoltunk a szabadságunkért, kultúránk, anyanyelvünk és életmódunk megőrzéséért, nemzeti közösségeink megmaradásáért. Nemcsak sorsunk közös, közös hőseink vannak a sok évszázados szabadságküzdelmekben. Lengyelország száz esztendeje nyerte vissza független államiságát. Ha született igazságos döntés az egyébként számtalan államnak tragikus következményekkel járó, Franciaországban meghozott békék létrehozatalakor, akkor a lengyel államiság visszaállítása az volt 123 esztendő után. Örömteli, de rendkívül nehéz idők vártak ezután is a lengyelekre, meg kellett küzdeniük kivívott függetlenségükért, miközben egy új államot kellett alapítaniuk a három birodalomtól visszakapott hazájukban. Magyarország számára 1918 novembere nehéz hónapokat és éveket hozott, amelyek a trianoni tragédiához vezettek. Arra azonban büszkék vagyunk, hogy ezekben a rendkívül nehéz időkben is tudtunk támogatást nyújtani a lengyel hazafiaknak, akik akkor szabadságukért küzdöttek. A sorsdöntő ütközetnél, a visztulai csoda idején a magyar lőszerszállítmány is hozzájárult ahhoz, hogy megmaradhatott a szabadságát frissen visszanyert Lengyelország függetlensége. Megmaradt a lengyel szabadság, és a lengyel hadsereg meg tudta akadályozni, hogy a bolsevikok 20 évvel korábban foglalják el Közép-Európát és talán egész Európát is. A második világháború vége, függetlenül attól, hogy a világháború alatt ki mikor, milyen formában, melyik oldalon állt, ki mikor szállta meg az országot, mindkét nép számára újabb elnyomatást hozott. A kommunista diktatúra alatt mindkét nép rendkívül sokat szenvedett, a bajban is barátok maradtunk azonban. Hosszasan sorolhatnánk a példákat, miként leltek oltalomra nálunk a honi hadsereg katonái, miként lett 1956-ban a poznańi tüntetésekből magyar forradalom, mit jelentett 1956 Lengyelországban, és mit jelentett a szolidaritás Magyarországon, mit jelentett a gdański hajógyár, és mit jelentett II. János Pál pápa személye és a közösen megélt rendszerváltozás élménye. Tisztelt Országgyűlés! A lengyel-magyar barátság éppen ezért egyáltalán nemcsak a múlt, hanem a jelen realitása és a jövőbe vezető út is. A két ország közötti történelmi kapcsolat minden korábbinál jobb megértést tesz lehetővé, és alapja a visegrádi négyek közös együttműködésének az Európai Unióban és Európa egészében. Ha napjainkban is szabadon akarunk élni, ha meg akarjuk őrizni kultúránkat és nyelvünket, életmódunkat és nemzeti közösségünket, akkor továbbra is barátokként kell együtt dolgoznunk. Kövér László házelnök úr utalt rá a Piłsudski-szobor avatásakor a XII. kerületben, hogy sorsközösségben vagyunk, sorsközösségben vagyunk a lengyelekkel egy olyan Európában, amely mind a sorsot, mind pedig a közösséget megtagadja, illetve vita tárgyává teszi. Ezért a 100. születésnapon, a lengyel államiság 100. éves centenáriumán Isten éltesse Lengyelországot, Isten éltesse minden kedves barátunkat Lengyelországból!"
6,u2020-06-03-25,Fidesz-KDNP,Fidesz-frakció,-0.8173828125,2020-06-03,0.9922584891319275,"Köszönöm szépen, elnök úr. Tisztelt Képviselőtársaim! Tisztelt Ház! A XX. századi magyar történelem legtragikusabb eseményét és az ezeréves Magyarország megszűnését együtt jelenti Trianon. A gyalázatos, igazságtalan békediktátumot száz éve, 1920. június 4-én kényszerítették a világháborúban győztes hatalmak Magyarországra. Bár a győztesek kimondták a halálos ítéletünket, felálltunk, és ma, száz évvel a csonkítás után Magyarország még mindig megvan, és soha nem volt olyan erős, mint ma. Tisztelt Ház! Trianon a szívünkben él, a szívemben él. Azért is szólok most, mert az én személyes sorsom is összekapcsolódik Magyarország szétdarabolásával, mert Marosvásárhelyen, Erdélyben magyarnak, de román állampolgárnak születettem. Sokan vannak itt a tisztelt Házban, akiknek felmenői az elcsatolt területeken születtek, de tudomásom szerint a képviselők közül egyedül én születtem odaát. Nem gondoltam volna negyven évvel ezelőtt az 1557-ben alapított Bolyai Farkas Gimnázium tanulójaként, hogy magyar állampolgárként a magyar Országgyűlésben leszek képviselő. A Jóisten megadta ezt a lehetőséget nekem, de az elmúlt tíz év megadta a lehetőséget a határon túli nemzettársainknak is, hogy magyar állampolgárok legyenek, és azt, hogy ma egy egységes magyar nemzet tagjai lehetnek. Az elmúlt száz évben mi, magyarok sok mindent megéltünk. A részleges revízió után háború és 45 év kommunista sötétség következett. 45 évig itt, Magyarországon is úgy tanították, hogy a haza és a magyar nemzet véget ér Ártándnál vagy Tompánál, a hivatalos történetírás elhallgatta, hogy három és fél millió magyar él határon túl a Kárpát-medencében. A 10 millió magyarban gondolkodó kommunista világot Antall József a 15 millió magyarra vonatkozó kijelentésével lezárta. Emlékszem a miniszterelnök úr kijelentésére, együtt sírtunk a családdal és sok százezer magyarral a világban: végre mi is fontosak vagyunk, nemcsak mi akarjuk a magyar hazát, Magyarország is akar minket. Pedig úgy éltünk évtizedeken keresztül, milliók a határ másik oldalán, hogy természetesnek vettük, hogy magyarok vagyunk, magyar idő szerinti szilveszterkor mindig könnyes szemmel énekeltük a Himnuszt, és mintha végső csatába mentünk volna, imádkozva szurkoltunk Magyarországnak a román-magyar labdarúgó-mérkőzések előtt. Tisztelt Ház! A traumát teljesen nem lehet feldolgozni, de bizonyos mértékben muszáj, hiszen az élet már 1920. június 5-én is ment tovább az élet parancsa ilyen. Másrészt viszont a kommunista elhallgatás miatt keveset beszéltünk az elmúlt száz évben a magyarság igazságtalan, kollektív megbüntetéséről és rengeteg magyar ember személyes tragédiájáról. Sokakat megöltek, százezrek menekültek, éltek vagonokban, számtalan sérelem érte a magyarokat, rengeteg ember életét nyomorították meg. Az elcsatolt területeken ma is nap mint nap szembejön velünk Trianon, akár úgy, hogy nem vehetik fel a magyarok a magyar állampolgárságot, nem beszélhetnek az anyanyelvükön, bezárják az iskoláikat, vagy éppen az államelnök uszít nemzettársaink ellen. Tisztelt Ház! A rendszerváltás után, az egymásra találás harminc éve alatt nagy utat jártunk be. A lélekben 15 millió magyart képviselő Antall-kormányt követő Horn-kormány, még ha eltérő hangsúlyokkal is, de magyar nemzetben gondolkodott. Ez a politika az első Fidesz-kormánnyal új fokozatba kapcsolt, látványosan emelkedett a támogatások mértéke, közjogi értelemben is új szakasz következett a státusztörvénnyel. Ezt állította le a Gyurcsány-kormány, és megásta saját sírját is 2004. december 5-én. 2010 után a második Orbán-kormány egy új paradigmát hirdetett, amelynek fundamentuma az alaptörvényi felelősség, az erre épülő kettős állampolgársági törvény és a június 4-ét a nemzeti összetartozás napjává nyilvánító törvény. Elfelejteni sosem tudjuk Trianont, viszont szembe kell néznünk a realitásokkal. Úgy birkóztunk meg a traumával, hogy közben nem pusztultunk bele, sőt az elmúlt években megerősödtünk. [[10.10]] Soha nem voltunk olyan helyzetben, mint ma. Ma egy erős Magyarország vág neki a következő száz évnek, egy olyan helyzetben, amikor ismét egymásra találtak a magyarok a Kárpát-medencében, és egy szélsőséges párt kivételével ma már a magyar társadalom érti és érzi Trianont, rádöbbent az igazságtalanságra, és nem csodálkozik, ha egy szabadkai, kassai, lendvai, eszéki, csíkszeredai, beregszászi magyar magyarul beszél. Ugyanakkor véget ért a száz év magány: ma vannak szövetségeseink, vannak sikereink. Szerbiával soha nem voltak olyan jók a kapcsolatok, mint ma. Szlovákiával a V4 keretén belül nagyon sok kérdésben egyetértünk, bár vannak még megoldandó ügyek. A szerb példa is bizonyítja, hogy nem a magyarokon múlik az, hogy ma nincs jó viszonyunk Ukrajnával vagy Romániával. Tisztelt Ház! Ami igazságtalan volt akkor, az ma is az. Soha nem felejtünk! Gyermekeinkkel meg kell ismertetni a múltat, büszke magyarnak kell nevelni őket. Túléltük az elmúlt száz évet, és ma mi vagyunk a Kárpát-medence legnagyobb nemzete. Dolgozni kell a jogi, kulturális és gazdasági alapok további fejlesztéséért a nemzet további építése érdekében. Határon innen és túl készen állunk a következő száz évre. Magyarország mindenekelőtt, a Jóisten mindannyiunk fölött! Köszönöm szépen."
6,u2015-11-16-1,Fidesz-KDNP,Fidesz-frakció,-0.87255859375,2015-11-16,0.9896115660667419,"Tisztelt Elnök Úr! Tisztelt Képviselőtársaim! Tisztelt Ház! Első szavunk ma is a részvété, ezúton is tolmácsolom a magyarok és Magyarország részvétét Franciaországnak és a francia népnek, együtt érzünk velük, és mellettük állunk a bajban. Tisztelt Ház! Az Európai Uniót megtámadták, és mi is veszélyben vagyunk. François Hollande, a Francia Köztársaság nagyra becsült elnöke szerint, ami történt, az háborús tett. Ha ez így van - márpedig így van -, akkor tudnunk kell, hogy nem csak Franciaország és a francia nép áll háborúban. Franciaország az Európai Unió tagja. Innen nézve Párizsban az Európai Uniót támadták meg; tagjai vagyunk, tehát ez a mi ügyünk is. Ami péntek éjszaka történt, az megtörténhet más helyeken is Európa-szerte. Mi sem vagyunk biztonságban. Itt az idő, hogy az Európai Unió vezető politikusai is ráébredjenek és megértsék, hogy mi a tét. Tegyük fel az egyszerű kérdést: mi az emberségesebb? Ez idáig mi, magyarok azon voltunk, hogy lezárjuk a határt a Közel-Keletről és az Afrika felől érkező áradat előtt. Meg is kaptuk a magunkét, hogy ez nem emberséges. De itt van előttünk a kérdés: mi az emberségesebb? Lezárni a határokat az illegális határsértők előtt, vagy ártatlan európai polgárok életét kockára tenni? Az élethez való jog minden más jogot megelőz, mint ahogy az önvédelem joga is erősebb minden másnál. Semmiféle ideológia vagy gazdasági érdek miatt nem tehetjük ki életveszélynek az európai polgárokat. Akárhogy is, azt látjuk, hogy az Unió sodródik; gyenge, bizonytalan és bénult. Tanácskozás és konferencia van rogyásig, de megoldások nincsenek. Ideológiák hálójában vergődünk, ahelyett, hogy a józan ész és saját kulturális hagyományaink alapján cselekednénk. Számos európai ország vezetője a mai napig azon agyal, hogy miképp oldják meg a bevándorlók tömegeinek beszállítását és befogadását, ahelyett, hogy közösen gyakorlati lépéseket tennénk végre az áradat megállítására. Brüsszelben még mindig azt állítják, hogy a bevándorlás jó dolog, miközben napról napra újabb bizonyítékokat kapunk arról, hogy a bevándorlás rossz dolog. Nem win-win, vagyis kölcsönös nyertes, hanem lose-lose, kölcsönös vesztes ez a helyzet. Tisztelt Ház! Mi úgy érezzük, hogy Európa léte a tét. Brüsszel azonban rossz üzeneteket, újabb és újabb meghívókat küld a migránsoknak, ahelyett, hogy megüzennénk nekik végre határozottan és becsületesen, hogy itt egyáltalán nem az várja őket, amire ők számítanak. Tisztelt Ház! Többször figyelmezettük az Európai Unió vezetőit, hogy ne hívják be ezeket az embereket Európába. Mindenki, aki józan ésszel végiggondolta a korlátlan népvándorlás lehetséges következményeit, tisztában lehetett azzal, milyen veszélyeket rejt magában a határainkon illegálisan, ellenőrizetlenül beáramló tömeg. Az európai és az amerikai biztonsági szakemberek, titkosszolgálati, hírszerzési főnökök, rendőri vezetők folyamatosan figyelmeztették Európát a terrorveszély növekedésére. Minden politikus, Európa összes vezetője tudott a veszélyről. A görögök pedig már régen megmondták, még a nyár elején, egyáltalán nem zárható ki dzsihádisták érkezése a migránstömeggel. A józan ész talajáról szemlélve egyértelmű volt: egész egyszerűen nem szabad tömegeket ellenőrizetlenül beengedni, olyan emberek százezreit, akikről nem tudjuk pontosan, honnan jönnek, nem tudjuk, hogy kicsodák, és nem tudjuk, hogy mit akarnak, ráadásul, tisztelt Ház, olyan területekről, ahol az európai államok éppen katonai akciókat hajtanak végre. Ilyen még soha nem fordult elő: olyan területekről engedünk be, sőt szállítunk be ellenőrizetlenül százezreket, amelyekkel az Európai Unió hadban áll. Bebizonyosodott, hogy a terroristák tudatosan és jól szervezetten arra használják föl a népvándorlást, hogy elvegyüljenek az otthonukat a jobb élet reményében elhagyó emberek tömegében. Nem gondoljuk azt, hogy mindenki, aki onnan jön, terrorista. De nem tudjuk, senki sem tudja megmondani, hogy hány terrorista érkezett a migránsok között eddig, hányan vannak már itt, és hányan érkeznek még nap mint nap. Terroristából egy is sok. Belegondolni is rossz, hogy hazánk területén hány terrorista mehetett át. Ideje ennek véget vetni egész Európában. Tisztelt Képviselőtársaim! Minden józanul gondolkodó ember számára világos, hogy Európa nem bír el ennyi embert. Mindannyian tudjuk, hogy az európai gazdaság nem tud megbirkózni ekkora teherrel, de a pénzügyi és gazdasági realitásokon túl a népvándorlás három olyan súlyos veszélyt jelent, ami külön-külön is kellő indok az emberáradat visszaszorítására. [[13.20]] Először is: péntek éjjel megtapasztalhattuk, hogy a népvándorlás hatványozottan növekvő terrorveszélyt jelent, sőt ma már nem terrorveszélyről, hanem tényről, vagyis valóságos terrorról van szó. Másodszor: a népvándorlás növeli a bűnözés veszélyét. Erről nem PC, politikailag nem korrekt beszélni, sőt a nyugati világ ezeket a tényeket nyíltan letagadja, de attól még tény: ahol Európában sok bevándorló van, ott jelentősen megnőtt a bűnözés és romlott a közbiztonság, több a lopás, a rablás, a bántalmazás, a súlyos testi sértés, a nemi erőszak és az emberölés. Ha nem beszélünk róla, ezek attól még tények maradnak. Harmadszor pedig: a más földrészekről, más kultúrákból ideérkező emberek tömeges betelepülése veszélyt jelent a kultúránkra, életformánkra, szokásainkra és hagyományainkra. Most már azok is, akik a multikulturalizmus téveszméiben éltek, és ezt a téveszmét ránk is akarták erőltetni, láthatják, hová vezet mindez. Tisztelt Elnök Úr! Tisztelt Képviselőtársaim! Tisztelt Ház! A történtek fényében szólnunk kell a kötelező beletelepítési kvóta kérdéséről is. Még mindig ott tartunk, hogy valahol Magyarországon kívülről akarják megmondani, hogy nekünk, magyaroknak kivel kellene együtt élnünk, erről szól ez a kvóta. Azt javaslom a tisztelt Háznak, továbbra se fogadjuk el, ragaszkodjunk továbbra is ahhoz, hogy magunk döntsük el, kit akarunk beengedni, kivel akarunk együtt élni. A kötelező beletelepítési kvóta egész egyszerűen nem Európa, éles ellentétben áll az európai szellemmel. Értelmetlen, mert nem megoldja, hanem súlyosbítja a válságot. Jól látható, hogy a kötelező beletelepítési kvóta nem távol tartja, inkább meghívót jelent a migránsok számára. A nyomást nem csökkenti, hanem növeli, és az európai országok a gyorsan növekvő nyomás miatt vissza fogják állítani az Unión belüli határaikat. Ha ez így megy tovább, ez csak idő kérdése, és ez a schengeni rendszer és a szabad mozgás végét jelentené. A kötelező kvóta, tisztelt képviselőtársaim, jogtalan is, mivel az európai vezetőknek nincs hatásköre ebben a kérdésben ilyen döntést hozni; nincs jogkörük rákényszeríteni egy tagállamra sem a menekültek, illetve a bevándorlás ügyében olyan intézkedést, amit az illető ország nem akar. A terrortámadás fényében most már Brüsszel végképp nem vitathatja el, hogy a tagállamoknak joguk van megvédeni magukat, ugyanis a kötelező betelepítési kvóta azért veszélyes, mert szétterítené a terrorizmust Európában. Tisztelt Ház! Tisztelt Elnök Úr! A tények és a tragikus események azt mutatják, hogy új Európa-politikára van szükség, nem elég toldozni-foldozni, javítgatni a régit. Azt javaslom, toljuk félre a dogmákat, felejtsük el a politikai korrektséget, beszéljünk egyenesen és nyíltan. Azt javaslom, térjünk vissza az ideológiák világából a józan észhez, és négy magától értetődő parancsolat alapján gondoljuk újra az európai politikát. Először is: meg kell védenünk az Európai Unió külső határait, mert a biztonság a határok védelmével kezdődik.Másodszor: meg kell védenünk a kultúránkat, mert Európa lényege szellemi és kulturális identitása.Harmadszor: meg kell védenünk gazdasági érdekeinket, mert nekünk, európaiaknak a világgazdaság centrumában kell maradnunk. Negyedszer: meg kell adni az embereknek azt a jogot, hogy befolyásolhassák az európai döntéseket, mert az Uniónak demokratikus alapokon kell állnia. Tisztelt Képviselőtársaim! Az európai polgárok nem akarták, nem akarták, hogy idegenek százezrei ellenőrizetlenül, határainkon illegálisan átlépve lerohanják országainkat. Ilyen politikára soha sehol senkinek nem adtak sem megbízást, sem engedélyt. Az emberek biztonságban akarnak élni, és élvezni akarják az Unió előnyeit, és nekünk, parlamenti képviselőknek és kormányzatoknak szerte Európában az a dolgunk, hogy meghalljuk az emberek hangját. Köszönöm megtisztelő figyelmüket. [[Hosszan tartó taps a kormánypártok soraiban.]]"
6,u2016-10-12-153,Fidesz-KDNP,KNDP-frakció,-0.89990234375,2016-10-12,0.9951682686805725,"Köszönöm szépen a szót, elnök úr. Tisztelt Képviselő Úr! Tisztelt Ház! Száz évvel ezelőtt mai léptékben is hihetetlen mennyiségű magyar katona harcolt az I. világháború frontjain. El sem tudjuk képzelni, hogy mennyien haltak hősi halált közülük, hiszen 661 ezer magyar katona nem tért vissza soha a frontokról. Ez nagyobb veszteség, mint valaha máskor, kétszer annyi katonai veszteség, mint amennyi Magyarországot érte a II. világháborúban. A valaha volt legnagyobb veszteségünk. Ezt csak tetézi az, hogy hadifogságba is 743 ezren kerültek, 734 ezren pedig eltűntek, megsérültek. Ha összeadjuk ezeket a számokat, nagyon nagyot, közel kétmilliós számot kapunk, de ebből a legfájóbb nyilván az a 661 ezer honfitársunk, egykori magyar katona, aki nem tért vissza soha a családjához. Méltatlan az a helyzet, ami Magyarországon van, hiszen nem kellőképpen emlékezünk meg erről a hősi tettről, a hazáért való helytállásról. Itt olyan hősökről beszélünk, mint a XX. században nagyon sok hősről, akiket rendkívül alulértékelünk ma is, és a történelem folyamán a XX. században is. Ennek megvolt persze a maga oka. Nem azért történt ez, mert a magyar emberek ne emlékeznének rájuk, hiszen nem tudunk olyan településre elmenni vidéken, ahol ne látnánk a falu, a város, a település közepén egy kisebb emlékművet, amelybe bele vannak vésve az I. világháborús hősi halottak nevei. Hanem bizony a kommunista időszakban nem vállalták a történelmi folytonosságot ezzel az időszakkal, az I. világháborúban elesett hősi halottainkat egy dinasztikus küzdelemben meghalt áldozatoknak tekintették. Éppen ezért lerombolták az I. világháborús hősöknek azokat az emlékműveit, amelyek Budapesten felépültek, vagy átalakították őket. Van, amelyiknek már nyoma sincsen, van, amelyiknek a talapzata áll, de arra más szobrot emeltek; vannak olyanok, amelyeket még nem fejeztek be, és persze volt olyan, ami a háborúban sérült meg.Tehát nagyon sokkal tartozunk ezeknek az embereknek, mégpedig azért is, mert aki az életét adja a hazáért, az méltán számíthat, ameddig a haza fennáll, a haza tiszteletére, kegyeletére, visszaemlékezésére. Ezért fontos, hogy a centenárium alkalmából, az I. világháború kitörésének és lezajlásának 100 éves évfordulója alkalmából minél több módot ragadjunk meg a múlt traumájának megismerésére, feldolgozására, és ez is Magyarország egységét minél inkább szolgálja. Ezért hozott létre Magyarország Kormánya emlékbizottságot is, amelyik már két éve szervezi a megemlékezéseket. Ha ezekből a megemlékezésekből egy-kettőt ki tudnék emelni, biztos, hogy az elsők között az Új világ született - Európai testvérháború 1914-18 című kiállítást említeném meg, amit több mint 20 ezren láttak már. Ez Budapesten, a Várkert Bazárnál található, és további folytatásai is lesznek. Azt hiszem, méltán színvonalas kiállítás, ami jól mutatja be azokat a boldog békeidőket, a háború kezdeti szakaszait, a propagandát, a nők helyzetét és azt a változást, amit az I. világháborúban és az I. világháborút megelőző időszakban sokan megéltek. További folytatásai is jönnek ennek a kiállításnak, hiszen akár a dinasztiákat, akár a háború következményeit is érdemes bemutatni, ami akár a tömegtermelésben, akár a nők politikai jogainak kiszélesedésében, nagyon sokféle következményben nyilvánult meg. Fontos tudatosítanunk, hogy ezek mind-mind az I. világháború következményei. Ha egy-két programot a 2015-ös, ’16-os évből megemlíthetek, mindenképpen fontos a Frontmozi vetítéssorozata, amely I. világháborús témájú filmeket dolgoz föl, és utána beszélgetések is következnek. De volt kerekasztal-beszélgetés háborús betegségekről, múzeumokról és emlékművekről konferencia, a színház háborúban elfoglalt helyzetéről szintén tudományos tanácskozás volt, az új technológiák bevetéséről, szintén a XX. Századi Intézet szervezésében, az Olasz Kultúrintézetben volt szakmai tudományos rendezvény, ugyanúgy a győztesekről és legyőzöttekről szintén ugyanott, hasonló szervezők körében.Még jó pár konferenciát tudnék megemlíteni, de engedjék meg, hogy pár olyan nagy állami intézményt is megemlítsek, amelyik I. világháborús tematikájú rendezvényekkel, kiállításokkal élt. A Budapesti Történeti Múzeum, a HM Hadtörténeti Intézet és Múzeum, ki-ki megnézheti ott is a kiállítást. A Balassi Intézet világszerte számos rendezvényt szervezett. Itt nemcsak kiállításokra vagy konferenciákra kell gondolni, hanem akár a Csárdáskirálynő bemutatására, amely az akkori Magyarországnak egy jó lenyomata, az akkori időszak jó jelzője. Az Országos Széchényi Könyvtár, a Külgazdasági és Külügyminisztérium szintén rendezvényeket szervezett, a Nemzeti Színház és nagyon sok civil szervezet adta be pályázatát és nyert is. Illetőleg arra is törekszünk, hogy ne maradjon Magyarországon olyan I. világháborús emlékmű vidéken, amelyet a centenárium keretében ne újítanánk föl. Hiszen ez a minimum tisztesség, amit meg kell adni az I. világháború hőseinek, hogy felújítjuk ezeket az emlékműveket. Én itt egy pár hónappal ezelőtti utalási listát gyűjtöttem ki, ebben már most is 282 település szerepel, Szentgáltól Nagyvázsonyig, Nagyszénástól Karcsáig, Pusztaföldvártól Becskéig, Vál községtől Borotáig, és még lehetne sorolni azokat a településeket, kisebbeket és nagyobbakat egyaránt, ahol a 100 éves évforduló alkalmából felújítjuk az emlékműveket, hogy méltó helyen emlékezzünk meg az I. világháború hőseiről. Ebbe az emlékezéssorozatba, azt hiszem, nagyon jól beleillik az, hogy annak a haderőnemnek is felújítsuk vagy létrehozzuk, pontosabban kibővítsük az emlékművét, amiről képviselő úr beszélt. Hiszen nagyon sokan a magyar katonák közül hullámsírban lelték hősi halálukat. Az ő hazáért való kiállásukra emlékeznünk kötelesség. Más nemzetek ha már ezen a helyszínen tisztes módon állítottak emléket a saját hazájuk hősi halottainak, akkor nekünk is ugyanígy fontos kötelezettségünk, hogy ezt megtegyük.Már csak azért is, mert ha ezeket az erényeket, ezeket a példákat nem állítjuk a magyar fiatalok, a magyar társadalom elé, akkor nagyon nagy veszélye van annak, hogy ezek az erények nem lesznek annyira megbecsültek, nem lesznek annyira példaként követettek, és az egész országra, az ország jövőjére károsan hathat, gyengítheti ezeknek az erényeknek a társadalomban való jelenlétét. Márpedig a hősök megbecsülése, a hősök kultusza, példaképként való fölemelése azoknak, akik mertek kiállni egy olyan ügyért, ami messze az ő hétköznapjaikon, életükön túlmutat, hiszen a hazáról, a nemzetről, közös országunk megvédéséről volt szó, a haza céljainak szolgálatáról, és ezért a legnagyobb áldozatot hozták, amit ember az életében hozhat, az életüket áldozták. Nos, ezeket az embereket mindig az egyik legmagasabb piedesztálra kell állítsuk, leginkább példaképként kell hogy állítsuk, legalábbis megbecsült emberként kell hogy mindenki elé állítsuk.Bízunk benne, hogy soha többé nem lesz sem Magyarországon, sem Európában, sem a világon olyan helyzet, amikor hasonló hősiességre szükség lenne, de hát látjuk, hogy sok helyen a világban sajnos most is zajlanak háborúk. És fontos, hogy Magyarországon a katonák, a hősi halált halt magyar honvédek tisztelete ne lankadjon, bármilyen haderőnemről van szó, és amivel az irányukba tartozunk, azt megtegyük, kegyeletünket lerójuk. De legalább ennyire a saját jövőnkért is tegyünk. Hiszen Magyarországon ezt a fajta kiállást, ezt a fajta hazaszeretetet, a bátorságot, a hősiességet, a bajtársiasságot, ami a katona jellemében megvan, ami ezekben a szobrokban jelképesen ott van, és aki fölnéz rájuk, az ezekben a szobrokban láthatja, nos, ezeket az erényeket, ezeket a tulajdonságokat továbbra is meg kell becsüljük, és a jövő nemzedékek elé példaként kell állítsuk. Mert csak akkor lehet Magyarország erős nemzet, csak akkor lehet mindenkinek helyén a gondolkodása, azt hiszem, és ez a hazaszeretetre nevelésnek is fontos része, hogy hőseinket megbecsüljük, és méltóképpen emlékezzünk meg róluk. Ezért köszönjük képviselő urak javaslatát, és bízunk benne, hogy a határidőig, amit képviselő úr említett és benne szerepel a határozati javaslatban is, állni fog ez az emlékmű. A magyar kormány és a centenáriumi emlékbizottság, az I. világháborús emlékbizottság ennek fedezetét rendelkezésre bocsátja. Köszönöm szépen. [[Taps a kormánypárti padsorokban.]] [[17.10]]"
6,u2022-05-23-121,OTHER,JOBBIK-frakció,0.87353515625,2022-05-23,0.9915731549263,"Köszönöm szépen a szót, elnök úr. Tisztelt Ház! Tisztelt Képviselőtársaim! Szombaton volt a magyar honvédelem napja, hogy emlékezzünk azokra a hősökre, akik az életüket áldozták a hazáért, és emlékezzünk azokról a katonákról is meg, akik napjainkban óvják a nemzetet, és ha kell, megvédik a hazát. Engedjék meg, hogy az Országgyűlés Nemzetbiztonsági bizottságának elnökeként külön köszöntsem a Katonai Nemzetbiztonsági Szolgálat munkatársait, eredményes munkát és jó egészséget kívánva nekik. Tisztelt Képviselőtársak! Sokan mondják azt, hogy a XX. század a háborúk évszázada volt. Én azt mondom, hogy jelenleg az évszázad háborújának szomszédságában élünk. Ez a háború megváltoztatta a világot, megváltoztatta Magyarországot is, s ezekre a változásokra nekünk fel kell készülnünk, ezekre reagálnunk kell. A háború nem jó senkinek. A háborúnak ugyan vannak győztesei, de az emberek sohasem lehetnek a nyertes oldalán. Mert mit nyer az az anya, aki elveszítette a gyermekét, mit nyer az az asszony, aki elveszítette a férjét, mit nyernek az árván maradt gyerekek, vagy mit nyernek azok a katonák, akik ugyan visszatértek a hadszínterekről, de megnyomorodtak? Semmit. A magyar történelemben sajnos elődeink ezt számtalanszor megtapasztalták. Így számunkra nagyon fontos célkitűzés, hogy törekednünk kell arra, hogy hazánkat és a magyar nemzet egyetlenegy tagját se érintse a háború pusztítása. Jobbközép konzervatív politikusként én erre fogok törekedni, ebben hiszek, ezt vallom. Ugyanakkor nem szabad elfelejtenünk Julius Caesar intelmeit sem: „Ha békét akarsz, készülj a háborúra!” A haderőfejlesztési program nemcsak a NATO szövetségi rendszerünkből adódó kötelezettségünk, hanem hazánk jól felfogott nemzeti érdeke is. A haderőfejlesztést folytatnunk kell. Szükségünk van egy modern és hatékony magyar hadseregre, és szükségünk van olyan elkötelezett magyar katonákra, akik ezeket az eszközöket, ha kell, ha a szükség úgy hozza, alkalmazni is tudják. Az orosz-ukrán háború számtalan tanulságot hozott, és elsősorban ezek közül talán a legfontosabb, hogy eltökélt hazafiak megingathatatlan harci morállal képesek felvenni a versenyt egy náluk sokkal erősebb haderővel szemben is. Láthatjuk, hogy modern katonai eszközökkel, sokszor aszimmetrikus hadviseléssel, de érdemben meg lehet akadályozni egy előrenyomulást, sőt vissza is lehet szorítani azt. A szomszédságunkban zajló háborús tapasztalatokat be kell építeni a magyar haderőfejlesztési programba mind a képzés, mind az utánpótlás kapcsán vagy akár a területvédelmi stratégiákba. A fegyverzetbeszerzés területén is világos az iránymutatás. Olyan eszközöket kell beszerezni, amelyek honvédségünk képességeit javítják vagy a meg nem lévő képességeket pótolják. Korszerű légvédelmi, páncélelhárító képesség, nagy pontosságú rakétatüzérség és a hadműveletekben egyre nagyobb számban alkalmazott harcászati drónok ezek lehetnek a fejlesztés irányai. De nem én akarom meghatározni ezt, mert ez nem a politika dolga, nem a politikusok dolga, de nem is a gazdasági élet egyes szereplőié, hanem ez a katonák feladata, ők tudják megmondani, hogy milyen eszközökre van szükségük ahhoz, hogy meg tudják védeni a hazát. Nekünk, politikusoknak azt kell biztosítani, hogy ezek az eszközök beszerezhetők legyenek, és azt kell garantálnunk, hogy a beszerzések során az átláthatóság, a tisztaság megvalósuljon, és mindez korrupciómentesen történhessen meg. Tisztelt Képviselőtársak! Magyarország honvédelme olyan közös nemzeti ügyünk, amely nem függhet sem pártpolitikától, sem a pénzvilág egyes szereplőinek gazdasági érdekeitől. Ne felejtsék: „A haza minden előtt”! Köszönöm szépen, hogy meghallgattak."
6,u2019-11-19-159,OTHER,LMP-frakció,0.8408203125,2019-11-19,0.9938272833824158,"Köszönöm a szót. Tisztelt Elnök Úr! Tisztelt Képviselőtársaim! Engedjék meg, hogy azzal kezdjem a felszólalásomat, hogy itt, a Parlament falai között is megköszönjem a magyar katonák szerepvállalását, azt az elhivatottságot, amivel végzik a munkájukat külföldön minden egyes misszió keretében. S ahogy azt már több képviselőtársam is kiemelte, pártállástól függetlenül, ez így is van, hogy a magyar katonák kiváló teljesítményt nyújtanak ezekben a missziókban, és rendre nemzetközi elismerésekben részesül mind formálisan, mind informálisan Magyarország ezzel kapcsolatban. Azt gondolom, hogy ez egy nagyon dicséretes dolog. S itt is kifejezem a reményem, hogy ezt a fajta megbecsülést a katonáink előbb-utóbb talán a kormányzattól is megkaphatják a honvédelmi politika keretében, hiszen ha az illetményekről van szó, akkor azt el kell ismerni, hogy például a honvédelmi illetményalap eltérítésre került a köztisztviselői alaptól, ezért ez 44 600 forint. Viszont itt még bőven van tennivaló, képviselőtársaim, azt gondolom, hogy akár egy új típusú, társadalmi szempontból is igazságos nyugdíjrendszerrel, amely méltányolja és megbecsüli azt a szerepvállalást, áldozatvállalást, amit katonáink tesznek, és azt a megterhelést, aminek ők ki vannak téve. Ám ez nyilvánvalóan minél további szolgálatra ösztönöz. De azt gondolom, hogy például egy ilyen nyugdíjrendszert be kellene vezetni. De hogy visszatérjek a missziókra: rendkívül fontosak a Magyar Honvédség missziói. Elképesztően sok tapasztalat származik ebből. Nyilván nem mellékes az, hogy ezt a tapasztalatot a katonáink hogyan tudják egymásnak átadni, és hogyan tud ettől fejlődni a Magyar Honvédség. Nem mindegy az, hogy azok a dolgok, amelyek elméletben megvannak, hogyan ültethetők át a gyakorlatba. Nyilvánvalóan azzal, hogy az interoperabilitást növelik ezek a missziók, rendkívül jó szolgálatot tesznek a hazának. Azt is szeretném kiemelni, az alapvetés, hogy a terrorizmus ellen fel kell lépni, és a szervezett bűnözés ellen is fel kell lépni minden lehető eszközzel. Viszont sajnálatomat kell kifejeznem annak kapcsán, hogy a kormány sajnos nem teljesen ennek szellemében járt el az elmúlt években. Csak nagyon röviden ideidéznék pár nevet: Ghaith Pharaon, Atiya Khoury, aki a szír diktátor Aszad pénzmosó embere és letelepedési kötvénnyel kaphatott letelepedési engedélyt Magyarországon, illetve Zaid Naffa, akinek a terrorszempontú biztonsági átvilágításon sikerült megbuknia. Ők mind-mind itt lehetnek és itt lehettek Magyarországon. Azt gondolom, hogy nem kellene kettős mércének lennie, amennyiben terrorizmus elleni küzdelemről és a terrorizmus finanszírozása elleni küzdelemről beszélünk. Meg kell vizsgálni, hogy milyen körülmények között kérik önök ennek a határozati javaslatnak az elfogadását itt a Házban. A körülmények: egészen konkrétan Törökország október elején katonai agresszióba kezdett az Irakkal szomszédos Szíria területén működő Iszlám Állam elleni fellépésben szerepet vállalt és a nemzetközi biztonság megteremtéséhez helyben nagyon sokkal hozzájáruló kurd fegyveres alakulatok ellen. Ezek a körülmények. Azt gondolom, az, hogy a jelenlegi magyar kormányzat háborús bűnökhöz asszisztál azzal, hogy asszisztál és támogatja Erdoğan török elnök háborúját a kurdok ellen, egészen vállalhatatlan. Hazugság az, hogy a kormánynak ez a fajta külpolitikai, diplomáciai minek neveznék önök? lépése, azt gondolom, fatális hibája bármiben is hozzájárulna a nemzetközi biztonság megteremtéséhez, esetleg a migrációs krízis megelőzéséhez vagy csökkentéséhez. Hiszen támogatnak egy háborút a kurdok ellen, akikkel meg mellesleg együttműködnek a katonáink Irak területén. Egyébként minden egyes háború támogatásával csak növelik a migráció lehetőségét, a migrációs krízist minden egyes ilyen lépéssel, és azt gondolom, ezzel ténylegesen fittyet hánynak a magyar nemzeti érdekre. Ahogy önök is említették, 2014 szeptemberében alakult meg az Iszlám Állam elleni nemzetközi koalíció, és Magyarország csatlakozását ehhez a koalícióhoz 2015 áprilisában szavazta meg az Országgyűlés. Azt is szeretném kiemelni, azon túl, hogy nyilvánvalóan küzdeni kell a terrorizmus ellen és fel kell lépni ellene, ennek is számos módja van. Ennek a formának egyik módja a katonai szerepvállalás, de nyilván nem ez az egyetlen formája. S arra is szeretnék utalni, hogy a hazai biztonsági rendszerek és lehetőségek fejlesztése mindenféleképpen szükséges lenne ilyen helyzetben is, amikor például egy ilyen javaslathoz kérik a támogatást; enélkül is, de ezzel együtt meg aztán végképp. [[18.30]] A kormány viszont ezzel ellentétben sajnos inkább leépítette a hazai biztonsági rendszereket, mint hogy fejlesztette volna. Arra hadd utaljak még, hogy a Magyar Idők írta 2016 májusában „Kurd harcosok a Honvédkórházban” címmel, hogy az Iszlám Állam elleni harcokban megsebesült kurd harcosokat ápolnak a Honvédkórházban, a pesmergák magyarországi ellátására és rehabilitációjára a Magyar Honvédség és a kurdisztáni erők közötti együttműködés alapján van lehetőség. Tehát ebből is látszik, hogy mennyire kétszínű politikát folytat a magyar kormányzat, merthogy ez egy helyes lépés, amit most idéztem, például a Magyar Időkből, viszont az, hogy egyébként ezzel együtt megtámogatják Erdoğan elnököt a kurdok elleni háborúban, egészen abszurd és fatális hiba egyébként Magyarország biztonságára nézve is. Én tettem föl kérdést a Honvédelmi Minisztériumhoz mindezek ismeretében. Három kérdés volt, sajnálatosan nem kaptam ezekre választ, őszintén szólva, ezen már nem lepődöm meg. A három kérdés a következő volt. Törökország szíriai offenzívájának kormányzati támogatása miként egyeztethető össze a magyar katonai szerepvállalással Irak területén? A második kérdésem: miként befolyásolja a magyar katonák biztonságát az iraki kurdisztáni misszió kapcsán, hogy a magyar kormány támogatja Törökországot a kurdok elleni szíriai támadásában? És a harmadik kérdés, hogy felmondjae a kormány a magyar-török védelmi ipari megállapodást, miután az EU-tagállamok már bejelentették sorra, hogy minden fegyverkereskedelmi tevékenységet felfüggesztenek Törökországgal? Egyik kérdésre sem kaptam választ, most egyébként újra benyújtottam a minisztériumhoz, remélem, hogy esetleg államtitkár úr talán, ha miniszter úr nem is, de talán államtitkár úr fog ezekre a kérdésekre válaszolni. Amíg ezekre a kérdésekre nem kapunk választ, mégis hogy kérhetnek felhatalmazást a misszió folytatásához? Milyen garanciák vannak? Milyen garanciák vannak a magyar katonák biztonságára? Nyilván az adott keretek között, hiszen pontosan tudjuk, hogy a katonák úgy vállalnak szolgálatot, hogy óriási kockázatot vállalnak. Mindemellett nyilvánvalóan mindannyian szeretnénk azt garantálni, hogy egyetlen katonának se, egyetlen magyar katonának se essen baja. De a lehetőségekhez képest eszközökkel, egyéb megoldásokkal milyen garanciát tudnak adni? És milyen garanciát tudnak adni a magyar emberek biztonságára, akik itt vannak Magyarországon? Még azt szeretném kiemelni, hogy szomorú módon nemcsak kommunikációban támogatja a kormányzat ezt az elítélendő török politikát, és ténylegesen háborús bűnökhöz asszisztálnak ezzel, hanem sajnos finanszírozzák is. Ugyanis jelenleg ott tartunk, hogy már szeptemberben cikkezett arról a sajtó, hogy török páncélozott terepjárókat vásárol a Magyar Honvédség, ráadásul közvetítő cégen keresztül veszi. Ez megint egy olyan jellegű beszerzés, ami teljesen átláthatatlan. Pont Németh Szilárd államtitkár úr válaszolt egy parlamenti kérdésemre, amelynek nyomán egy közérdekűadat-igénylést merészeltem ismét benyújtani, amire persze nem kaptunk választ. Egyébként ebben a perben most decemberben lesz majd ítélethirdetés. Elképesztő, hogy minden ilyen történetért egyébként pert kell indítani. Világosan látszik, hogy egy védelmi ipari együttműködéssel finanszírozzák is Erdoğan elnök háborúját a kurdok ellen, akikkel mellesleg Irakban együttműködnek a katonáink. Úgyhogy azt gondolom, van mit átgondolnia a kormánynak; nem az ellenzéknek, a kormánynak van mit átgondolnia ezzel kapcsolatban. Én arra a kérdésre várnék választ a kormány jelen lévő képviselőitől, hogy egyáltalán honnan az indíttatás, hogy növeljék a szerepvállalást. Ez konkrétan érdekelne. Az pedig egyértelmű, hogy ezzel a lépéssel, amilyen politikát folytatnak… ugyanis a missziók persze részei egy kormányzat külpolitikájának, annak szerves elemét alkothatják, azt gondolom, egyikünk sem naiv ebben a kérdésben. Viszont az, hogy egy kormánynak a fatális tévedéseit, hibáit próbálják meg kompenzálni a magyar katonák veszélyzónákba történő küldésével, a szerepvállalás növelésével, amit egyébként erőn felül vállal, azt gondolom, a többi nemzethez képest sokkal nagyobb a szerepvállalása Magyarországnak, mint arányaiban a kiküldött katonák a saját hadsereglétszámukhoz képest. Tehát nem arra való ez, hogy fatális hibákat próbáljanak meg kompenzálni, és ezzel sefteljenek. Úgyhogy azt gondolom, ennek a megnövekedett kockázatnak, amit többek között pont a magyar kormányzati politika okoz Erdoğan elnök háborújának támogatásával, nem lehet kitenni sem a katonáinkat, sem pedig az itt, Magyarországon élő magyar embereket. Köszönöm szépen, elnök úr."
6,u2015-09-21-259,OTHER,JOBBIK-frakció,0.64111328125,2015-09-21,0.9957653880119324,"Köszönöm a szót, elnök úr. Tisztelt Államtitkár Úr! Szijjártó Péter nemrégiben kedélyes beszélgetést folytatott Budapesten Hennagyij Moszkállal, az ukrán oligarchák közti háborúk egyik legnagyobb túlélőjével, aki néhány hónapja már Kárpátalja kormányzója. Külügyminiszter úr ezen a találkozón nagyrabecsülését fejezte ki azokért az eredményekért, amelyeket az ukrán kormány Kárpátalja biztonsága szempontjából elért. [[19.00]] Hadd emlékeztessek rá magam is, hogy melyek ezek a kiváló eredmények. A kormányzati szájkarate ellenére a cigarettacsempészet és az illegális fakitermelés zavartalanul folyik tovább, csupán a haszon bezsebelői cserélődtek némileg. A határ mentén ingázó szabolcs-szatmári, illetve kárpátaljai magyarok ezzel szemben rendszeresen 3-4, sőt olykor 4-5-6 órát is kénytelenek várakozni, hogy aztán egy túlhajszolt, ideges, ebből adódóan pedig sok esetben sajnos nem a legudvariasabban viselkedő vámosokkal találják szemben magukat. A legújabb őrület szerint a nem vízumköteles országok, így Magyarország állampolgárai is 180 nap alatt összesen csak 90 napot tartózkodhatnak Ukrajna területén. Ezt követően visszafordíthatják vagy megbüntethetik az utazókat. Ez lenne, államtitkár úr, a példás rendteremtés? Ingázó magyar családok kisstílű zaklatása? Kárpátalján az erőszakos és törvénytelenül zajló besorozások tovább folytatódnak, és bár a fiatal férfiaknak azt mondják, hogy nem vetik be őket a fronton, aki biztosra akar menni, az inkább elmenekül. A háború tovább szedi a magyar áldozatait, Kárpátalja magyarsága pedig hiába várja, hogy akár a saját politikai vezetői, akár a magyar kormány megálljt parancsoljon a magyar fiúk és férfiak besorozásának. Ehelyett önök csak kvótákon vitatkoznak. Az elvándorlás olyan méreteket öltött, hogy kisebb falvakban, városokban hiánycikk a pedagógus. A magyar kormány, bár örvendetes módon rendkívüli támogatásról döntött, de a beígért támogatást még egyetlen tanár sem kapta meg. Szokás szerint csúsznak a magyar iskolás gyermekek után járó nevelési-oktatási támogatások, valamint az óvodai étkeztetésiek is; rossz nyelvek szerint egyébként azért, mert a Fidesz helyi fiókszervezete ezek kiosztását a közelgő helyhatósági választásokra szeretné időzíteni. A háború, a sorozások, a határtorlasz, az 50 százalékot meghaladó infláció és az elvándorlás sújtotta kárpátaljai magyarságnak lassan fel kell készülnie a télre, amely 450 százalékos gázáremeléssel fog indulni, amely a legtöbb magyar család számára nyilván nem lesz megoldható. Eközben az önök, eközben a Fidesz kárpátaljai kamu EP-képviselője, Bocskor Andrea, akinek még egy fogadóirodája sincsen a saját szülőföldjén, teljesen mellőzi a kárpátaljai magyarság ügyét, ehelyett a tengerészek munkafeltételeiért és a francia kamionsofőrök egészségéért aggódik. Hát ezért kár volt Brüsszelbe küldeni! Kérdezem, államtitkár úr: mikor számolják fel a tarthatatlan állapotokat a sorban állással, mit tesznek az említett 90 napos szabály megszüntetése érdekében, mikorra várhatóak a beígért oktatási támogatások? És végül, mikor lép fel a magyar kormány végre a kárpátaljai magyarok besorozásának elkerülése érdekében? Várom érdemi válaszait. [[Taps a Jobbik soraiból.]]"
6,u2015-05-12-1,OTHER,LMP-frakció,-0.367431640625,2015-05-12,0.994223415851593,"Köszönöm, elnök úr. Tisztelt Képviselőtársaim! Tisztelt Ház! Ma, Florence Nightingale brit ápolónő születésnapján világszerte megemlékezünk e hivatás képviselőiről. Nightingale a krími háború idején tapasztalta meg a tábori kórházak borzalmait; túlterhelt személyzettel, szűkös gyógyszerellátással, minősíthetetlen állapotokkal találkozott. Figyelemfelhívó tevékenysége nyomán a brit kormány hathatós lépéseket tett, és rövid idő alatt 42-ről 2 százalékra csökkent le a halálozási arány. Ma Magyarországon szerencsére nincs háború. Az egészségügyi intézményeket elnézve azonban biztos, hogy azonnali kormányzati beavatkozásra van szükség. Az, hogy az egészségügy még nem omlott össze, csupán rogyadozik, a benne dolgozók elszántságának köszönhető. Nem mondhatjuk, hogy ne lettek volna Nightingale-ek Magyarországon. A szakmák képviselői évek, sőt évtizedek óta figyelmeztettek, ez így biztosan nem mehet tovább, nem működhet örökké az „eddig is volt valahogy, ezután is lesz”. A kormány nem hallgathat, nem figyel rájuk. Az elmúlt évek kormányzása lenullázta az egészségügyet. 2010 és 2013 között reálértéken 189 milliárd forintnyi kivonás történt az egészségügyből, pedig már 2010-ben is az arányos uniós átlag alatt költöttünk az egészségügyre. Így odáig jutottunk, hogy kórházainkban ugyanazokkal a problémákkal kell megküzdeni, amelyekkel Nightingale-nek kellett: túlterheltség, folyamatos eszköz- és gyógyszerhiány, lepusztult létesítmények, időutazás a múltba. Jelenleg a szakmai szervezetek szerint 26 ezer ápoló hiányzik a rendszerből. Ez egy elképesztő túlterheltség. Aki ma Magyarországon kórházba kerül, jó eséllyel nem kapja meg a szükséges figyelmet. A megfelelő ellátás az ápolók legjobb szándéka és áldozatvállalása ellenére sem biztosítható, mert alapvető feltételek hiányoznak. Az elhivatottság sem tud pótolni eszközöket, gyógyszereket vagy épp egy betegre szánt szükséges időt. Ez, ami történik, felelőtlen játék emberéletekkel. Az a baj, hogy ezt például az elitbe tartozó vezető politikusok nem tudhatják. Ők ugyanis soron kívüli ellátásban részesülnek. Velük nem kell közölni az ápolóknak, hogy nincs több kötszer, azt sem hallották még soha, hogy hétvégére elfogyott a fájdalomcsillapító. Ebben a burokban élve könnyen azt hihetik, hogy az egészségügy működik, hogy nagy gondok nincsenek. Hát ne higgyék, mert semmi sincs rendben! Azonnali mélyreható lépéseket követel ma már mindenki, nem csak a szakma. Mindenki, aki tudja, hogy nem lesz pénze és kapcsolatrendszere az elitnek járó különleges bánásmódra. Már nem lehet az egészségügyi dolgozók szemét kiszúrni néhány ezer forinttal. A néhány éve adott 27 százalékos átlagbéremelésből megtanulták; az ápolóknak ebből alig jut, az átlagot ugyanis mások bére húzza felfelé. Arról nem is beszélve, hogy a korábbi béremelések is elvesztették értéküket, mert nem az alapbérek növekedtek. Ezek után mindenki számára világos, hogy a múlt héten bejelentett béremelés édeskevés. Ezzel a pénzzel már évek óta tartoznak nekik, és ez az összeg sajnos nem lesz elég arra, hogy a helyzetük javuljon, hogy előrébb jussanak. A magyar ápolók fizetése nemzetközi összehasonlításban is nagyon alacsony. Szinte minden uniós ország előttünk van, és Kelet-Európától is leszakadóban vagyunk. Megvárjuk, amíg mindenki Nyugatra költözik? Azt sem hagyhatjuk, hogy a teljesített túlórák miatt a hónap végén kényszerszabadságokkal fizessenek a kórházak, vagy hogy a túlórákat hivatalosan ne jelentsék le. Ezek azok a fárasztó túlórák, amelyek még működésben tartják a rendszert. A becsületes munkáért tisztességes fizetés jár. Az egészségügyi dolgozók mai összefogása példaértékű. Különböző szakmák szervezetei együtt demonstrálnak, hiszen a célok is közösek. A jól működő egészségügy mindannyiunk érdeke. Szégyellje magát az a kormány, amelyik előbb ad üresen álló focistadionokra, gazdagoknak adókedvezményre tíz- és százmilliárdokat, mint az emberek gyógyítására! Végül szeretném köszönetemet és elismerésemet kifejezni az ápolóknak, hogy ilyen körülmények között is ellátják a betegeket. Erőt és kitartást kívánok minden demonstrálónak. Szeretném, ha tudnák, az ország velük van. Köszönöm a szót."
6,u2019-06-03-209,OTHER,JOBBIK-frakció,-0.48974609375,2019-06-03,0.9929776191711426,"Köszönöm szépen a szót. Tisztelt Ház! Tisztelt Hölgyeim és Uraim! Az egyik, ha nem a legnagyszerűbb dolog, ami miatt hálásak lehetünk a Teremtőnek, az a Kárpát-medence, ami istenadta természeti egységként ölel körül bennünket. Az Alföld, ahonnan én származom, ugyanaz az Alföld, ami Újkígyóstól pár kilométerre a jelenlegi román határ túloldalán terül el. Ugyanaz, de mégsem. Sokan próbálták már elmondani, hogy mit jelent Trianon. Fájdalmas gondolatfoszlányok keringenek körülöttünk a levegőben, mert szavakban és számokban ez kifejezhetetlen. Valaki számára rettenet, a nemzethaláltól való félelem, valaki számára pedig a lemondó fájdalom. Egyvalamit jelenthetünk ki csak teljes bizonyossággal: akinek fáj, az magyar ember. A szülőföldemre visszalátogatva gyakran autózom a román határ közelében. Ahogy a határátkelőhöz közelítek, mindig a szorongás vesz rajtam erőt. A légzésem nehézkessé válik, a fejem zsong, a pulzusom pedig emelkedik. A zsebemben egy éve diplomata-útlevél van, a bódék pedig már üresek, de még mindig a gyermekkori nyugtalanság vesz rajtam erőt, mint amikor még órákat kellett sorban állni, és mogorva arcok vizslatták a csomagtartók tartalmát. Egy érzés, hogy az a határ rossz helyen van, és egy tudat, hogy annak a túloldalán egy egészen más világot találok. Egy másik világot, pedig azt mondják, hogy a XXI. században élünk, és hogy van egy közös hazánk, ez pedig Európa. Igen, nekünk, magyaroknak a XXI. századhoz kellett volna már felnőnünk, de a közös hazánknak, Európának is illett volna előnyére változnia. Nekünk meg kellett volna már haladnunk a Kádár-rendszertől örökölt állandó meghunyászkodást és örökös alkalmazkodási kényszert. Meg kellett volna haladnunk a magyar vállalkozószellemet gúzsba kötő paternalizmust. Meg kellett volna már haladnunk az értelmetlen árokásást, azt, hogy a pártpolitikát a barátság és a rokoni kapcsolatok elé helyezzük. Ezek vagyunk hát mi. De mi a helyzet Európával? Azzal az Európával, amely a nyakunkra tette a kést 99 évvel ezelőtt, ezzel hálálva meg, hogy feltartóztattuk a muzulmánáradatot. Európával, amelyik a két világháború során legyilkolta saját fiait, és bevándorlókkal pótolta őket. Igen, arról az Európáról beszélek, amelyik ismét puskaporos hordón ül, mert a multikulturalizmus kedvéért megtagadta keresztény gyökereit, és most leszámol a családdal, hogy helyette fogyasztói társadalmat gyökértelen individuumokból szervezzen meg. Európa ébred, ezt mondják egyesek, míg mások azt hangsúlyozzák, hogy nemzetünk idegenbe szakadt fiai immáron megkapták a kettős állampolgárságot, és létrejött a határokon átívelő nemzeti egység. Ez hamis optimizmus. Milyen ébredésről beszélnek? Tisztelt hölgyeim és uraim, milyen egységről? Tessék észrevenni, hogy Közép-Európa elnéptelenedik, a fiataljaink elvándorolnak, a kalandvágyból itthon maradó középosztály pedig alig vállal gyermeket! Fejezzük be az öncsalást! A Kárpát-medence tele van feszültségekkel, az évszázada összetákolt államok egyike sem érte meg a századik évfordulót, mert nem lehet büntetlenül szembemenni a realitásokkal. Tisztelt Képviselőtársaim! Tisztelt Ház! Jövő évben ilyenkor századszorra emlékezünk meg a trianoni békediktátum aláírásáról. Mi lesz akkor itt a szívekben és a fejekben? Közös felelősségünk, hogy miként éljük meg azt a napot, amely hamarosan, egy év múlva virrad fel ránk. Én arra kérem önöket, zárjunk le egy korszakot. Érjen véget ez az évtizedek óta az országot nyomasztó belső polgárháború, szűnjön meg ez az állandó gyűlöletkampány, ami múlt héten vasárnap most ismét nagy mennyiségű fűtőanyagot kapott. Rázzuk le magunkról ezt az öngyarmatosító gondolkodásmódot! A trianoni katasztrófa századik évfordulóján nem akarok egy olyan országban élni, ahol ember embernek és magyar a magyarnak farkasa. Tanuljunk meg békében élni egymás mellett, és építsünk együtt egy szabad, igazságos, keresztény magyar hazát! Hiszem, hogy ezt kell tennünk, hiszem, mert így lehet újra nagy Magyarország. Köszönöm szépen, hogy meghallgattak. [[Taps a Jobbik padsoraiból.]]"
6,u2019-05-28-113,OTHER,DK-frakció,-0.8837890625,2019-05-28,0.9942044615745544,"Köszönöm a szót, elnök úr. Tisztelt Ház! Kezdem azzal, ami lélektanilag a legfontosabb: természetesen Trianon nemzeti tragédia. Ez nem is kérdés senki számára. És ezért azt gondolom, hogy érző lélekkel ezt mindenki fájdalomként éli meg. Ugyanakkor azt is jelezni kell, hogy Trianon nem önmagában egyszer csak beesett az ablakon. Kitört előtte egy első világháború, amelyet többek között Magyarország robbantott ki. A magyar kormány „megállj, kutya Szerbia!” felkiáltással szaladt bele ebbe a háborúba, és vesztettük el ezt a háborút. Ennek lett következménye a valóban aránytalan trianoni békeszerződés, amely békétlen béke lett Magyarországnak és egész Európának a következő évtizedekre. De szeretnék emlékeztetni mindenkit arra, abban, hogy ez egyáltalán így történt, elődeinknek van súlyos történelmi felelőssége. Tehát nem egyszer csak ránk tukmáltak valamit, hanem valami történt, és ennek az embernek itt most szobra van a Kossuth téren, aki ezt a háborút rázúdította erre az országra, szeretném jelezni. És ezt a szobrot önök állították. Lehet azt mondani, hogy mindazok, akik akkor figyelmeztették az országot, lásd Ady Endre, hogy ebből baj lesz, és őt megköpködték, megkövezték, de eltelt pár év, és egy ország hömpölygött a Nemzeti Múzeum előtt, hogy megérinthesse a ravatalt és a koporsót, hogy lám, lám, Adynak volt igaza. És Trianonnak nemcsak az lett a következménye, hogy országterületek és lakosság csatolódott más országokhoz, hanem az is következménye lett, hogy Magyarország belesodródott a második világháborúba. A világtörténelem egyik legnagyobb gazemberét szolgálta ki Magyarország, Adolf Hitlert. Ez is Trianon következménye. Az is Trianon következménye, hogy a Don-kanyarban meghalt kétszázezer magyar egy értelmetlen háborúban. Az is Trianon következménye, hogy Teleki Pál öngyilkos lett, mert Magyarország fölrúgott egy megnemtámadási szerződést, egy békeszerződést, örök megnemtámadási szerződést Jugoszláviával. Az is Trianon következménye, hogy Bethlen Istvánt, aki nem is támogatta a háborúba belépést, a végén a szovjetek hurcolták el. Az is Trianon következménye, hogy elment ebből az országból Bartók Béla. Az is Trianon következménye, hogy elhagyta az országot Kabos Gyula. Az is Trianon következménye, hogy puskatussal verték agyon Szerb Antalt; hogy mi történt Radnóti Miklóssal. [[14.40]] Az is Trianon következménye, hogy miután megtámadtuk a Szovjetuniót, még csak ereje sem volt az országnak arra, hogy felmutathassa azt, hogy a szovjetek ezért cserébe ne foglalják el Magyarországot. És természetesen annak van egy felszabadulás része és van egy megszállás része. Tehát sok mindenen át kell szűrni mindazt, amikor emlékezünk a száz évvel ezelőtti történésekre. És én nagyon örülök annak egyébként és ezt őszintén mondom , hogy a Fidesz eljutott oda, hogy nem áll föl és vonul ki a „Trianon” szó hallatára a parlamentből, ahogy ezt tette az Antall-kormány idején. Ezt én egy egészséges jellemfejlődésnek gondolom. És azt is támogatja a Demokratikus Koalíció, hogy a határon túli magyar közösségek ápolhassák kultúrájukat, hagyományaikat és mindazt, ami összeköti őket az anyaországgal, hogy ez a közösség egy létező szellemi közösség legyen. Sőt, a Demokratikus Koalíció az autonómiatörekvéseket is támogatja, amennyiben ez nem Magyarországról diktált és szándékosan konfliktusokat generáló, belpolitikai célokat szolgáló kezdeményezés, hanem az éppen adott országgal lefolytatott vita és megállapodás következménye tud lenni. Itt jegyzem meg, nagyon örülök annak is, hogy az RMDSZ az utolsó pillanatban végül is átvitte a lécet, és tud képviselőt küldeni az Európai Parlamentbe. Sajnálom, hogy ez Szlovákiában nem történt meg. Nagyon fontos azt is látni és ez ügyben szeretnék fontos megjegyzést tenni , hogy a nemzeti érzés nem a magyar jobboldal sajátja, nem az önöké, nem a Fidesz-szavazóké vagy a KDNP-szavazóké, még csak nem is a Jobbik és a Mi Hazánk Mozgalom tagjaié vagy szavazóié, az a miénk is. Mi pontosan ugyanúgy magyarok vagyunk, és ugyanúgy érzünk felelősséget a magyar nemzetért, annak minden tagjáért, határon innen és túl, mint ahogy önök. És ennek volt következménye, hogy amikor mi kormányoztunk, akkor megháromszoroztuk a határon túli magyar könyvtárak, színházak, iskolák támogatását. Ezt azért is tudom ilyen pontosan, mert Daróczi Dávid volt a kormányszóvivő, aki éppen beteg lett, és ezért nekem kellett azt a bizonyos rendezvényt kvázi celebrálni, és nagyon boldog és büszke voltam, hogy ott lehetek egy ilyen rendezvényen. De azt is nagyon fontosnak tartom, hogy végre befejeződött az, amivel a Fidesz valamikor elkezdte a határon túli magyarokkal való foglalkozást, hogy innen elkezdett pártokat alapítani, amelyek aztán 0,5 százalékos eredményekkel vétették észre magukat, súlyos károkat okoztak az ottani most éppen Erdélyről beszélek legitim szervezetnek, az RMDSZ-nek, aztán a végén eltűntek az enyészetben. Örülök annak, hogy ezen az időszakon is végre túljutottunk. Azt is nagyon fontosnak tartom jelezni, hogy számunkra minden nap a nemzeti összetartozás napja, nem kell hozzá nekem emlékév, én ezt naponta megélem. Amikor 2003-ban húszéves volt az István, a király című rockopera, akkor jutott el először Erdélybe, Csíksomlyóra, a Medgyessy-kormány idején. Én voltam annak a rendezvénynek a sajtófőnöke, és az utolsó pillanatban még felhívtam Kovács László külügyminisztert, mert a szervezők azt mondták, hogy még kell egy-két millió forint, hogy ott minden rendben legyen. És Kovács László a saját miniszteri keretéből még odaadta azt a pénzt, hogy ez megtörténjen. Csak szeretném jelezni, hogy nem csak önöké a nemzeti érzés vagy nem csak önöké a nemzeti szimbólumoknak ez a fajta képviselete. De ugyanakkor az is rendkívül fontos, hogy micsoda fantasztikus dolog az Európai Unió, és az, hogy Magyarország és a körülöttünk levő országok tagjai az Európai Uniónak. Most képzeljük el azt a helyzetet miközben önök itt folyamatosan brüsszeleznek , ha nem lenne Európai Unió, és ezek között az országok között vasfüggöny állna, Magyarország és Románia között, mondjuk, ahogy a Ceaușescu-időben történt. Azért tudunk átmenni, azért lehet a határon túli magyaroknak támogatást adni vagy óvodát építeni vagy bármit, mert van Európai Unió. Ha nem lenne Európai Unió, ez mind lehetetlen lenne. Örüljünk annak, hogy van Európai Unió! És az a bizonyos eszme, amiről a Demokratikus Koalíció beszél, az európai egyesült államok eszméje pontosan ennek a békének a záloga. És annak a záloga, hogy az anyaországi magyarok szerves közösséget alkothatnak anélkül, hogy ezt fegyveres konfliktus nehezítené, vagy az éppen jelenlegi befogadó országok jogi szabályozással ellehetetleníthessék a magyarokat. Ezt biztosítja az Európai Unió, hogy ez nem történhet meg. Ezért aztán azt mondom, hogy legyen minden nap a nemzeti összetartozás napja, de nemcsak a határon túli magyarokkal, hanem abban is, hogy önök, amikor az ellenzék mond valamit vagy javasol valamit, akkor önök ezt elismerik, és tudomásul veszik, hogy mi pontosan ugyanolyan magyarok vagyunk, és a mi szívünk is ugyanúgy a bal oldalon dobog. Köszönöm szépen."
7,u2019-07-02-21,Fidesz-KDNP,KNDP-frakció,0.70263671875,2019-07-02,0.3275367021560669,"Köszönöm szépen. Tisztelt Elnök Úr! Tisztelt Országgyűlés! Hippokratész úgy fogalmazott, hogy az embert nézd, ne csak a betegséget. Ahogy az orvosi esküben is szerepel, ha az orvosok ellátják odafigyeléssel, a gyógyító képességük erősítésével a feladatukat, a hivatásukat, akkor az emberek, valamennyi ember megbecsülése övezi a munkájukat. Mi, kereszténydemokraták is megbecsüléssel és tisztelettel tartozunk az egészségügyben dolgozók felé, az orvosok felé, akik rendelkeznek a gyógyítás képességével. Semmelweis Ignác is az embert nézte, nem csak a betegséget; az anyákat, az újszülötteket nézte egy olyan korban, amikor minden tizedik megszületendő gyermek, kisgyermek és az édesanyja is elhalálozott idő előtt. Ő kereste az okokat, kereste a választ a miértekre, és ahogyan Kolping fogalmazott, az a nagy képesség, hogy felismerni a bajokat, és ahhoz adjon erőt a Jóisten, hogy tudjuk orvosolni mindezt. Semmelweis Ignác eszerint élte az életét. Ez az igazi emberközpontú, felelősségteljes szemlélet. Az egy más kérdés, hogy kortársai nem értették meg, jótett helyébe rosszat kapott, nem elismerést kapott, hanem elmegyógyintézetbe zárták sajnos. De ő pontosan tudta, hogy működésünk idelent, de az ítéletünk odafent van. Tisztelt Országgyűlés! Az egészség nagy ajándék. Úgy tartják, a betegségek 90 százalékának oka lelki eredetű. Ha megbetegszik a lélek, hamarosan követi a test. Engedjék meg, hogy Semmelweis Ignácra emlékezve és az egészség fontosságát hangsúlyozva egy picit tágabb környezetünket is nézzük meg; nézzük meg a világ bajait és ezen keresztül Európa problémáját és bajait is. Gyorsan változó világban élünk, ezt gyakorta hallhatjuk. Noah Harari Sapiens című művében úgy fogalmaz, hogy ha ma valaki megpróbálná meghatározni azt, hogy milyen is a mai világunk, milyen a mai modern társadalom, akkor a kaméleonhoz hasonló, nehéz helyzetbe kerülnénk, hiszen nehéz lenne meghatározni annak a működését és a jellemzőjét. Békés korszakban élünk, úgy tartják, 70-75 éve békében élnek az emberek. Évente 58-60 millió ember fejezi be a földi életét. Érdekes egy kitekintést tennünk. Mindig vannak még helyi konfliktusok és háborúk. Évente mintegy 150-160 ezer ember hal meg helyi konfliktusok, háborús cselekmények okán. Erőszakos bűncselekmények okán 550-600 ezer ember veszíti életét. De megdöbbentő az az adat, ami azt mutatja, hogy évente az emberiség létszáma közel egymillióval csökken öngyilkosságnak köszönhetően, saját kezűleg vetnek véget az emberek az életüknek. Ahogyan II. János Pál pápa fogalmazott: az élet helyett a halál kultúráját képviselik nagyon sokan. Legutóbbi hír, hogy a virtuális térben egy fiatal lány egy közösségi portálon megszavaztatta, hogy öngyilkos legyen vagy sem, és megszavazták. Hihetetlen világ van, azt is mondhatnánk, hogy beteg a világunk. Az öngyilkosok számának 80 százalékát azonban valóban a nyugati civilizáció teszi ki. Ez is azt mutatja, hogy van teendőnk bőven a gyógyítás területén, nemcsak az egészségben, hanem a lelki gyógyítás területén is. A nyugati civilizációnkról láthatjuk azt, hogy spirituális válságban van. Egy példát hadd mondjak el! Németországban az elmúlt 25 évben 31 millióról 20 millió alá csökkent a magukat hívőknek nevezők száma. Oroszországban mindez persze 50 millióról 115 millióra növekedett, az orosz lakosság 82 százaléka vallja ma hívő embernek, keresztény embernek magát. Azt látjuk, hogy a modern társadalomban az egyén felértékelődött, szabad, önálló jogokkal rendelkező, de kiszolgáltatott, sokszor magányos, elidegenedett személlyé vált. Új emberkép alakult ki, új vallás: az egoizmus. [[9.00]] Korábban a történelem bizonyította, hogy a család volt szinte minden: munkahely, jóléti intézmény, egészségügyi intézmény, vigyáztak a családra, vigyáztak az öreg emberekre, a gyerekek jelentették a nyugdíjalapot, a legtöbb ember szükségleteiről a család gondoskodott. Ma döntően a piac gondoskodik. A modern társadalmakban a piac szerepe, hatalma felerősödött. Mi továbbra is úgy látjuk, kereszténydemokraták, hogy egy ember akkor erős és egészséges, ha stabil, segítő család veszi körül, egy nemzet is akkor erős és egészséges, ha erős családok alkotják; mint ahogy az Európai Unió is akkor lesz erős, hogyha erős nemzetek alkotják. [[Az elnök a csengő megkocogtatásával jelzi az időkeret leteltét.]] A Kereszténydemokrata Néppárt mindig is a családok segítésével fog támogató partnerként közreműködni, és örülök annak, hogy a kormány is ezt a politikát folytatja. Köszönöm szépen, hogy meghallgattak. [[Taps a kormánypárti padsorokban.]]"
7,u2020-05-11-207,Fidesz-KDNP,KNDP-frakció,0.54248046875,2020-05-11,0.9964119791984558,"Köszönöm szépen a szót. Tisztelt Elnök Úr! Tisztelt Képviselőtársaim! Három fontos hivatásról szeretnék röviden szólni. Az egyik azon emberek köre, akik a biztonságunkat garantálják. Ilyenek a rendőrök, a katonák, akik szolgálják a közbiztonságot, azt, hogy itt ma nyugodtan felszólalhatunk, és mindenki élheti, nyilván a veszélyhelyzet adta keretek között is a hétköznapi életét. A másik ilyen fontos hivatást gyakorlók köre a pedagógusok: az óvónők, a tanítók, a tanárok, bármilyen szinten is, de a gyermekeink felnevelésében vállalják az áldozatos munkát, és jelentős szerepet töltenek be abban a nagy célkitűzésben, hogy milyen lesz a jövő nemzedéke, milyen lesz a jövő Magyarországa. A harmadik ilyen fontos hivatás az ápolók, a gyógyítók, az orvosok hivatása. S valóban, május 12e, ahogy a mai felszólalásom címének is ezt adtam, az ápolók nemzetközi napja. Ezért, bár elhangzott már jó néhány hozzászólás ezzel kapcsolatban az azonnali kérdések és válaszok órájában is, de szerintem fontos, hogy napirend után is megemlékezzünk, és tiszteletünket fejezzük ki az ő hivatásgyakorlásuk iránt, hogy vállalják azok az emberek, hogy ha bajba kerülünk, ha betegek vagyunk, ha szeretteink betegekké válnak, ha az egészségünk megromlik, akkor képesek azzal a tudással bírni és rendelkezni, amivel a gyógyítás lehetőségét és esélyét hordozzák. Engedjék meg, hogy röviden szóljak azért a történetiségéről is, hogy hogyan alakult ki az ápolók nemzetközi napja! 1853-ban és ’56-ban, illetve e három év alatt nagyon komoly háború dúlt, a krími háború, és Európa szinte valamennyi országát érintette, és a nagyon-nagyon sok sebesültet látva egy brit ápolónő, bizonyos Florence Nightingale önkéntes ápolókat toborzott, és létrehozott egy ápolónőképző iskolát is. Ez egy nagyon fontos dolog volt, hiszen valóban látva a sebesülteket, a sérülteket, a bajba jutott embereket, katonákat és civileket, megpróbáltak segíteni, enyhíteni a fájdalmukon. Egy picit még korábbra visszamennék, 1550. május 25-én született Szent Kamill, akit apja egyébként katonának adott, és az oszmán-török hódításokkal szemben harcolt, sebesülést szenvedett, majd Rómában a Szent Jakab kórházba került. Egy apró kis sebbel került be, de aztán végül nem tudta elhagyni a kórházat, hiszen olyan mértékűvé változott a betegsége, viszont ő maga rájött arra, hogy mennyire fontos a sebesültek ellátása, mennyire fontos az a tudás, amivel az ápolók, az orvosok már akkor is rendelkeztek, és ez a szándék, amivel a bajba jutott embereken próbálnak segíteni. Ezért ő maga alapította meg a Betegeket Szolgálók Társaságát, ami egyébként a Vöröskereszt elődjeként is nyilvántartható. 1746-ban avatták ezért a cselekedetéért szentté. Egy nagyon szép és bölcs gondolatot is hátrahagyott a tevékenysége során, ez pedig így szól: jót gondolni, jót szólni, jót cselekedni; az ember Isten irgalmából e három dolog által a mennyországba juthat és kerülhet. Így lett ő a kórházak, a betegek és a haldoklók védőszentje. Egy következő történelmi lépcsőfok, egy következő ugrás a solferinói csata, amely 1859-ben zajlott, és Henry Dunant járt arra, aki látta a hihetetlen szenvedést, és gyakorlatilag néhány év múlva elindította a Vöröskereszt alapjainak a lerakását. 1863 óta számítjuk a Vöröskereszt létezését, és tiszteletre méltó, hogy Magyarországon is elindult ez a folyamat, hiszen létrejött nem sokkal később a Magyar Vöröskereszt is, és azóta pedig a rendszerváltás óta, meg nyilván egyházi vonalon is nagyon sok segélyszervezetet, szeretetszolgálatot hoztak létre Magyarországon. Az Ökumenikus Segélyszervezet 1991-ben , a Katolikus Karitász, a Baptista Szeretetszolgálat, a Magyar Máltai Szeretetszolgálat, hogy csak néhányat említsek, mind-mind kiváló munkát végeznek a rászoruló emberek irányába. Az ápolónői hivatás, úgy fogalmazták meg annak idején: „Egy legyen bennünk az akarat, felkeresni a szenvedést, s enyhíteni azt.” Segíteni tehát a bajban, a veszélyhelyzetben, mint ahogy ez mindig a történelem folyamán, az emberiség ismert történetében mindig megmutatja azt, hogy ki milyen ember valójában. Aki képes arra, hogy hivatásszerűen is gyakorolja azt, hogy a bajbajutottakon, a sebesülteken, a betegeken segít, az tiszteletre méltó hivatást űz és gyakorol. Ezért tisztelettel adózunk a nemzetközi ápolók napja alkalmából előttük. Köszönöm szépen, hogy meghallgattak."
7,u2020-12-16-21,Fidesz-KDNP,KNDP-frakció,0.3486328125,2020-12-16,0.15711382031440735,"Köszönöm szépen a szót. Tisztelt Elnök Úr! Tisztelt Képviselőtársaim! Advent van. Advent a várakozás időszaka, ilyenkor az emberi lélek feltöltődik hittel, reménnyel, örömmel és szeretettel. Ahogyan Márai Sándor fogalmaz: neveljük a lelkünket kérlelhetetlen igényérzetre. Ez az igényesség szerintem mindannyiunk számára fontos, különösen ilyen időszakban. Mindig fontos az adventi időszak, de ebben az évben különösen fontos, hiszen egy világjárvány söpör végig sok-sok áldozattal az emberiség soraiban, sok-sok ezer ember életét vitte már el, és nagyon-nagyon sokan megbetegedtek. Valóban azt látjuk, hogy az emberiség ismert történetében igen sok természeti katasztrófa, ipari katasztrófa volt már, igen sok járvány volt már, igen sok háború volt, és mindannyian tudjuk, akik már egy kicsit érettebbek vagyunk és kellő élettapasztalattal rendelkezünk, hogy nehéz időszakokban, tehát ilyenkor mérettetik meg az ember, az ember szíve, lelke és a képességei is, hogyan viszonyulunk embertársainkhoz, hogyan viszonyulunk a helyzethez, alkalmazkodunk, elviseljük, vagy pedig megpróbáljuk orvosolni, megoldani, segíteni a bajbajutottakon, embertársainkon. Tisztelt Képviselőtársaim! A gondolat maga Henri Dunant-tól származik, aki a Vöröskereszt alapító atyja volt, az 1859-es solferinói csata sebesültjeit és a szenvedéseket látva létrehozta a Vöröskeresztet, és ezen keresztül indult el gyakorlatilag nagyon komoly országokban, így Magyarországon is az a karitatív szolgálati tevékenység, létrejöttek azok a szervezetek, segélyszervezetek, humanitárius szervezetek jöttek létre, amelyek igenis egy jól működő és egy jól szervezett államban segítik a kormányzati védekezést, segítik az embereket, a bajbajutottakat. Tisztelt Képviselőtársaim! Magyarországon jelen pillanatban számos karitatív szervezet működik, ezek közül a legnagyobbakat hadd említsem meg, mert most is áldozatos munkát végeznek az ott dolgozó munkatársak: a Katolikus Karitász, a Magyar Református Szeretetszolgálat, a Magyar Ökumenikus Segélyszervezet, a Magyar Máltai Szeretetszolgálat, a Baptista Szeretetszolgálat és a Magyar Vöröskereszt is. 2013-ban a magyar kormány létrehozott egy koordinációs testületet, pont azért, hogy ha baj van, akkor legyenek olyan emberek, olyan szervezetek és olyan együttműködés, hogy ennek a védekezésnek a hatékonyságát tudjuk növelni. [[10.00]] A Nemzeti Humanitárius Koordinációs Tanács most is működik, Soltész államtitkár úr az elnöke. Ezúton is hadd köszönjem meg az ő munkáját, hadd köszönjem meg a tanács tagjainak a munkáját, azoknak az önkénteseknek, segítőknek, az adományozóknak és az egyéneknek, állampolgártársainknak, akik ebben a bajban, ebben a veszélyhelyzetben segítik a védekezést, és enyhítik az emberek szenvedését. Tisztelt Képviselőtársaim! Van egy olyan fogalom, hogy reziliencia. Ez nem más, mint rugalmas ellenálló képesség. Tudjuk azt, hogy egy országnak, az ország állampolgárainak is és különböző szervezeteknek is szüksége van olyan kompetenciákra, olyan képességekre, olyan tudásra, amivel a leghatékonyabban tudják elvégezni a munkájukat. A magyar oktatási rendszerben is gyakorta beszélünk kompetenciáról, képességekről, hogy gyermekeinket mire neveljük, mire oktassuk; ugyanígy szükséges a közösség képességeinek a megerősítése, a civil lakosság, a polgári lakosság védelme, megóvása a bajoktól. Az elmúlt időszak arról is szólt, hogy valamennyi állam a járvány közepette komoly próbatétel alá esett, Magyarország is, de azt láthatjuk, hogy a magyar kormány, a magyar állam helytáll, kiváló munkát végez a magyar egészségügy. Köszönet ezúton is az egészségügyben dolgozóknak, orvosoknak, ápolóknak, és valóban köszönet azoknak, akik egyébként a civil világból jönnek, karitatív szervezetekben önkéntesként dolgoznak, és segítik az embereket, a rászorulókat, tisztelet kell hogy övezze a munkájukat. Azt hiszem, érdemes azt a gondolatot magunk előtt tartani, különösen a kereszténydemokrata mozgalomnak, amit Kolping atya hagyott ránk, igenis, amit a Jóistentől kért, hogy ismerjük fel saját korunk nehézségeit, bajait, gondjait, és adjon nekünk a Jóisten egészséget és erőt, hogy orvosolni is tudjuk a bajokat. Ennek szellemében dolgozik a kormány, ennek szellemében dolgozik a magyar egészségügy és a karitatív szervezetek is. Nagyon boldog karácsonyt, áldott karácsonyt kívánok ezúton is a humanitárius szervezeteknek, az ott dolgozó aktivistáknak, önkénteseknek, a segélyszervezeteknél, karitatív szervezeteknél dolgozóknak, és mindannyiuknak boldog karácsonyt kívánok! Köszönöm szépen, hogy meghallgattak. [[Taps a kormánypártok soraiban.]]"
7,u2016-03-21-179,Fidesz-KDNP,KNDP-frakció,-0.88671875,2016-03-21,0.9954454898834229,"Köszönöm szépen. Nem hagyhatjuk válasz nélkül képviselő úrnak azt a kérdését, amit az utolsó egy percben tett fel. Én nem azt mondanám hasonlatként, tisztelt képviselő úr, amit ön mondott a vesztes háború kapcsán. Én azt mondom, hogy egy vesztes háborúban korábban sok terület veszett el, amelyeket az elmúlt években újra és újra igyekszünk visszaszerezni, visszatenni azt a pénzt az egészségügybe, amit a szocialisták onnan kivettek, akár béremelésekkel, akár fejlesztésekkel. Egy, két vagy három év alatt nyilván nem lehet mindent megtenni. De ön a mentést mondta: abból a programból, amit a mentőszolgálatnál indítottunk, 22 új mentőállomást építettünk, hatvanat pedig dinamizáltunk, felújítottunk. Ön is nagyon jól tudja, hogy a szocialisták kormányzásuk utolsó évében egyszerűen abbahagyták a mentőautók beszerzését, ezt is több százas nagyságrendben nekünk kellett pótolni, nemcsak azt az öt évet, amíg mi voltunk kormányon, hanem az azt megelőző két-három évet is, amíg a szocialisták nem vásároltak ilyeneket. Ezzel a többletforrással, a több állomással, a több mentőautóval és a jobb felszereléssel igyekszünk azért tenni, hogy hamarabb és jobban felszerelten érkezzenek ki a mentőautók. Köszönöm szépen. [[Taps a kormánypártok soraiban.]]"
7,u2021-09-27-65,Fidesz-KDNP,Fidesz-frakció,-0.9619140625,2021-09-27,0.9965541362762451,"Köszönöm a szót. Tisztelt Államtitkár Úr! Tisztelt Ház! Az elmúlt időszak legnagyobb horderejű nemzetközi eseménye az Egyesült Államok afganisztáni kivonulása volt. A katonai szuperhatalom feladta a tálibok elleni harcot, és szövetségeseit is meglepve villámgyorsan sorsára hagyta az országot. Ma ismét káosz és polgárháborúhoz közeli állapotok uralkodnak Afganisztánban. A legtöbb elemző szerint a tálib uralom alatt az ország ismét az iszlamisták és a terroristák melegágyává válik. Máris tízezrek hagyták el az országot, és indultak meg Európa felé. Látjuk azt is, hogy idén már az afganisztáni helyzet nélkül is erősödött az Európába irányuló migráció. Az elmúlt évvel összevetve megsokszorozódott az illegális bevándorlással próbálkozók száma. Ezt mi, magyarok is tapasztaljuk a határainknál. 2020 első nyolc hónapjában 20 497 határsértőt tartóztattunk fel, idén augusztus végéig már 65 751-et. Jelentősen nőtt az elfogott embercsempészek száma is. Idén szeptemberig már 637 volt a lebukott embercsempészek száma a tavalyi 257-tel szemben. [[15.10]] Félő, hogy Magyarországnak fel kell készülnie egy újabb, akár a 2015-ös migrációs válsághoz hasonló mértékű migrációs hullámra. Mindemellett megnyugtató, hogy a határkerítés áll, a jogi határzár szigorú szabályai pedig továbbra is érvényben vannak. Számíthatunk rendőreink és katonáink példás szolgálatára, akik garantálják hazánk stabilitásának, szuverenitásának és biztonságának a fenntartását. Ezt a biztonságot veszélyezteti a Gyurcsány Ferenc által vezetett baloldal, amely folyamatosan bírálja a határvédelmi intézkedéseket, lebontaná a kerítést és beengedné a migránsokat. Emlékezhetünk Gyurcsány korábbi nyilatkozatára, idézem: „Magyarországnak kifejezetten javára válna, ha befogadná a bevándorlókat.” És látjuk, hogy a baloldalon semmi nem változott. Pár hete Karácsony Gergely bukott le, amikor azt nyilatkozta a Die Zeit német liberális lapnak, hogy, idézem: hadd legyek őszinte: ezzel nem lehet választást nyerni; a menedékkérők jogainak biztosítása erkölcsi kötelesség, és része is a programomnak; ezt nem fogjuk felírni egyetlen választási plakátra sem. Az ilyen nyilatkozatok is bizonyítják, az ország védelmét nem lehet a baloldalra bízni. A magyar emberek biztonságának garantálásához meg kell állítanunk Gyurcsányt és Karácsonyt. Tisztelt Államtitkár Úr! Mindezekkel kapcsolatban kérdezem öntől, mekkora migrációs nyomásra kell készülnünk a jövőben. Felkészülte az ország egy, akár a 2015-össel összemérhető nagyságú migrációs hullám megállítására? Várom megtisztelő válaszát. [[Taps a kormánypártok soraiban.]]"
7,u2015-04-14-17,Fidesz-KDNP,Fidesz-frakció,-0.98828125,2015-04-14,0.9962847828865051,"Köszönöm a szót. Tisztelt Elnök Úr! Tisztelt Országgyűlés! Tisztelt Képviselő Úr! A közel-keleti, közép-keleti térségben európai szemmel nézve elképzelhetetlenül kegyetlen és véres polgárháború zajlik. Az Iszlám Állam név alatt egy minden alapvető jogot és emberi értéket tagadó terrorszervezet garázdálkodik, lábbal tiporva minden erkölcsi parancsot. Tömeges népirtással, nyílt rablással, rabszolga-kereskedelemmel igyekszik hatalmát megszilárdítani és fenntartani. Az általa ellenőrzött területeken mindenki célponttá vált, aki nem az általa hirdetett formában tesz eleget a vallási előírásoknak. Különösen sokat kell szenvedniük a térségben élő keresztényeknek, akiket első számú ellenségként jelöltek meg a szélsőségesek. Felgyújtják házaikat, megölik fiaikat, elrabolják lányaikat, lerombolják sok százada álló templomaikat. Mindez a második világháború óta a legsúlyosabb menekülthullámot indította el. A szíriai polgárháború és az Iszlám Állam kegyetlenkedései miatt eddig hozzávetőlegesen 13 millió ember hagyta el az otthonát, köztük az ott élő keresztények nagy többsége. Mindannyian ismerjük azon nyomorúságos körülményeket, amelyek között ezek az otthonukat, megélhetésüket vesztett emberek élnek, tengődnek remény és jövő nélkül. A menekülthullám szinte megoldhatatlan helyzet elé állítja a szomszédos országokat és az egész nemzetközi közösséget, és komoly migrációs nyomás alá helyezi a már így is jelentős gondokkal küzdő Európát. Miközben szót emelünk az egyik legrégebbi keresztény közösség módszeres és kíméletlen üldözése ellen, önökkel együtt szögezzük le: itt nem az iszlám és a kereszténység, nem a Kelet és a Nyugat összecsapásáról van szó, itt a keresztények értékeivel egy időben az emberiség alapvető értékei kerültek veszélybe, emberek élete és szabadsága, vagyona és jogai, az emberiség múltjának 3 ezer éves közös kulturális örökségének pótolhatatlan emlékei. Itt is és most is ki kell mondanunk: ebből elég! Tisztelt Országgyűlés! Irak nemzetei és közösségei harcolnak megmaradásukért, szabadságukért. Segítségkérésüket meghallotta és megértette a világ. Több mint 60 országból szerveződött koalíció, keresztények és nem keresztények, muszlimok és nem muszlimok együtt küzdenek az Iszlám Állam kegyetlen zsarnoksága ellen. Az Egyesült Államok vezette katonai koalíció által 2014 augusztusa óta Irakban és Szíriában végrehajtott mintegy 2800 légicsapás jelentősen meggyengítette az Iszlám Államot, és ennek nyomán az iraki hadsereg, a törvényes iraki kormány hadserege offenzívájával bevette Tikrit városát. Rövidesen a koalíció munkája új fázisba lép. Amennyiben erre önök kétharmados felhatalmazást adnak, a Magyar Honvédség katonái is hozzá fognak járulni ahhoz, hogy a térségben harcolók jó kiképzést kaphassanak, és a siker reményében szállhassanak szembe az Iszlám Állam fanatikusaival, és végül győzelmet arathassanak felettük. Miközben üdvözlöm a KDNP nyilatkozatát és azt a napirend előtti felszólalást, amelyet dr. Vejkey Imre képviselő úr olyan meggyőzően adott elő, egyúttal arra kérem a tisztelt Ház minden jóakaratú tagját, hogy ma szavazatával támogassa részvételünket ebben a fontos küldetésben. Köszönöm megtisztelő figyelmüket. [[Taps a kormánypártok soraiban.]]"
7,u2020-06-03-155,Opposition,MSZP-frakció,0.57421875,2020-06-03,0.2280150204896927,"Köszönöm a szót, elnök úr. Tisztelt Országgyűlés! Az első szó természetesen a köszöneté. Köszönet illet mindenkit, aki a védekezésben részt vett, elsősorban az egészségügyben, a frontvonalban dolgozó orvosokat, ápolókat, a kormány által sajnos nem kellően megbecsült, a szociális ágazatban dolgozó ápolókat és munkatársakat, azokat a szakembereket, akik a kormánynak akár tanácsokat is adtak, és természetesen mindenkit, aki kellően komolyan vette a saját szerepét és itt az egyszerű állampolgárokról, a családokról beszélek, pedagógusokról beszélek, szülőkről beszélek , és nagyjából mindenki közös sikere ebben az országban, hogy közép-európai viszonylatban viszonylag jól sikerült ezt a járványt, az első szakaszát átvészelnünk. [[Dr. Orbán Balázs: Felírjuk!]] Ha megengedik, akkor a következő néhány percben ellentétben az előttem szóló kormánypárti képviselőtársaimmal, akiket lassan egy órája hallgatunk itt, de a törvényjavaslatról még egy kukkot nem hallottunk tőlük mondanék pár mondatot arról, hogy mi is ez a törvényjavaslat, főleg mert még egy picit hatása alatt vagyok itt Nacsa képviselőtársamnak meg Hollik képviselőtársamnak, a KDNP-s vezérszónokok fantasztikus beszédének; szerintem rendkívül összezavarodtak volna képviselőtársaim, hogyha azt a mintegy 157 oldalas törvényjavaslatot legalább egyszer elolvassák, amelynek a vezérszónoklatából legalábbis nem derült ki, hogy ezen az embert próbáló feladaton megpróbáltak volna túljutni. De ugyanez igaz az államtitkár úrra is, akiről nem feltételezem, hogy nem tudja, mi van ebben a törvényjavaslatban, sokkal inkább feltételezem, hogy nem véletlenül nem beszélt az expozéjában különösen sokat a konkrét javaslatról vagy javaslatokról, amelyek előttünk vannak. Volt vádaskodás, volt vagdalkozás, volt hergelés, volt hazudozás, de a törvényjavaslatról túl sokat nem tudtunk meg. Ebben a két törvényjavaslatban két külön törvényként fekszik előttünk, kezdjük először a felhatalmazással a veszélyhelyzet megszüntetéséről szóló javaslatot úgy harangozták be, mint hogy a kormány visszaadja a külön hatalmat, az Országgyűlés pedig megszünteti a vészhelyzetet. Ezzel szemben maga a kormány az, amely a törvényjavaslatot benyújtja az Országgyűlésnek, és a kormány megkéri az Országgyűlést, hogy az kérje meg a kormányt, hogy legyen kedves megszüntetni a veszélyhelyzetet. És tudják, ez azért van, mert ebben a témában önök az első perctől kezdve legyünk nagyvonalúak mellébeszéltek. Nyilván koherensen kell hazudni, ebből nem szabad kitérni, de pontosan tudjuk az első perctől kezdve, hogy a veszélyhelyzetet a kormány hirdeti ki, és a kormány szünteti meg, és ezzel a törvényjavaslattal még egy pluszadalékot tettek hozzá: hogy nem a kormány, hanem személy szerint Orbán Viktor miniszterelnök döntheti majd el, hogy ez mégis mikor fog bekövetkezni. Egy olyan paradoxont látunk tehát, ahol még egyszer mondom a kormány megkéri a parlamentet, hogy kérje meg a kormányt, hogy az majd kérje meg Orbán Viktort, hogy mondja már meg, hogy szerinte mikor kéne ezt a veszélyhelyzetet megszüntetni. Hát, szerintünk a papírt is kár volt pazarolni erre a törvényjavaslatra, de ha ezt a formát találták ennek, nagy örömmel fogjuk megszavazni a veszélyhelyzet megszüntetéséről szóló törvényjavaslatot. Ezen túlmenően nagyon fontos megjegyezni, hogy az is bebizonyosodott, hogy az ellenzék által követelt 90 napos határidő igenis megalapozott volt, tisztelt képviselőtársaim, a kormánypártok részéről hangoztatott határidő-nélküliség melletti érvek pedig teljesen elfogytak és megbuktak. Konkrétan az MSZP szövegszerűen benyújtott önöknek egy módosító javaslatot meg egy önálló törvényjavaslatot is, amelyben június 15-ei határnapot tűzött ki a veszélyhelyzet meghosszabbítására. Képzeljék el, hogy ha ez a javaslat elfogadásra került volna, akkor körülbelül a mai napon nagyjából ugyanazt csinálnánk, mint most, pontosan ugyanígy és pont ekkor kellett volna benyújtania a kormánynak az átmeneti rendeletekről szóló törvényjavaslatot, azt, hogy a veszélyhelyzet idején meghozott döntések közül mit szeretne továbbvinni, és mi az, ami véglegesen megszüntetésre kerül, hiszen ebben a menetrendben, ahogy most tárgyaljuk, nagyjából június 15-ére fog ez a törvényjavaslat a parlament előtt elfogadásra kerülni. Ezért itt is szeretném még egyszer nagyon egyszerűen és nagyon világosan elmondani: nekünk semmilyen bocsánatkérésre nincsen okunk még ha az államtitkár úr jót is kacarászik, 35 százalék plusszal valószínűleg mindenki ezt tenné ebben az országban [[Moraj és közbeszólások a kormánypártok soraiban.]] , erre még kitérek, nyugodjon meg, államtitkár úr , nincs, nincsen semmilyen okunk. Azt mondtuk, ezt gondoltuk, hogy a kormánynak szüksége van rendkívüli felhatalmazásra. Azt mondtuk, mert azt gondoltuk, hogy Európában ezt határidő nélkül egyetlenegy kormánynak sem adjuk meg mi ellenzékből. Azért megnézném a miniszterhelyettes úr arcát, és hogy a Fidesz ellenzékként, mondjuk, a jelenlegi ellenzék által vezetett kormánynak egy hasonló remek javaslatára [[Dr. Varga-Damm Andrea: Soha!]] mit mondott volna. Úgy meghallgatnám egyszer Hollik úr bölcs szavait [[Dr. Orbán Balázs közbeszól.]] , amikor mondjuk, a jelenlegi ellenzék által vezetett kormány kérne vagy kért volna határidő nélkül ilyen felhatalmazást! Mi azt gondoljuk és nekünk lett igazunk , hogy kell a kormánynak az eszköz, de bizony ehhez minden kulturált európai országban kell egy határidő, ez a határidő meg most épp úgy esett, hogy pont most tárgyalnánk azt a törvényjavaslatot is. Én azt gondolom, hogy az lett volna a tisztességes és a bizalmat építő megoldás, azzal együtt, képviselőtársaim, hogy a felhatalmazásnak a tartalma ugyanez lett volna, tehát amiről önök beszélnek, hogy micsoda szükség volt bizonyos intézkedésekhez ezeknek az eszközöknek az igénybevételére [[Dr. Orbán Balázs közbeszól.]] , a rendkívüli felhatalmazásra, az bizony ugyanúgy a kormány kezében lett volna. Ami viszont ennek a javaslatnak a legnehezebb része, az a katasztrófavédelmi törvény kiegészítése, a felhatalmazási törvényben is szereplő, teljesen korlátlan rendeletalkotási jogkör biztosítása a kormány számára. Ez egyébként átírja a jelenlegi veszélyhelyzetet, ez átírja a jelenlegi rendkívüli helyzetre vonatkozó szabályokat. A katasztrófavédelmi törvény eddig pontosan meghatározta, hogy milyen intézkedések bevezetésére van lehetőség veszélyhelyzet idején, most ugyanazt az általános felhatalmazást fogják beletenni, mint ami a Covid-törvényben benne volt. Ez a kitétel az Alaptörvénnyel is konkrétan ellentétes, az Alaptörvény szerint ugyanis a kormány, idézem: „sarkalatos törvényben meghatározott rendkívüli intézkedéseket vezethet be”, a javaslat azonban nem határozza meg a bevezethető rendkívüli intézkedéseket, tehát miközben az Alaptörvény sarkalatos törvényben meghatározott keretek közé szorítaná a veszélyhelyzetben a rendeleti kormányzást, addig a javaslat most éppen ezt a korlátot iktatja ki a katasztrófavédelmi törvényből. Megjegyzendő, hogy mindenki értse: a honvédelmi törvény még a rendkívüli állapot, azaz háború esetén is, a szükségállapot esetén is taxatív felsorolást ad a bevezethető rendkívüli szabályokról és intézkedésekről, tehát ma vagy néhány héten belül, ha ezt a törvény elfogadják, az a helyzet lesz, hogy egy egészségügyi veszélyhelyzet esetén a kormánynak szélesebb jogköre lesz, mint háború esetén, ahol egészen kemény eszközöket kap, de abban a törvényben mégiscsak a-tól zs-ig pontról pontra ott van, hogy mit tehet meg, és mit nem tehet meg. Szintén legalábbis kétséges, hogy megfelelően szabályozott része a törvényjavaslatban, államtitkár úr, a rendezvényekre vonatkozó szabályozás, hiszen a rendezvényekre vonatkozó azon gumiszabály, amely benne van, semmilyen kontrollt és garanciát nem tartalmaz, a rendezvények bizony a hitéleti és akár a gyülekezési törvény hatálya alá eső rendezvények is lehetnek, és ebben elnagyoltan azt mondani, hogy a kormány ezeket korlátozhatja, oszt’ jó napot körülbelül nagyjából így lehet összefoglalni ezt a szabályt , időkorlát és mindenféle korlát nélkül, az szerintünk nincsen rendben; javasoljuk, hogy ezt gondolják végig. [[18.20]] Egészen meghökkentő, hogy a javaslat szerint a Magyar Honvédség fegyverhasználati joggal fog közreműködni innentől kezdve a veszélyhelyzettel és az egészségügyi válsághelyzettel kapcsolatos feladatokban. [[Dr. Orbán Balázs: Ne kezdd…]] A honvédelmi törvény szerint egyébként a katasztrófavédelemmel összefüggő feladatok végrehajtásában a Magyar Honvédség fegyverhasználati jog nélkül vesz részt. Ezért fel kell tennünk a kérdést, hogy mire kell veszélyhelyzetben és az egészségügyi válsághelyzetben fegyver. Nyilván meg lehetne viccesen kérdezni, hogy talán azzal akarnak a vírus ellen harcolni nem fog sikerülni. A cél nyilván az lehet, hogy az elrendelt korlátozásokat akár fegyveres erővel kikényszerítsék, holott egyáltalán nem véletlen, hogy éles határ van a katonaság és a belső rendfenntartó szervek között. A katonaságot csak legvégső esetben szabad a lakossággal szembeni fellépés lehetőségét magában rejtő belső rendfenntartó feladatokra alkalmazni. Márpedig ebben nagyon messzire megy a javaslat, konkrétan előírja, hogy az e feladatra vezényelt katonáknak a rendőrségi törvény szerint kell eljárni. És akkor itt lássuk be, hogy miről is van szó valószínűleg. Valószínűleg arról van szó, képviselőtársaim, amiről évek óta beszélünk, hogy olyan leszerelési hullám van a rendőrségnél, hogy olyan létszámhiány van a rendőrségnél, hogy egyszerűen belátták azt, hogy egy hosszabb ideig, huzamosan fennálló ilyen állapotban nem képes ellátni a feladatát, ezért önök katonákkal akarják ezt a munkát elvégeztetni, ahogy, államtitkár úr, már most is csinálják a határon. Tehát attól, hogy nem beszélünk róla, ne gondolják azt, hogy nem tudjuk, hogy ma már több katona védi a határt, mint rendőr, és ennek nem nagyon van más oka, mint hogy őket találják meg, hogy egyáltalán levigyék oda. És ez nincsen rendben. Azért nincsen rendben, mert a honvédeket nem rendvédelmi és rendészeti feladatokra képzik ki. A honvédeket elsősorban a haza védelmére és az ellenfél kiiktatására képzik ki. A rendvédelem területén pedig némileg cizelláltabb szolgálatra van szükség, és akkor most ennek a részleteibe hadd ne menjek bele, de ők nem azért kapnak kiképzést, és nem arra gyakorlatoznak, hogy állampolgárokkal bíbelődjenek elsősorban, és maradjunk annyiban, hogy nem is ez a dolguk. Szintén elképesztően drámai az a rendelkezés, miszerint felhatalmazást kap a kormány, hogy rendeletben állapítsa meg a honvédség veszélyhelyzettel és egészségügyi válsághelyzettel összefüggő feladatokban történő közreműködésének tartalmát. Ez már megint az „oszt’ jó napot!” szabályok egyike. Tehát azt nem is értjük, azt hogy gondolják, hogy a kormánynak úgy általában felhatalmazást adunk, hogy a honvédség egy ilyen esetben mit csináljon. Nem tudom, hogy időhiány volte vagy tehetséghiány volte, hogy nem tudják leírni még az elmúlt hónapok tapasztalatai alapján sem, hogy milyen típusú feladatban kell a honvédséget egy ilyen esetben használni vagy bevetni, de az, hogy a kormány majd eldönti, hogy mire használja a honvédséget, az teljesen elfogadhatatlan. És tudja, azért elfogadhatatlan leginkább, mert a tapasztalat az, hogy a Covid-törvény felhatalmazását önök arra használták, hogy a 120/2020. kormányrendelettel a honvédség tekintetében egyszerűen kisemmizték a katonákat. Tehát miközben 3 ezer munkahellyel parádéznak hetek óta, hogy majd el lehet menni tartalékos katonának közmunkás helyett, miközben dicsőítik a honvédség munkatársait, amiben egyetértünk, hogy milyen fontos a honvédség, és nemzeti ügy, aközben önök a koronavírus-járvány közepén elvették a pénzüket. Azt hozták kormányrendeletben, hogy a honvédek jogállásáról szóló törvényben lévő mindenféle pluszjuttatást hatályon kívül helyeztek, és ezt az egyet be is tartották. A határon szolgálatot teljesítő katonák 100-200 ezer nettó forinttal vittek haza kevesebbet az elmúlt három hónapban, mint a vírusjárvány előtt. És ez a gumiszabály, amit önök most beletesznek ebbe a törvénybe, lehetőséget fog adni önöknek arra, hogy a következő időszakban is ezt bármikor megtegyék. Ez teljesen felháborító, és nem tudjuk elfogadni. Azt kérjük, hogy ezt vegyék ki a törvényjavaslatból. A szakképzés tekintetében a felnőttképzést érintő módosítások olyan benyomást keltenek, mintha a területet felügyelő ágazati miniszter, Palkovics László olyan helyzetet kívánna teremteni, ami megkönnyíti egyes képző intézményeknek a költségvetési támogatáshoz való hozzáférését. Míg mások vonatkozásában, különösebb indok nélkül, elutasítási lehetőséget teremt meg. A hatályba léptetni kívánt gumiszabály szerint ugyanis költségvetési támogatás nyújtható az olyan képzések megszervezéséhez, melyekhez kiemelt közérdek fűződik, és hosszú távon hozzájárulnak Magyarország gazdasági növekedéséhez. Erre a kitételre hivatkozással bármikor, bármely képzés támogatása vagy elutasítása egy tollvonás eredménye lesz, amiről a miniszter dönti el egy személyben, hogy ez így van vagy nincs. Ilyen szabályrendszert épített be a kormányzat a csökkentett idejű munkavégzést támogató pályázatok elbírálására is. Egyáltalán nem világos tehát, hogy milyen szempontrendszer alapján kerülnek majd kijelölésre a kiemelt közérdekű képzések. Arra szerintem már többen tudnánk fogadást tenni, hogy a tulajdonosi köre ezeknek a cégeknek hol lesz. A bevezetni kívánt új szabályok révén a felnőttképzés piacára most belépő képző intézmények igen nagy könnyítésben részesülhetnek a már piacon lévőkkel szemben. Álnaivan feltehetnénk a kérdést, mégis kire, kikre dolgozták ki ezeket a szabályokat, de már most előre tudjuk pontosan jól. Most térjünk át az egyik legmeredekebb részre, a munkavállalói jogokra: a rabszolgatörvény 2.0-ra, 3.0-ra, kinek hogy tetszik. Hiszen nemcsak a piaci lehetőségeket bővítik az oligarchák számára, legalább ilyen lendületesen bővítik a munkavállalók ledolgozandó munkaidejét is. A munkaidőkeret emelésével a kormányzat a nagy és multinacionális vállalatoknak fog kedvezni. A munkavállalók szemszögéből nézve megállapítható, hogy a kétéves munkaidőkeretben foglalkoztatottak olyan időszak elé néznek, ahol akár hónapokon keresztül egy-egy szabadnapjuk lesz, mivel a mostani kényszerleállások okozta termelési és munkaidő-kieséseket az elszámolás végére ki kell egyenlíteni. Ez fokozott fizikai, pszichés megterhelést jelent majd minden ember számára. Ez a kormányzati lépés szembemegy a családok védelmét hangoztató jelszavakkal, mivel a munkacsúcsok idején szinte alig jut majd idő a családra és a gyermeknevelésre. És engedjék meg, hogy itt most felolvassak egy olyan levelet, ami a maga módján kuriózum. Azért kuriózum, mert mind a hat, azaz az összes szakszervezeti konföderáció, függetlenül attól, hogy több kérdésben sokszor nem értenek egyet, ezt a levelet közösen jegyzik, és ezt a levelet a mai napon nyilvánosságra is hozzák, illetve kérésüknek megfelelően itt a parlamentben is felolvasom. „Tisztelt Képviselő Asszonyok! Tisztelt Képviselő Urak! A kormány 2020. május 26-án T/10748. számon nyújtotta be az Országgyűlésnek a veszélyhelyzet megszűnésével összefüggő átmeneti szabályokról és az egészségügyi készenlétről szóló törvénytervezetet. A törvénytervezet jelenlegi formájában történő elfogadása esetén annak 56. § (4) bekezdése szerint a foglalkoztatáspolitikáért felelős miniszter engedélyezhetné, hogy a munkáltató új munkahelyteremtő beruházás esetén munkaidőkeretet vagy elszámolási időszakot a munka törvénykönyve vonatkozó rendelkezéseiben foglaltakra figyelemmel legfeljebb 24 hónap alapulvételével alkalmazzon, amennyiben a beruházás megvalósítása nemzetgazdasági érdek. A fenti bekezdést súlyosan aggályosnak tartjuk az alábbiak miatt. 1. A törvénytervezet a tripartit szociális párbeszéd mellőzésével került benyújtásra, bármilyen előzetes egyeztetés nélkül. 2. A tervezett szabályozás az Európai Parlament és Tanács 2003/88/EK irányelve tükrében megfelelőségi aggályokat vet fel, tekintettel arra, hogy az irányelv szellemében a referencia-időszak maximuma 12 hónap, és az is csak meghatározott feltételek objektív, műszaki okok vagy a munka megszervezésével kapcsolatos okok fennállása és kollektív szerződés vagy szociális partnerek között kötött megállapodás alapján lehetséges. 3. A tervezet elfogadása esetén jelentősen rontaná a szakszervezetek alkupozícióit, hiszen a hosszabb munkaidőkeretet vagy elszámolási időszakot a foglalkoztatáspolitikáért felelős miniszter egyoldalúan engedélyezné, az nem a szakszervezetek és a munkáltatók megállapodásán alapulna. [[18.30]] Végezetül a tervezet alapján nem kellően világos, hogy a munkahelyteremtő beruházás megvalósítása mikor minősül nemzetgazdasági érdeknek. Mindezen aggályok miatt azzal a kéréssel fordulunk önökhöz mármint országgyűlési képviselőkhöz , hogy a törvénytervezet elfogadását csak abban az esetben támogassák, ha az már a fent említett bekezdést nem tartalmazza.” Tisztelt Államtitkár Úr! Mi ezt a módosító javaslatot talán már a mai napon be is nyújtottuk. Arra kérjük a kormányt és a kormánypárti képviselőtársainkat, hogy támogassák. Egy olyan ügyről beszélünk, még egyszer mondom, amelynek bizonyára néhány multinacionális cég nagyon örülne, de amely kapcsán mindenféle ellentéteiket félretéve az összes magyarországi szakszervezeti konföderáció együtt mondja azt, hogy ne tegyék, és együtt kérik azt, hogy ne tegyék. Ami a szociális ellátásokat illeti, mert erről is szó van a törvényjavaslatban, sem a válsághelyzet alatt, sem ebben a törvényben nem nyúl hozzá a családi juttatásokhoz a kormány, nem emeli a gyedet, a gyest, a gyetet, a családi pótlékot. Azt gondoljuk, hogy ez nagyon rossz döntés, és kicsit kétségessé teszi a családbarát politikát. De ami konkrétan a javaslatot illeti, államtitkár úr, tovább nehezíti a kormány az egyébként sem könnyű helyzetet, amikor egy sor határidőt június 30-ában állapítanak meg ebben a törvényjavaslatban, így a rendszeres felülvizsgálat határidejét, a veszélyhelyzet alatt lejárt, gyermekek után járó ellátások biztosításának határidejét, az egészségügyi állapot vagy fogyatékosság miatt járó ellátások meghosszabbításának, felülvizsgálatának határidejét, a veszélyhelyzet alatt lejáró hivatalos okmányok hatályosságának határidejét. Ezt azért akarom külön szóvá tenni, államtitkár úr, mert ennek az ellenkezőjét ígérték meg, sőt ennek az ellenkezője volt benne a rendeletekben, vagy van benne a mai napig is a rendeletekben. Olyan időszakban kívánnak önök embereket egészségügyi felülvizsgálatra, majd kormányhivatali ügyintézésre 15 nap alatt elküldeni, amikor ez teljesen egyértelműen fizikailag lehetetlen. Ezért erre is módosító javaslatot fogunk benyújtani, és azt kérjük a kormánytól, hogy a józan ész szabályai szerint legalább augusztus 31-éig ezeket a határidőket hosszabbítsák meg. Teszem hozzá: jelenleg a kormány által elfogadott rendeletekben több esetben ennél hosszabb határidőt ígértek önök az embereknek, és nyilvánvalóan erre készülnek ők is, akár a hivatalok és az orvosok is. Ami az MSZP javaslatait illeti, tisztelt államtitkár úr, itt nagyon-nagyon hosszú politizálás zajlott az elmúlt felszólalások alatt, és még egyszer mondom, a törvényjavaslatról nem sokat hallottunk. Hatalmas sikerként tüntetnek fel mindent, de azért nem volt az olyan régen, mi emlékszünk, hogy kezdődött a járvány és a járvány elleni védekezés. A kormány az elején több esetben is befogadónak mutatkozott konkrétan az MSZP javaslataira is, de ezek közül szinte egyik sem volt olyan, amelyiknek bármilyen költségvonzata lett volna. Mindig ámulattal hallgatom öntől is még a miniszterelnöktől is személyesen, hogy tud beszámolni arról, hogy milyen bátran hozták meg és milyen gyorsan például az iskolák bezárásáról szóló döntésüket. Csak tudja, államtitkár úr, én annak a hétnek a hétfőjén itt a parlamentben bocsánat, akkor még ott, a másik ülésteremben napirend előtt kértem azt, hogy az iskolák bezárásával a kormány érdemben foglalkozzon, majd azon a héten, pénteken reggel Orbán Viktor még arról beszélt, hogy ezt miért nem lehet megtenni, és miért kell a pedagógusokat fizetés nélküli szabadságra küldeni. Hiába harsogta a kormánypropaganda mindennap, ennek ellenére nem sikerült időben a védekezés frontvonalában lévő orvosoknak, szociális munkásoknak a megfelelő minőségű védőfelszereléseket eljuttatni. Hetek, sőt szinte hónap, másfél hónap telt el, mire azok a bizonyos fürkészek és cserkészek meg nem tudom, kik elindultak a világ minden tájára, miután már rettenetesen kellemetlen volt, hogy a szomszédos országok ebben is sorra előznek meg minket, és naponta hallhattuk, hogy mind a cseh, mind a szlovák kormány a saját kormánygépüket kihasználva hogyan hozza százezer- vagy milliószámra a védőfelszereléseket. Hiába követeltük az álláskeresési járadék három hónapról kilenc hónapra történő emelését, továbbra sem lépnek semmit. A munkaalapú társadalmat mantrázzák, miközben, államtitkár úr, rendkívüli időkben rendkívüli döntéseket kell hozni. Még ha el is hisszük vagy akár el is fogadjuk, hogy a kormánynak és az államnak lehet szerepe abban, hogy állami programokkal az embereknek új munkahelyet teremtsenek, azt azért önök is tudják, hogy ez a három hónap lassan lejárt azoknak, akik a járvány elején vesztették el a munkájukat, miközben azok, amikről önök beszéltek, sehol nincsenek; nem is lehetnek, épeszű állami programokat néhány hónap alatt nem lehet összeütni. Mi pedig kifejezetten abban hiszünk, hogy az a kilenc hónap például elegendő idő lehet arra, hogy olyan érdemi állami programokat, középítési programokat indítson el az állam maga akár uniós forrásokkal, aminek tényleg van értelme, ami tényleg értéket teremt, és segíti a hazai gazdaság fejlődését, például a magánházak, lakások szigetelésének programja vagy éppen egy bérlakásépítési program. Szintén negatív rekordot döntött a magyar kormány a hazai vállalkozások támogatásában. Államtitkár úr, ma már mint a vízállásjelentést jelentgetik be, hogy hány cégnek sikerült jelentkeznie a munkahelymegtartó programra. Csak tudja, április végére, másfél hónap, majdnem két hónap semmittevés után Magyarországon az álláskeresők száma 330 700-ra nőtt, ami az aktív munkavállaló emberek 7,1 százaléka lett. Ennek semmi más oka nem volt, mint hogy önök nem adtak érdemi segítséget azoknak a cégeknek, akik hezitáltak, hogy megváljanake a munkavállalóiktól, vagy ne. Igen, nem emelték sem a gyedet, sem a gyest, sem a gyetet, sem a családi pótlékot, sem a nyugdíjasoknak nem adtak egyszeri segítséget, pedig igenis ideje és tere lett volna ennek; de van még most is, ezért ezeket továbbra is követeljük. Államtitkár Úr! Tisztelt Ház! Nagyon sokat baloldaliznak mostanában, gondolom, Kövér László kiadta a parancsot, ez most valami új billog lehet. Azt leszámítva, még egyszer mondom, hogy az államtitkár úr expozéjában nem nagyon hallottunk a törvényről részleteket, annál inkább mindenféle politikai vádaskodásokat, ezt még beleszámíthatjuk a szokásos politikai játszmába. De, tudják, a parlamenti hazugságcunamikkal, a fizetett hirdetéseikkel, az óriásplakátjaikkal milliárdokért… Óriásplakátok vannak kinn, miközben még emberek halnak meg nap mint nap, önök meg óriásplakátokon közpénzből hirdetik, hogy milyen vagányak maguk. Ezen túl, tudják, én például baloldaliként nagyon büszkén azért vallom annak magamat, mert nem tűröm az igazságtalanságokat, és nem tűröm, nem veszi be a gyomrom azt, amit önök egyébként a színfalak mögött valójában csinálnak. Hogy amíg a rabszolgatörvény 3.0-ban kétéves időkeretet írnak elő a magyar melósnak, addig most került nyilvánosságra, hogy az Opel 100 milliárd forint nyereséget vitt ki az országból, hogy az Audi 700 milliárdot. Értik a számot?! Most, a válság közepén, most 700 milliárd forint nyereséget visz ki az országból! Mészáros Lőrinc egymaga három cégéből 20 milliárd forint nyereséget vesz ki adózás után szépen a zsebébe rakva. 34-et vesznek el az önkormányzatoktól, hogy vegyék ki a részüket a védekezésből. Aztán Orbán Viktor kedves falusi barátja meg egy személyben kivesz 20 milliárdot és zsebre rakja. Hogyan gondolják, hogy ilyenkor egy baloldali ember nem nyitja ki a száját?! Amikor egyébként a sikeres védekezésről beszélnek, akkor agyonhallgatják, ma már letagadják, hogy kiürítették a kórházakat, és emberek haltak meg emiatt is. Nemcsak azért hozzuk szóba ezeket, hogy a kormányt támadjuk, hanem azért, hogy a rossz döntéseket vizsgálják felül és leginkább soha többet ne hozzák meg. Ehhez képest Kásler Miklós már arra sem emlékszik, hogy volt ilyen az emberek maguktól nem mentek a kórházba, meg ilyen hülyeségeket beszél. Végezetül arról, hogy ki hogyan vette ki a részét. Tudják, mi csak képviselők vagyunk, egyszeri ellenzéki képviselők, a hatalom birtokosai pedig önök. De azt tudom mondani, hogy a Magyar Szocialista Párt baloldali pártként, annak országgyűlési képviselői az első adandó alkalommal a saját leadózott fizetésükből egymillió forintot adtak azért, hogy a védekezésben lévő eszközöket eljuttassuk. Tudja, hova? Én orvosi rendelőbe vittem, én patikába vittem, ahol az orvosoknak és patikusoknak nem volt a kormánytól semmilyen védőeszközük. Önök mit csináltak?! Államtitkár úr, a 35 százalékos fizetésemelésével mit csinált? Németh Szilárd a 35 százalékos államtitkári fizetésemelésével, a két és fél milliós fizetésével mit csinált? Vitt két zsák almát? Hát, legyenek kedvesek, ne oktassanak ki minket! Büszke baloldaliként minden igazságtalanságra továbbra is fel fogjuk hívni a figyelmet. Köszönöm, hogy meghallgattak. [[18.40]]"
7,u2015-06-30-257,Opposition,MSZP-frakció,0.382568359375,2015-06-30,0.29007095098495483,"Köszönöm a szót, elnök úr. Tisztelt Képviselőtársaim! Azért szeretném a gyermekvédelemben igen járatos képviselőtársamnak elmondani, hogy azt elérni, hogy egy meghívásos pályázatra valakit meghívjanak, azért elég komoly diplomáciai munka eredménye. Tehát, én nem akarom a saját szakterületi ismereteit kétségbe vonni, de azért ne vonja kétségbe az egyéb területi hozzáértést sem. Felkerülni a térképre, az elég jelentős előkészítő munkát jelent. Én erre akartam utalni. [[Az elnöki széket dr. Hiller István, az Országgyűlés alelnöke foglalja el.]] Szeretném még kiemelni az UNICEF-központ Budapestre kerülésének járulékos pozitív hatásait is. Az ENSZ talán legelfogadottabb küldetéssel bíró szervezete az UNICEF, mert az tényleg egy mítosz; mindenki úgy emlékezik rá, ahogy elhangzott, hogy ’46-tól itt az európai gyermekek tízezreit segített megmenteni. Nem akarok pikírt megjegyzéseket hallani a koromra, de a 60-as években én még láttam UNICEF-feliratos, nagy becsben tartott konzervdobozokat, amelyek még a háború utáni időkben jutottak Magyarországra, és nem a használati értékük, hanem a pozitív emlék miatt kerültek megőrzésre családoknál.Tehát az, hogy egy ilyen nagyon elfogadott szervezetnek a szolgáltató központja Budapestre kerül, olyan pozitív járulékos hatásokat is generál, amelyekből akár a konferenciaturizmus, akár egyáltalán az ismerősök, rokonok, szakemberek Budapestre látogatása révén sok pozitív hatás érheti majd a fővárost. Köszönöm, elnök úr."
7,u2014-09-24-238,Opposition,MSZP-frakció,0.37109375,2014-09-24,0.9961497783660889,"Köszönöm a szót. Tisztelt Elnök Úr! Tisztelt Alelnök Asszony! Azt gondolom, hogy történelmi pillanatban vagyunk, egy olyan pillanatban, amikor népeink barátsága közé egy újabb láncszem fonódik. Hálás vagyok az előterjesztőknek azért, hogy ezt a láncot, amely népeinket összeköti, tovább szövik. Tisztelt Ház! Elmondható, hogy a harmincas években egy olyan eszme jelenik meg Európában, amely nemzeti köntösbe bújva, jelszavak mögé rejtve valójában a hatalom kíméletlen akarásáról és a nyers erőszak mindent elsöprő kultuszáról szól. Ez az eszme, a nácizmus eszméje az élettel, a humanizmussal, a nemzeti értékekkel összeegyeztethetetlen, valójában azok ellen határozza meg saját magát. Hitler Németországának első áldozata Lengyelország volt. Lengyelország volt az első áldozat akkor, amikor Hitler korábban sosem látott gyűlölettel árasztotta el Európát. Mint ismeretes, 1939. szeptember 1-jén a náci hadigépezet támadást indít Lengyelország ellen, és ezzel veszi kezdetét a második világháború. Bár Magyarország részvételét német ""szövetségeseink"" folyamatosan erőltették, mégis a kormányzat tántoríthatatlan maradt, sőt folyamatosan lehetőséget biztosított a határainkon megjelenő nagyszámú lengyel menekültnek arra, hogy itt megfelelő viszonyok között tovább éljen. A lengyel katonai ellenállás kezdettől fogva kudarcra volt ítélve, de ez a lengyel hadsereg és a lengyel nép hősiességét nem csökkentette, sőt a lengyel katonák és civilek ezrei, tízezrei, százezrei áldozták életüket azért, hogy a náci zsarnokság ellen küzdve honfitársaikat és országukat mentsék. A nagyszámú lengyel menekült fogadására Antall Józsefet az akkori kormányzat menekültügyi kormánybiztossá nevezi ki, a háború elől több mint százezer, 100-140 ezer lengyel menekült talált otthonra Magyarországon, jó részük pedig továbbmenve Magyarországról újra folytatta a küzdelmet a nácizmus ellen. Már nagyon korán megalakul a lengyel menekülteket védelmező bizottság, ennek a vezetője lesz Sławik. Ez a bizottság gyakorlatilag az élet minden területét megszervezi, ami hatalmas szó egy olyan korban, ahol - amint Radnóti Miklós, szintén meggyilkolt kiváló magyar költő írta - ""az ember úgy elaljasult, hogy önként, kéjjel ölt, nem parancsra"". Egy ilyen korban ez a két ember megszervezi a lengyelek mentését, iskolákat, középiskolákat, és egyetemi képzést szervez az idemenekült lengyel hazafiaknak, lengyel üldözötteknek. Hazánkba érkezik nagyszámú zsidónak minősített vagy zsidó vallású lengyel menekült is. Az ő befogadásukra a magyar történelem örök fekete pontjaként egy 1939-es úgynevezett második zsidótörvény nem adott volna lehetőséget, ám Antall József és az ebben közreműködő magyar közigazgatás - az akkori magyar törvényeket és a nagyszámú akkori németbarát parlamenti ellenzéket is kijátszva - hamis papírokkal látta el őket. Ennek köszönhetően több ezren, több tízezren menekültek meg. Természetesen Magyarország német megszállását követően ez a helyzet megváltozik. 1944. március 19-én mind Sławikra, mind a bizottság valamennyi vezetőjére börtön, majd Mauthausen poklában a halál vár. Antall József menekül, majd a Gestapo magyar földön őt is letartóztatja. Henryk Sławik és idősebb Antall József tevékenysége rendkívül jól példázza a magyar nép és a lengyel nép barátságát, azt a barátságot, amely a diktatúrák, a szuronyok árnyékában is működött. [[17.20]] Jól mutatja azt, hogy mindig lesznek olyanok, akik a hangos jelszavak által felkorbácsolt indulatok és a szuronyok árnyékában is hűek maradnak elveikhez, hűek maradnak a humanizmushoz, a szolidaritáshoz. Ezért az MSZP támogatja elnök úr és szószóló asszony javaslatát, ezt a határozati javaslatot. Köszönöm szépen, hogy meghallgattak."
7,u2022-03-10-1-166,Opposition,MSZP-frakció,-0.5908203125,2022-03-10,0.9952557682991028,"Nagyon szépen köszönöm. Tisztelt Elnök Úr! Tisztelt Ház! Tisztelt Képviselőtársaim! A háborúval kapcsolatban szeretnék föltenni néhány kérdést az államtitkár úrnak, hiszen az elmúlt időszakban azt látjuk, hogy a kormány elkezdett egy külpolitikai irányváltást, és a kötelező kérdésekben valóban támogatja a NATO és az Európai Unió döntéseit, de látszik, hogy nehezen szakad el még mindig a régi barátságtól, illetőleg attól a szokásától is, hogy egy ilyen kérdést kampánytémává tegyen. Éppen ezért kérdezném az államtitkár urat, hogy a változás szimbólumaként mikor fogja az ön főnöke, Szijjártó Péter úr visszaadni a Barátságért érdemérmét, hiszen úgy fogalmazott a miniszter úr, hogy ennek semmilyen jelentősége nincsen, ezért nincs értelme visszaküldeni. Én másképpen látom: ha semmilyen jelentősége nincsen ennek a díjnak az ön számára, akkor talán pont ezért kellene visszaküldeni, mert itt az országban, a NATO-ban és az Európai Unióban bizony szimbolikus jelentőséggel bír. A másik kérdésem az lenne, államtitkár úr, hogy a NATO-ban továbbra is blokkolni kívánjae Magyarország az ukrán-NATO-bizottságnak a miniszteri szintű hivatalos üléseit, vagy lesz ebben valamilyen változtatás, különös tekintettel arra a háborús helyzetre, az agresszióra, ami az elmúlt hetekben kialakult. Ugyanezzel kapcsolatban azt is kérdezném, hogy változtatunke azon az álláspontunkon, hogy a NATO Kibervédelmi Kiválósági Központjában is blokkoltuk legutóbb Ukrajna csatlakozását. Ebben a tekintetben változtate a magyar kormány az álláspontján? Hiszen azt gondolom, hogy ezek mind-mind olyan lépések lennének, amivel egyrészt hozzájárulnánk a konfliktusnak a rendezéséhez, és Ukrajna számára is mutatnánk azt, hogy bizony vannak vitáink Ukrajnával kisebbségi törvény, nyelvi törvény, kisebbségek képviselete , amiben mindannyian egyetértünk egyébként itt, ebben a parlamentben, de egy ilyen háborús helyzetben ezen a politikán változtatnia kellene a magyar kormánynak. Köszönöm szépen, elnök úr."
7,u2020-05-25-107,Opposition,MSZP-frakció,-0.67041015625,2020-05-25,0.9964812397956848,"Tudja, miniszter úr, Regina édesanyja 39 éve ápolónő, a szakmában dolgozik, igaz, nem orvosként, hanem ápolónőként. 39 éve! Nekem elmondta, hogy a legnagyobb tragédia, amit átélhetett, hogy 22-étől 1-jéig, a lánya haláláig betartotta azokat a szabályokat, amiket egészségügyi dolgozóként be kell tartania. Hitt annak, hogy ő orvosokkal dolgozott, és hitt az egészségügyben, hitt önökben, hogy majd ugyanúgy megmentik a gyermekét, mint ahogy ő megmentette 39 év alatt több ezer ember életét. Önök cserben hagyták, miniszter úr. Én nem fogok itt vádaskodni, miniszter úr. [[Derültség a kormánypárti oldalon.]] Önök hónapok óta háborúsdit játszanak, katonásdit. Csak tudja, miniszter úr, a legtöbb háborút olyan veszteséggel zárjuk, ahol a legnagyobb veszteséget a civil lakosság szenvedi el, s Regináék ezek közé tartoznak. Ennek nem lett volna szabad megtörténnie, semmi nem indokolta, hogy ez megtörténjen, miniszter úr. Örülök neki, hogy már 12-én elrendelték a vizsgálatot, csak hát nagyon jó lett volna, ha ezt a családtagokkal is közlik, őket is értesítik, mert a múlt héten még a zárójelentés sem volt a kezükben, a tatabányai anyagok eltűntek, nem kapták meg. Miniszter úr, én csak arra kérem önöket, hogy a Népegészségügyi Központ amely önök alá tartozik úgy folytassa le a vizsgálatot ebben az esetben és a többi esetben is, hogy az igazságot szolgáltasson az elhunyt családjának. Köszönöm szépen, elnök úr."
7,u2015-04-13-209,OTHER,JOBBIK-frakció,0.1923828125,2015-04-13,0.9975578784942627,"Köszönöm a szót. Tisztelt Elnök Úr! Tisztelt Képviselőtársaim! Az elmúlt egy hónapban az ISIS elleni katonai misszióval kapcsolatban többször ülésezett a Külügyi bizottság, néha a Nemzetbiztonsági bizottsággal közösen. Természetesen több alkalommal tárgyaltuk meg ennek a missziónak a lényegét, és vártunk számos kérdésre válaszokat. Bizonyos kérdésekre megkaptuk a válaszokat, és úgy értékeltük, hogy megfelelőek, a legtöbb kérdésünkre azonban nem született megfelelő válasz. Abban a pártok természetesen egyetértenek, a Jobbiktól az LMP-n és a Fideszen át az MSZP-ig bezárólag, hogy az ISIS tevékenysége, ami egyenlő a népirtással és az emberiesség elleni bűncselekményekkel, elítélendő, és az Iszlám Állam terjedését természetesen meg kell állítani és el kell ítélni. Azonban számos olyan kérdés merült fel, amire egyik bizottsági ülésen sem kaptunk választ. Például arra, hogy miért kell Magyarországnak ilyen elhamarkodottan és ilyen gyorsan döntenie egy ilyen nemzetközi misszióról, amellyel kapcsolatos kockázatokat egy hónap leforgása alatt a hivatalos szerveknek szemmel láthatóan nem volt lehetőségük tisztázni. A bizottsági üléseken döntően katonapolitikai szempontok hangzottak el. Megnyugtatóan hallhattuk azt, hogy a magyar katonák képesek a szűken értelmezett feladat ellátására, Erbílben azt a feladatot, amire felkérték őket, képesek ellátni; efelől semmi kétségem nincs. Tudjuk, hogy jók a magyar katonák, a magyar honvédek, és szakmailag el tudják látni azt a feladatot, amire felkérték őket. Azonban ennek a típusú hadviselésnek a főcsapása nem katonai, hanem itt a terrorizmus elleni harcról van szó, egy aszimmetrikus háborúval nézünk szembe, és nem az az elsődleges kérdés, hogy a katonáink meg tudják-e állni a helyüket Erbílben, hanem hogy a magyar hatóságok, a magyar szervek képesek-e garantálni a magyar emberek biztonságát itt, Magyarországon. Nemzetbiztonsági kérdések merülnek fel egy ilyen misszióval kapcsolatos döntés nyomán. Emlékszünk arra, hogy március 6-án beérkezett az Amerikai Egyesült Államokból az a bizonyos sokat hivatkozott felkérés. Úgy tudjuk - bár én magam nem ültem ott azon a bizottsági ülésen, amit Kósa Lajos képviselőtársam emleget -, hogy az amerikai Central Commandnak egy szimpla, egyszerű tisztjétől érkezett egy ilyen típusú felkérés, egy katonai felkérés, amely nyomán Magyarország miniszterelnöke és külügyminisztere már aznap, március 6-án azt nyilatkozta, hogy jött az amerikai felkérés, ilyen értelemben Magyarországnak a kötelességének eleget kell tennie, a nemzetközi elvárásoknak meg kell felelnie. [[18.00]] Semmilyen ilyenfajta kötelezettségünk nincs, semmilyen nemzetközi elvárásnak nem kell megfelelni. Különösen azért nem, mert sem ENSZ-felhatalmazás nincs a misszió mögött, sem NATO-felhatalmazás nincs a misszió mögött, semmiféle NATO-szerződésből fakadó elvárás nincs ezzel a misszióval kapcsolatosan, semmiféle elvárás nem fogalmazódhat meg Magyarországgal szemben. Ugyanis ez nem egy, az ENSZ égisze alatt és nem egy, a NATO égisze alatt történő misszió. Ilyen értelemben azt sem értjük, miért ilyen mértékű felajánlást kellett tennie a magyar kormánynak. Tehát miért kellett túlteljesíteni vagy túllihegni még olyan országokat is, amelyek Magyarországnál lényegesen nagyobbak, lényegesen többet tudnának áldozni egy ilyen típusú misszióra? Magyarország katonai missziós szerepvállalása még Németországét is meghaladja. Nem értjük, miért kell 20 milliárd forintos költségvetéssel, 150 katona felajánlásával indulnia Magyarországnak egy olyan misszióba, amelyet mások sokkal megfontoltabban és cizelláltabban közelítenek meg. Nyilván nagyon sokféleképpen lehet az ISIS elleni hadjáratban részt vállalni. Vannak, akik politikai támogatást nyújtanak ellene, vannak, akik katonailag részt vállalnak, de vannak, akik csak humanitárius segítségnyújtásban segédkeznek. Nekünk szent meggyőződésünk, hogy a humanitárius segítségnyújtás lenne az, amit Magyarország erejéhez képest meg tudna tenni úgy, hogy erkölcsileg is eleget tesz mindennemű kötelezettségének. Nagyon fontos, és talán itt lenne az ideje annak, hogy mielőtt Magyarország újra egy újabb kétes katonai misszióban részt vállal, egy kicsit értékeljük azt, hogy a NATO-tagságunk óta milyen típusú missziókban vettünk részt és azok milyen eredménnyel jártak. Hát, még mindig kint vannak magyar katonák Afganisztánban, a tálibok ellen háborút hirdettünk, az Amerikai Egyesült Államokkal az oldalunkon. Nyilvánvalóan az egy NATO-misszió, de az elmúlt 14 évben semmiféle eredményt nem tud felmutatni ez a misszió. Irakban 2003-ban megdöntötte Szaddám Huszein kormányát az amerikai hadsereg, az amerikai katonák. Ez is egy nemzetközi misszió volt, ehhez is segédkezett sok-sok nyugati állam. Destabilizált a NATO még egy országot ott a régióban, keletkezett egy űr, és hatalmas káoszt hagyott maga után. Az, hogy az Iszlám Állam hogyan jött létre, megérne egy kis gondolkodást, megnézni azt, hogy az Iszlám Állam miképpen jöhetett létre. Nagyon nem kell messzire menni a kutakodásban, meg kell hallgatni Wesley Clarkot, a NATO nyugalmazott tábornokát, Európába kihelyezett volt NATO-tábornokot, aki azt nyilatkozta a CNN-nek, hogy az Amerikai Egyesült Államok és szövetségesei hozták létre az Iszlám Államot a Hezbollah ellen és a szír Aszad-rezsim ellen még pár évvel ezelőtt, amikor az Amerikai Egyesült Államok érdekeit ez szolgálta leginkább. Azóta sem tudjuk azt, hogy az Amerikai Egyesült Államok miképpen viszonyul az Iszlám Államhoz. Nem tudjuk azt, hogy ez a terrorszervezet, ez a kalifátus hogyan jöhetett létre egy év leforgása alatt, hogyan volt képes szinte egy állami gépezetet kialakítani, bevételekre szert tenni, létrehozni egy komoly államot, amelyik ütőképes és komoly kihívást jelent a nemzetközi közösségnek. Honnan kapja az Iszlám Állam a támogatást és az utánpótlást mind emberanyagban, mind pedig pénzügyi támogatásban? Mielőtt egy ilyen kétes eredetű vállalkozásban szerepet vállalnánk, nagyon jó lenne tisztán látni ezekben a kérdésekben, nehogy az forduljon elő, hogy a saját szövetségeseinkkel az oldalunkon a saját szövetségeseinkkel vívunk egy háborút, amiben senki nem tud eligazodni. Ezért mondja azt a Jobbik Magyarországért Mozgalom, hogy ebben a hadjáratban és misszióban teljes felelőtlenség részt vállalni, amíg ezeket a kérdéseket nem tisztáztuk. Fel kell mérni ezeket, ezekre a kérdésekre választ kell kapni, és utána kell elgondolkodni azon, hogy milyen mértékben és milyen módon vállal szerepet Magyarország az ISIS elleni hadjáratban. Köszönöm szépen. [[Szórványos taps a Jobbik soraiban.]]"
7,u2015-03-31-103,OTHER,LMP-frakció,-0.4189453125,2015-03-31,0.9943303465843201,"Köszönöm a szót, elnök úr. Tisztelt Országgyűlés! A tisztesség úgy kívánja, hogy elöljáróban köszönetet mondjak miniszterelnök úrnak, honvédelmi miniszter úrnak és külügyminiszter úrnak azért a bár nem egészen kimerítő, de korrekt tájékoztatásért, amit az elmúlt hetekben az ellenzéki pártoknak is nyújtottak. Mégis, az ország egy távoli háború okozta örvénybe sodródott bele, és felkerült az amerikai külügyminiszter listájára, miközben a többség nem érti, hogy mi keresnivalónk van egy világos célok nélkül kirobbantott háborúban, amelyet a nemzetközi közösség felhatalmazása nélkül indított az erő jogán a világ legnagyobb katonai hatalma. A kormány pedig mintha elmulasztotta volna feltenni a kérdést: mi a magyar érdek? - mondta Orbán Viktor 2003-ban. Félreértés ne essék, azok a szörnyűségek, amelyeket naponta közvetítenek a televíziós csatornák és az internetes portálok az Iszlám Állam nevű terrorszervezetről, ez minden jóérzésű embert az egész bolygón elborzaszt. Egyértelmű minden, a humánum mellett elkötelezett ember számára, hogy egy ilyen terrorszervezetet lélegezni hagyni nem lehet.Viszont ugyanakkor az, hogy a Közel-Keleten, Közép-Keleten kialakul egy ilyen, a brutalitás eddig alig-alig ismert fokát bemutató terrorszervezet, rá kell hogy ébresszen bennünket globális felelősségünkre, és rá kell hogy mutasson a globális okokra, a gyökérproblémákra. Minél súlyosabb brutalitásokat látunk, annál komolyabban kell venni az alapproblémákat. Mindezt azért kell megtenni, mert egy olyan világért kell cselekednünk, amit nem a globális nagyvállalatok, hadiipari cégek profitéhsége rendez be. Arra is szeretném emlékeztetni a tisztelt Országgyűlést, hogy tavaly nyáron a Lehet Más a Politika, egész pontosan Ikotity István képviselőtársunk elsőként hívta fel a figyelmet arra az egészen elképesztő keresztényüldözésre, ami Észak-Irakban megkezdődött az Iszlám Állam zászlóbontásával. Ezt azért tartom fontosnak hangsúlyozni, mert önmagában a terrorszervezet jelentőségét és minőségét illetően, azt gondolom, hogy nincs és nem is lehet vita ebben a Házban. Viszont nézzük azt, hogy pontosan miről van szó ebben a határozati javaslatban. Amire Magyarország vállalkozna, ha megvan a kétharmados többség, azt angolul úgy hívják, hogy force protection unit. Tehát magyarul: olyan egységet küldünk, 150 katonára kér felhatalmazást a miniszter úr, amelyik egyszerre lát el objektumvédelmi, menetbiztosítási és személyvédelmi feladatokat. Fogalmazzunk tisztán: harcoló alakulatokat küldünk Kurdisztánba, Észak-Irakba. És rögtön mellé kell azt tennünk: ez nem nemzetközi jogi kötelezettségünk. Nem következik, nem vezethető le ilyen kötelezettség a NATO-alapszerződés 5. cikkelyéből. [[Hegedűs Lorántnét a jegyzői székben Mirkóczki Ádám váltja fel.]] Figyelemre méltó az is, hogy térségünkben alig-alig van még - egyelőre legalábbis - másik ország, amelyik ilyen felajánlást tett volna. Ugyanakkor pontosan a tájékoztatások, illetve a bizottsági ülések kapcsán azt látjuk, hogy egyelőre nem teljesen bejósolhatók a katonai szerepvállalás belbiztonsági kockázatai, tehát hogy pontosan mennyivel növeli meg a kockázatot Magyarországon, mekkora csökkenést jelent ez a szerepvállalás a magyar emberek biztonságérzetében, és abban sem tudott még tiszta képet adni a magyar kormány, hogy pontosan a magyar emberek biztonsága érdekében mennyivel kell megnövelni a hazai belbiztonsági kiadásokat. Ugyanígy aggasztó az is, hogy nem látjuk egyelőre a küldetés végét, aggasztó az is, hogy nincsenek világosan megfogalmazott sikerkritériumok, és hogyha nem látjuk a küldetés végét, pontosan azt sem tudjuk megmondani, hogy mennyibe fog ez fájni a magyar adófizetőknek. A Lehet Más a Politika képviselőcsoportja a következők miatt nem fogja támogatni ezt a határozati javaslatot. Egyelőre nem tisztázott az, hogy ez az egészen elborzasztó cselekedetekre képes vadállati szervezet pontosan milyen pénzügyi utánpótlásvonalakról, milyen személyi utánpótlásvonalakról és milyen technikai utánpótlásvonalakról kap pénzügyi, személyi, technikai utánpótlást. Addig, amíg nem tudjuk pontosan felmérni azt, hogy az ellenség potenciálisan milyen bázissal rendelkezik, azt gondolom, hogy minden ilyen típusú katonai küldetés egész egyszerűen felelőtlenség. És itt újra hangsúlyoznom kell globális felelősségünket. Nemcsak arról van szó, hogy jelen pillanatban nem tudjuk pontosan behatárolni és felderíteni, és adott esetben elvágni - hiszen ez lenne a cél - az utánpótlásvonalakat, nem tudjuk, hogy ez a terrorszervezet milyen tartalékokkal rendelkezik, hanem ne kerülgessük a forró kását: azt sem látjuk, hogy egy beavatkozás esetén, egy beavatkozás úgymond katonai sikere esetén milyen következmények vannak Irakban. [[14.40]] Láttunk már katonai küldetéseket Nyugatról Irakban és Afganisztánban, és azt is megtapasztalhatta a világ, hogy ha úgy avatkoznak be nyugati hatalmak, hogy nem látják azt, hogy milyen folyamatok vannak azokban a társadalmakban, adott esetben csak növelni lehet a bajt. Én azt gondolom, hogy számot kell vetni azzal, hogy milyen következményei vannak ennek az akciónak, pontosan ott, ahol a beavatkozás történik, és számot kell vetni azzal, hogy ez az itt élő emberek, a magyar emberek biztonságérzetére egyébként milyen kihatással van. Ebben a tekintetben pontos információkkal a magyar kormány egyelőre nem tudott szolgálni. Mit lehet ugyanakkor tennie Magyarországnak? Hat teendőt fogalmaztunk meg az elmúlt hetekben-hónapokban. Először is kezdeném azzal, ami a legegyszerűbb: a magyar kormány eddig is küldött ősszel szállítmányokat; én azt gondolom, hogy az ilyen típusú segítségnyújtással kapcsolatban kritikát eddig sem fogalmaztunk meg. Elengedhetetlenül fontos lenne, hogy Magyarország is humanitárius segítségnyújtást biztosítson. Három: a Charlie Hebdo-merénylet után az LMP letett a parlament asztalára egy javaslatot, hogy a büntető törvénykönyvet haladéktalanul módosítsuk annak érdekében, hogy a Magyarországot tranzitországként használó potenciális terroristák lefülelése minél hatékonyabban megtörténhessen. Meg kell tenni azokat a jogalkotási lépéseket, amikkel a magyar szolgálatokat, a magyar rendvédelmi szerveket egyébként hatékonyabb beavatkozásra lehet bírni. Negyedrészt: mélyebb európai uniós belbiztonsági integrációt szorgalmazunk, több Európa kell a belbiztonság, a terrorizmus elleni fellépés területén, hiszen az Európai Unió országai képesek együttesen felderíteni ezeket a pénzügyi, személyi, illetve technikai utánpótlásvonalakat, és minden eszköz megvan az Európai Uniónál, hogy ezeket az utánpótlásvonalakat el is vágja. Ötödrészt: átfogó magyar nemzeti és egyben uniós nemzetközi fejlesztéspolitikai stratégiára van szükség annak érdekében, hogy ezek a jelenségek ne termelődjenek újjá sem Észak-Afrikában, sem a Közel-Keleten, sem másutt. Végül és nem utolsósorban Magyarország, illetve Magyarország szövetségeseinek kötelezettsége viszont az, hogy az univerzális emberi jogi elveket maguk is magukra nézve kötelezőnek tartsák, és ezeket érvényesítsék. Végezetül azért annyit is szeretnék elmondani, hogy talán megfontolandó lenne Magyarország számára, hogy bátorítsa egyébként a kurd autonómiatörekvéseket, a kurd nép önrendelkezési jogát. Igen, én is szeretnék arra utalni, hogy még egy kötelezettséget említsek, amit Kósa Lajos is felemlített, tőlünk még csak nem is pár száz, hatvan kilométerre Bosznia-Hercegovina területén egyes hírek szerint már működnek kiképzőbázisok. Az Európai Unión belül, ha Magyarországnak valamiben van egy egészen pótolhatatlan felelőssége: hogy ráirányítsa az Európai Unió és a NATO-beli szövetségesek figyelmét arra, hogy a veszély itt van a kapuknál. Magyarországnak elsősorban itt van tennivalója Közép-Európában, és nem ezer kilométerekkel odébb. Az elmúlt hetek vitáiban kissé szörnyülködve figyeltem azokat az érveléseket, amelyek úgy ágáltak a katonai szerepvállalás mellett, hogy a nyugati értékrendet érte valami kihívás. Szeretném világossá tenni, hogy nem a nyugati értékrendet érte kihívás - a humanizmust érte kihívás. Az az érvelés, amelyik a nyugati értékrendre hivatkozik, az nem is annyira bújtatottan azt sugallja, hogy gyermekek meggyilkolása, elégetése, emberek lefejezése a nem nyugati értékrend számára elfogadható lenne. Ez egy tipikus rasszista észjárás. Ez a gondolkodás csak növeli a gyűlöletet az egész Földön. A mi dolgunk az, hogy univerzális jogelvek, erkölcsi parancsok, univerzális emberi jogok, egyetemes emberi jogi parancsok mellett álljunk ki. Ebben a körben szólni kell viszont arról, hogy mi az, ami szemben áll az egyetemes emberi jogokkal, és milyen összefüggés van az Amerikai Egyesült Államok által elkövetett jogsértések és a gyűlölet növekedése között. Tisztelt Országgyűlés! Szólni kell arról, hogy a Bush-adminisztráció annak idején Guantánamón terrorizmussal vádolt személyek fogolytáborát hozta létre, és Barack Obama, csalódást okozva mindenkinek, aki az ő győzelmét várta, ígéretei ellenére továbbra sem zárta be ezt a fogolytábort. Szólni kell arról, hogy a fogvatartottak többségét vádemelés nélkül tartják fogva ma Guantánamón. Ez lehetővé teszi, hogy sem az amerikai törvények, sem az amerikai alkotmány nem érvényesül; a hivatalos közlés szerint fogságban tartható bárki, akit a jogellenes harcos kategóriába be lehet sorolni. Kínzásokról, folyamatos megaláztatásokról szólnak a hírek. Az iraki Abu Ghraib börtönben amerikai katonák által elkövetett brutális kínzásokról szóló információk és képek már 2003-ban nyilvánosságra kerültek, az Egyesült Államok a genfi konvenciót rúgta föl egészen brutálisan. Arról van szó, tisztelt Országgyűlés, hogy ebben az esetben fel kell hívni a figyelmet arra, hogy ezeket az univerzális erkölcsi parancsokat nem úgy lehet kikényszeríteni, hogy katonákat küldünk, hanem úgy, hogy mi és a szövetségeseink, így az Amerikai Egyesült Államok is ezeket betartják. Mert miféle nyugati értékrend az, amikor vízbefojtást lehet szimulálni, erőszakos etetéssel, alvásmegtagadással lehet kínozni foglyokat? Lehet, hogy Németh Zsolt elnök úr ezt nevetségesnek tartja, csak nem lehet nem észrevenni az összefüggést a Nyugat által elkövetett brutális kínzások és az erőszak spiráljának egyre gyorsuló folyamata között. Tisztelt Országgyűlés! Amikor értékkoalícióról beszélnek, világossá kell tenni, hogy mit értünk értékeken. Azt gondolom, hogy az univerzális, egyetemes emberi jogi jogelvek nem tűrik azokat a kínzásokat, jogtalanságokat, amiket az Amerikai Egyesült Államok elkövetett Guantánamón, Abu Ghraibban, illetve más helyszíneken. Szeretnék arra is utalni, hogy egy liberális demokráciával aligha fér össze az a törvény, a hazafias törvény, a Patriot Act, amit a szeptember 11-i merényletek után súlyos szabadságkorlátozó intézkedésként vezettek be, és ez a hazafias törvény egyben nyitánya volt a terrorizmus elleni permanens háborúnak. Igen, azt is meg kell nézni, hogy ennek a háborúnak kik lettek a haszonélvezői. Nem nyertesei ennek a háborúnak sem a nyugati országok, sem azok a népek, ahol ez a háború folyik, legfeljebb egyetlen nyertest láthatunk, és ez a hadiipar. Szólnunk kell arról is, hogy ha elveket akarunk érvényesíteni a világon, elveket akarunk kikényszeríteni, akkor a nyugati világnak is a nemzetközi jogi normákhoz tartania kell magát. Ehhez képest azokat a tömegpusztító fegyvereket, amikre hivatkozva a második iraki inváziót az Egyesült Államok megtette, a mai napig nem találták meg. Nem más, mint az ENSZ főtitkára, Kofi Annan mondta 2004-ben, hogy az ENSZ szempontjából az iraki háború illegális volt. Tisztelt Országgyűlés! Akkor, amikor az ENSZ genfi emberi jogi bizottsága világosan kimondja azt, hogy az NSA jogellenes lehallgatásai sértik az emberi jogokat, a Guantánamóba és harmadik országokba hurcolt személyek fogva tartása sérti az emberi jogokat, azt gondolom, világosan kell látni, ennek az értékrendnek a legtöbb károkozása itt, az úgynevezett nyugati világban történik. Akkor tudunk hatékonyan fellépni mindenféle brutális szervezetekkel szemben, hogyha ezeket az egyetemes emberi jogi parancsokat mi következetesen betartjuk. Mégis miért van előttünk ez a határozati javaslat? Egyetlenegy dologra tudok gondolni: Orbán Viktor külpolitikának becézett pókerjátszmájának lettünk a részesei. Orbán Viktor úgy gondolja, hogy az oroszbarátságért cserébe beáldozza az országot a TTIP, az európai-amerikai szabadkereskedelmi egyezmény kapcsán, felajánlja a magyar katonákat, és feláldozza az emberek biztonságát. Úgy gondolja, hogy az orosz dörgölőzést ellensúlyozni lehet azzal, ha eminens diákként katonákat ajánl fel az Iszlám Állam elleni harcba, és jóvá lehet tenni azt, amit az oroszbarátság jelent Nyugaton azzal, hogy a szabadkereskedelmi egyezménnyel kapcsolatban nem képviseli a magyar érdekeket. Összegezve: a magyar katonákat ne vigyék külföldre! Köszönöm szépen. [[14.50]]"
7,u2020-09-21-5,OTHER,JOBBIK-frakció,-0.7333984375,2020-09-21,0.9962720274925232,"Köszönöm a szót, elnök úr. Miniszterelnök úr, piszok kemény idők előtt áll ez az ország. Piszok kemény idők előtt áll ez az ország azért, mert nekünk nemcsak a vírussal kell megküzdenünk, de meg kell küzdenünk még önnel is. [[13.50]] Ön imádja a háborús retorikát. Nagyjából most is úgy beszélt, mint valami unalmas vezérlő tábornok, aki különféle haditervek alapján fogja majd legyőzni a vírust meg a válságot. Hozzáteszem, hogy ez engem annyira nem zavar, tehát ha önnek úgy komfortosabb, ha ön úgy jobban érzi magát, hogy tábornoknak képzeli magát, akkor képzelje magát tábornoknak, mindegy, csak ne lopja el a lőszert! [[Derültség a Jobbik soraiban.]] Mert ahogy ön is tudja, a háborúhoz három dolog kell: pénz, pénz és pénz. Az a helyzet, hogy ez az ország temérdek pénzt kapott azért, hogy megvívjuk és sikerrel vívjuk meg a vírus és a válság elleni küzdelmet. Ugye, emlékezhetünk rá, hogy az első körben az Európai Unió felszabadíthatóvá tett 5,6 milliárd eurót azért, hogy ön megvédje a magyar munkahelyeket, megvédje a magyarok pénztárcáját, hogy például gondoskodjon arról, hogy a lélegeztetőgép mellett legyen szakorvos meg szakápoló, és ne fojtsa az orvosba a szót, amikor azt mondja, hogy nincs szakápoló és szakszemélyzet. Aztán tudjuk, ugye, írásban tájékoztatott bennünket a nyár során, hogy az Európai Unió az uniós költségvetésből, illetve az uniós mentőcsomagból biztosított Magyarország számára 40,7 milliárd euró vissza nem térítendő támogatást, ami egy nagyon csinos összeg, de látjuk, hogy a vezérlő tábornok úrnak még ez sem elegendő ahhoz, hogy megvédje és felvirágoztassa a hazát, ezért még devizahitelt is felvesz a kormány. Magyarán: már nem csak a mi pénzüket, de a gyermekeink pénzét is költik. A kérdés az, hogy mire, merthogy látjuk, hogy itt pénz van dögivel, és mégis a vírus és a válság elleni küzdelemben ez az ország bizony vesztésre áll. Hát, mondjuk ki: a gazdasági visszaesés kábé kétszer akkora most, mint 2008-ban volt [[Közbeszólás a kormánypárti sorokból: Nem igaz!]] ; az árak az egész régióban nálunk emelkednek a legjobban; a forint soha nem volt még olyan gyenge, mint most; a munkanélküliek száma egy év alatt kábé 50 százalékkal emelkedett, és még sorolhatnám. Miniszterelnök úr, ez brutális! És ilyen viszonyok közepette az ön luxusminisztere, Szijjártó Péter épp a minap azt nyilatkozta, hogy egész Európában a magyar gazdaság növekszik a legjobban. Hát, én elképzelem, hogy Szijjártó Péternek jó a gazdasági helyzete. Ugye, ő az, aki egy vidéki szalagátvágásra is helikopterrel jár, meg az Adrián napi tízmilliós jachtozáson vesz részt, tehát elhiszem, hogy neki erős a magyar gazdaság. Elhiszem, hogy ön is erősnek látja a magyar gazdaságot akkor, amikor az ön drága lánya svájci magánegyetemre megy továbbtanulni évi 15 millió forintos tandíjjal, mert önöknek már nem jó az önök által szétvert magyar felsőoktatás. Én azt is elhiszem, hogy önök erősnek látják a magyar gazdaságot akkor, amikor Kövér elvtárs 136 millió forintért rendelt nyolc darab gyapjúszőnyeget hát, ez a legfontosabb most, tényleg , vagy a Magyar Nemzeti Bank 326 millió forintért rendelt kettő darab szobrot, hogy aranyba öntsék az úgynevezett szárnyaló magyar gazdaságot, hogy legalább szobor formájában ismerkedjünk már a jelenséggel, mert egyébként nem látunk ilyet. Önök urizálnak, meg jachtoznak, meg repkednek, közben a falusi embernek meg az a gondja, hogy hogyan fog bejárni a napi egy buszjárattal a városba dolgozni; lesze egyáltalán munkája; ha lesz munkája, meg foge élni a 107 ezer forintos minimálbérből; ha megbetegszik, lesze háziorvos, aki ellátja; ki tudjae fizetni a 20 ezer forintos Covid-tesztet; tudjae majd piacképes szakmához juttatni a gyermekét, és még sorolhatnám. Miniszterelnök úr, árulja el már, de őszintén, hogy ön mi a csudáért kezdett el politizálni! Azért, hogy gazdagabb legyen? Hogy nagyobb legyen a hatalma? Hogy a törvények ne vonatkozzanak önre? Mert ezt már, jelentem, elérte. Csak most már jó lenne, ha a munkaköri kötelességét is ellátná, és foglalkozna az ország sorsával! Ha már a vírus meg a válság ellen harcolunk, akkor igenis a magyar kormány biztosítson mindenki számára ingyenes tesztelést, a veszélyeztetett munkahelyek védelme érdekében vállalja át a kormány a bérek 80 százalékát, az álláskeresési járadék idejét és összegét emeljék meg, az átlag alatt kereső magyar munkavállalókat mentesítsék a személyi jövedelemadó megfizetése alól, magyarán: hagyjanak több pénzt a szegényebbeknél, hogy túl tudják élni az előttünk álló válságos időszakot! És nem utolsósorban: ha valaki 60 év felett elveszíti az állását ebben a szerencsétlen helyzetben, akkor könyörgöm, ne közmunkára küldjék, hanem engedjék el nyugdíjba! Az ehhez szükséges pénz, ön is tudja, rendelkezésre áll. A kérdés csak az, hogy ezt megtartja saját magának, hogy legyen miből urizálni, vagy odaadja a magyar embereknek, hogy legyen miből élni meg gyermeket nevelni. Miniszterelnök Úr! Október 10-éig kap időt, hogy eldöntse: ellopja ezt a temérdek eurómilliárdot, vagy érdemi válságkezelésbe kezd, érdemi munkahelyvédelembe, elkezdi rendezni a béreket, elkezdi rendezni az egészségügy helyzetét. Ha október 10-éig ezeken a területeken nincs érdemi előrelépés, helyette továbbra is folytatják a rongyrázást közpénzből, akkor október 11-én, vasárnap már a magyar emberek fognak dönteni a borsodi időközi országgyűlési választáson, és én garantálom, ha a Fidesz nemet mond a magyarokra, akkor a magyarok is nemet fognak mondani a Fideszre. Miniszterelnök Úr! Az okos ember mindig tanul a saját hibáiból. Én nagyon jól tudom, hogy a Németh Szilárdok meg a Farkas Flóriánok nem az eszükről híresek, de azért ön saját magának adjon egy lehetőséget, mert most még van visszaút…"
7,u2017-06-23-29,OTHER,LMP-frakció,-0.82470703125,2017-06-23,0.9940775036811829,"Köszönöm szépen, elnök úr. Nagyon érdekes, hogy egy rendkívüli ülésen vagyunk; az ember úgy gondolná, hogy rendkívüli üléseket fontos és váratlan okkal szoktak összehívni. Én nagyon örültem volna, ha mondjuk, föl kellene menteni Farkas Flóriánt a mentelmi joga alól, nagyon szívesen bejönnénk, de lehetne rosszabb is ennél, lehetne valamilyen háborús esemény. Sajnos azt hiszem, hogy tényleg háború van. Szabadságharcot vív a kormánypárt, a saját szabadságukat védik, mert szabadságvesztéssel játszanak akkor, ha a következő választásokon veszítenek. Nyilvánvalóan ezért mindent meg kell tenni, és ennek a háborúnak van egy nagyon fontos területe, van egy nagyon fontos csatája. Az pedig az, hogy meg kell vívni a maguk csatáját a nyilvánosságért. Igazán ezt a csatát természetesen az ellenzéknek kell megvívni, hiszen a kormány folyamatosan próbálja elvenni a lehetőségeket az ellenzéktől, folyamatosan próbálja korlátozni az ellenzék lehetőségeit. Ha kell, ha úgy látja, hogy már túl sokat beszélnek, túl sokat tudnak az emberek az egészen nyílt és leplezetlen csalássorozatról, akkor mondjuk, vásároltassunk meg a lopott pénzből újságokat; tudjuk nagyon jól, hogy van, aki csak a megyei újságokat veszi meg, akkor szóljunk a Lőrincnek, és akkor nem lesznek megyei újságok. De bizony vannak még plakátok, és a hírek szerint a miniszterelnök dührohamokat kap, amikor olyan plakátokat lát, ami nem tetszik neki. Én azt hiszem, hogy dührohamokra emelni kellene a dózist, emelni kell a gyógyszerdózisokat, de nem ezt választják, valószínűleg azért, mert a gyógyszereknek nyilván mellékhatása is lehet, hanem ehelyett inkább szól a miniszterelnök Lajosnak: Lajos, intézd már el ezt valami törvénnyel, nem akarok ilyen plakátokat látni. Az is lehet, hogy közben azért megnézték, és azt mérték, hogy túl sok plakátjuk van, és nemcsak a dührohamok a baj, hanem esetleg az is, hogy a közvélemény-kutatások azt mutatják, hogy nem állnak mégsem olyan jól, mint gondolnák. De ez nem változtat azon a dolgon, hogy amit csinálnak, az egészen elképesztő, egészen mélypontja a magyar parlamentarizmusnak. Láttunk már ilyen mélypontokat, félek, hogy még lesznek ilyen mélypontok. Nagyon fontos azt tudni, és Kósa frakcióvezető úrnak még egyszer elmondom, nagyon sokszor elmondtam, hogy természetesen az önök által behozott módosítóhoz semmi köze nem volt az LMP módosító indítványának. Ha ön nem tud róla, akkor én elmondom, hogy Rogán miniszter úr küldött nekünk egy levelet, amelyikben azt küldte, hogy szeretné, hogy mi adjunk be egy módosító indítványt. Ez nagyon hasonlított az MSZP módosító indítványához. Én nevettem egyet ezen, és természetesen beadtam valami egészen mást, ami arról szólt, hogy a teljes kormánypropagandát tiltsuk meg. Nagyon fontos valóban az, hogy legyen egyenlőség az ellenzék és a kormánypártok véleménye között, ezért kellene a kormánypropagandát megszüntetni, hiszen önök sok tucat milliárd forintért nyomják tulajdonképpen saját propagandájukat kormánypénzből. Én egy ilyen javaslatot tettem be, önök ezt azonnal annak rendje-módja szerint elutasították. Tettem egy olyan javaslatot is, hogy jó, legyen egyenlőség, de akkor ne csak a plakátoknál, hanem legyen minden hirdetési lehetőség esetén. Ezt is elutasították. Emiatt természetesen teljesen komolytalan az, hogy önök bármilyen esélyegyenlőséget és bármilyen átláthatóságot szeretnének. Ez a törvény egyetlenegy dologról szól: a miniszterelnök dührohamokat kap akkor, amikor olyan plakátot lát, amelyikben nem azt mondják, hogy milyen szép és milyen jó minden Magyarországon, hanem azt mondják, hogy esetleg ők lopnak, tényleg lopnak. A trafikügyhöz, a trafiktörvényhez hasonlít nagyon ez a törvény, csak azt Lázár úr adta be, ezt ön adta be. Itt is nagyon szép mondatokat mondanak, hogy miről szól, de mindenki számára teljesen egyértelmű, hogy miről szól ez a dolog. Nem szabad elfelejtkezni a mai nap történéseiről. Nem teljesen látjuk, hogy mi történik ma itt, a parlamentben. Önök ezek szerint, úgy tűnik, hogy amikor az ellenzéki pártok nem hajlandóak beadni azokat a módosító javaslatokat, amelyeket önök szeretnének, amit Rogán Antal szeretne, önök beadják maguk, és az MSZP nevében egy elküldött levelet úgy veszik, mintha módosító javaslat lenne. Egy picit sajnálom, hogy az MSZP nem tette meg azt, annyit kellett volna mondania, hogy visszavonja ezt a javaslatot, és akkor itt nem lennének izgalmak. Izgalmak vannak, nyilvánvalóan, ha most lesz olyan ellenzéki képviselő, aki mégsem jön el, és arra hivatkozik, hogy ő azt hitte, hogy feles törvényről van szó, akkor egy nagyon sötét játékról kell hogy beszéljünk. Nagyon remélem, hogy nem így lesz. Egészen gyalázatos, egészen elképesztő, ami itt megy. Szabadságharc megy, és ebben a szabadságharcban [[Az elnök a csengő megkocogtatásával jelzi az idő leteltét.]] lehet, hogy csatát nyerhetnek, nagyon remélem, hogy nem lesz így, de a harcot nem fogják megnyerni, el fogják veszíteni nagyon sokan önök közül a szabadságukat. Köszönöm szépen."
7,u2016-03-21-177,OTHER,LMP-frakció,-0.93798828125,2016-03-21,0.9963321089744568,"Tisztelt Államtitkár Úr! Amikor ezekről kérdezem önt, az egészségügyi állapotokról, mindig egy hosszas dicső seregszemlét ad elő, hogy mi mindent tettek. Az a helyzet, államtitkár úr, hogy ez a seregszemle olyan, mint amikor egy vesztes háborúból hazatér egy hadvezér, és ezt a seregszemlét lefolytatja, vagy elmondja, hogy mekkora sereggel indult hadba. Államtitkár úr, ez nagyon kevés. Azt bizonyítják a tapasztalatok, hogy ha megnézi akár az ÁNTSZ-jelentést, akár elmegy egy kórházba, hogy hány százalékban penészesek a falak, hogy hány ápoló jut egy betegre vagy hány orvos, tehát ha megnézzük ezeket a számokat európai összehasonlításban, vagy megnézzük azt, hogy sereghajtók vagyunk az ápolók bérezését tekintve, vagy bármily más ehhez hasonló adatot, mindannyiszor odajutunk, hogy az, amit önök csepegtetnek aprópénzeket ahhoz képest, amire szükség lenne, az kevés. Önöknek valami sokkal határozottabb lépést kellene tenni, egy tűzoltást, hogy rendbe tegyék az országot. Az egészségpolitikáért felelős helyettes államtitkár is elismerte, hogy itt bizony nagyon komoly hiányok lesznek az ellátásban, ha nem tesznek lépéseket. Kérem, a kérdésemre pedig válaszoljon, hogy mit tesznek a veszteglési idő csökkentése érdekében a mentők esetében. Várom válaszát."
7,u2020-04-27-35,OTHER,JOBBIK-frakció,-0.9384765625,2020-04-27,0.9965041875839233,"Köszönöm szépen a szót, elnök úr. Tisztelt Képviselőtársaim! Noha prognosztizálták már júniusra, sőt még későbbre is, de isten adja, hogy igaza legyen azoknak a kormányzati jóslatoknak, amelyek szerint majd valóban május 3-án tetőzik a koronavírus-járvány. Ugyan vezénylő tábornok úr nagy szigorúsággal tartja kordában a kormánypárti mamelukokat, de attól tartok, hogy ilyenformán nem fog tudni parancsolni a Covid-19-nek. Még ha a tetőzés egy hét múlva be is következik, és május 3-án délután 15 óra 23 perckor eléri a csúcsát a ragály, a lecsengése akkor sem olyan lesz, mint egy tűzijátéké, ami elfüstölt, és volt, nincs. A tetőzés után még hosszú hetekig igen óvatosnak kell lenni, nehogy újra berobbanjon a járvány. Éppen ezért tartjuk elfogadhatatlannak, hogy a kormányzat ilyen körülmények közepette rendezi meg az érettségit. Érthetetlen, hiszen az EMMI nemrég keltezett nyilatkozatában még azt mondják, hogy a kormány az érettségi vizsgák időpontját a járványügyi szempontok alapján határozza meg. Tisztelt kormánypárti képviselőtársaim, érthetetlen, hiszen ezzel a lépéssel a szélrózsa minden irányából az iskoláikba terelnének 83 ezer diákot, valamint sok ezer tanárt és technikai dolgozót, hogy ott órákon keresztül összezárva írják a dolgozatokat és felügyeljék az érettségit. Érthetetlen ez a lépés, hiszen nem mellesleg hitelteleníti a „Maradj otthon!” felhívását és a kijáráskorlátozási intézkedéseket is. Egész ágazatok zuhantak be. Vállalkozások jutottak a tönk szélére. Áll a turizmus és a vendéglátás, kivéve, ha kormánypárti előkelőségek mennek kedvenc luxuséttermükbe kaviárt majszolgatni, bocsánat, lehet, hogy elvitelre csülkös pacalért, na mindegy. Naponta több ezren veszítik el az állásukat, és ezek a válságos helyzetbe került dolgozók joggal kérdezik, hogy ha az érettségit le lehet vezényelni, akkor ők miért szenvedjenek a járvány miatt. 36 ezer kórházi ágyat szabadítanak fel, súlyos betegeket, stroke-osokat, rákbetegeket küldenek haza. A járványügyi helyzet miatt beszűkülő egészségügyi rendszerben ellátatlanul maradt vagy késve ellátott betegek akár úgynevezett láthatatlan áldozattá is válhatnak, ahogyan a Magyar Orvosi Kamara írta állásfoglalásában. Akkor meg mire ez az egész teszik fel a kérdést a kipaterolt betegek és a hozzátartozók , hogyha egy hét múlva önök simán érettségit rendeznek? [[12.10]] Pedig lenne rugalmas és a kockázatokat minimalizáló megoldás az érettségire is, nem kellene 83 ezer diákot és sok ezer pedagógust, nem kellene az ő szüleiket, nagyszüleiket, családtagjaikat felesleges veszélynek kitenni. Dr. Brenner Koloman, Csányi Tamás és Farkas Gergely képviselőtársaimmal benyújtottuk azt a határozati javaslatot, amelyik, ha a tanulók az érettségi helyett ezt választják, akkor a diákok eddigi eredményei alapján jegymegajánlással tenné lehetővé az érettségi kiváltását. Az ötletet mind a pedagógus-szakszervezetek, mind pedig a diákszervezetek támogatandónak találják. Ezért ma írásban kértük, hogy az Országgyűlés Kulturális bizottsága vegye azt holnapi napirendjére. Az ügy előremozdítása érdekében pedig online petíciót is indítottunk. Fontos hangsúlyozni, nem azt akarjuk, hogy diákok tízezreit emésztő bizonytalanságban tartva lebegtessék az érettségi időpontját. Vannak nagyon jó nemzetközi példák, az UNESCO tizenegy olyan országot sorol föl, ahol nem lesz ilyenformán érettségi. Van olyan hely, ahol a tanári értékelés alapján megajánlott jegy lesz az érettségi helyett, Szlovákiában pedig a tanév végi osztályzatok átlaga adja majd az érettségi érdemjegyet, és így tovább. Bizonyára még emlékeznek arra a napra, amelynek reggelén Orbán Viktor még azt mondta, hogy nem lesz iskolabezárás, mert akkor érvénytelenítik a tanévet, a tanárok pedig nem kapnak majd fizetést. [[Közbeszólások a Fidesz soraiból. Az elnök csenget.]] Reméljük, a „csak azért se!” felelőtlenségét némi jobbikos noszogatásra most is legyőzi majd a józan ész. És a végére egy személyes történetet, ha megengednek képviselőtársaim. Miután képviselővé váltam, éveken keresztül, öt éven keresztül visszajártam egykori iskolámba, hogy társadalmi munkában ingyen érettségiztessek. Talán, ha valami érzékelteti, hogy mennyire fontosnak tartom a matúrát, és mennyire értékén kezelem, akkor ez az a dolog. Most viszont háború van, a magyar nemzet harcot vív a koronavírus-járvány ellen. A háború olykor rugalmasságot követelne meg, és erre a rugalmasságra kérjük most önöket. Ha arról volt szó, és az érdekeik úgy kívánták, akkor önök simán átírták az Alaptörvényt, de jól emlékszünk arra is, amikor egyetlenegy nap alatt kivégezték a lakás-takarékpénztárakat. Nagyon szépen kérjük, kormánypárti képviselőtársaim, ne hazardírozzanak magyar emberek százezreinek biztonságával, egészségével! Köszönöm."
8,u2021-05-20-43,Fidesz-KDNP,KNDP-frakció,0.5126953125,2021-05-20,0.04045245051383972,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Annak örültem volna, ha Magyar Zoltán képviselőtársam azért kifejti azt, hogy a következő években minden eddiginél több forrás áll rendelkezésre az agrárium számára, illetve elmondta volna azt is Bana Tiborral közösen, hogy az elmúlt tíz évben, 2010-hez képest az egész Európai Unió régióit nézve a nyugat-dunántúli régió 20 helyet tudott előrelépni, ezzel rengeteg régiót megelőzött az Európai Unióban fejlettségi szintben, hiszen annyi minden történt, annyi fejlesztés, beruházás az ott élők érdekében kifejtett pozitív tevékenység, ami az egyik legdinamikusabban fejlődő magyarországi régióvá tette a nyugat-dunántúli régiót is. Ennél jobban csak a közép-dunántúli és a közép-magyarországi régió fejlődött, úgyhogy az a 20 hely, amit előrelépett az önök régiója is – ami, azt gondolom, csodás vidéke Magyarországnak , mégis elismerésre méltó, és az ott élő magyar embereknek és a kormány politikájának köszönhető az, hogy 20 helyet, 20 más, addig fejlettebb európai uniós régiót tudott maga mögé utasítani; köztük egyébként német, osztrák és francia régiókat tudott maga mögé utasítani a nyugat-dunántúli régió. Szerintem ez egy nagyon fontos és tárgyilagos, tényszerű dolog, amikor ezekről a fejlesztésekről beszélünk. Nyilván az önök előválasztásához közeledve önök megpróbálnak helyi ügyekkel is kampányolni. Helyes, hogy a helyi ügyeket idehozzák a parlamentbe, csak az eddigi eredményeket fontos megemlíteni tényszerűen, és azok a beruházások, amelyek elindultak és amelyek folyamatban vannak például a nyugat-dunántúli, de egyébként egész Magyarország területén, azok olyan előremutató beruházások, amelyek az ott élők életminőségét javítják és ami hozzájárul ahhoz a gazdasági növekedéshez, amelyből minden magyar dolgozó ember egyformán tud részesülni, és én ezt helyes iránynak tartom. Itt kapcsolódnék be az általános költségvetési keretbe is, hiszen az egész költségvetés, a gazdaság újraindításának költségvetése azt szolgálja, hogy Magyarországon az a fejlődés, amely a koronavírus-járvány kezdetéig az elmúlt hat-nyolc évben töretlenül mutatkozott, ahhoz utolérjük, újrakezdjük, onnan folytassuk, ahol abbahagytuk 2020 elején. Pozitív számok mutatkoznak már ennek tekintetében, hiszen Magyarország az élen van az átoltottság tekintetében. A napokban előztük meg az Egyesült Államokat is a lakosságarányos átoltottságban, és ennek is köszönhető, és a magyar emberek munkájának, a kormány okos gazdaságpolitikájának is köszönhető, hogy még a harmadik hullámot érintő lezárásokkal együtt is a magyarországi első negyedéves növekedési adat plusz 1,9 százalék, amikor az Európai Unió átlaga 0,4 százalék mínuszban, tehát csökkenés, az eurózóna átlaga pedig mínusz 0,6 százalék. Ebben a környezetben tudott Magyarország és a magyar gazdaság plusz 1,9 százalékos növekedést produkálni. Mielőtt rátérek a költségvetés részleteire, szeretnék reagálni képviselőtársaimra az elmúlt négy órában, amikor hallgattuk őket, különösen is Gyurcsány Ferenc feleségére, Dobrev Klárára, hiszen ő európai parlamenti képviselőként szólt hozzá a magyar költségvetési vitához. Azt gondolom, hogy az európai uniós és a magyar jogrendszer egyértelművé teszi azt, hogy az európai parlamenti képviselők elsődleges feladata az Európai Bizottság ellenőrzése. Szerintem helyes, hogyha egy európai parlamenti képviselő a magyar parlamenti vitában is fölszólal, ugyanakkor nagyon kevés felszólalást hallhattunk például Dobrev Klárától vagy a többi baloldali képviselőtől az elmúlt hónapokban azzal kapcsolatban, hogy miért ilyen lassú a brüsszeli vakcinabeszerzés; hogy miért vakcinaútlevélen rágódnak hónapok óta ahelyett, hogy vakcinát szereznének, hiszen az útlevél nem gyógyít meg embereket, nem ment meg emberéleteket, a vakcina meg igen; hogy milyen korrupciós vádak vetülnek az Európai Bizottság bizonyos biztosaira a vakcinabeszerzések kérdésében; hogy miért kötöttek előnytelen, az európai állampolgárok számára előnytelen szerződéseket a nagy vakcinagyártókkal. Mert szerintem egy európai parlamenti képviselőnek ezekben az időkben ez lenne a feladata. Az elsődleges feladata az lenne, hogy számonkérje az Európai Bizottságot, hogy hol késlekedett és mi tartott idáig, és miért sodorta ezáltal veszélybe európai állampolgároknak az életét. A járvány elleni védekezéssel szorosan összefügg az, hogy Dobrev Klára itt a beszéde elejében elmondta, hogy biankó csekknek tartja azt, hogy a magyar költségvetésben szerepel egy tisztességes méretű tartalék-előirányzat, rendkívüli és általános tartalék. Minden évben a tisztelt baloldali képviselők az elmúlt években a költségvetési módosítóik kapcsán fejben előre a többszörösét költenék el az általános tartalék terhére. És tavaly szembesültünk azzal először élesben, hogy milyen rosszul tennénk, ha baloldali képviselőkre hallgatnánk az általános tartalék kérdésében, akik minden alkalommal már előre fel szeretnék élni az általános tartalékot és a rendkívüli kormányzati intézkedésekről szóló tartalékot. [[12.00]] Hiszen amikor 2020 márciusában Magyarországon is megjelent a koronavírus, és beütött a világjárvány ide Magyarországra is, akkor ott volt az általános tartalék, amihez lehetett nyúlni, amikor maszkokat, védőfelszereléseket, gumikesztyűket, lélegeztetőgépeket kellett csatasorba állítani és beszerezni a világ különböző pontjairól, leginkább Kínából. Hogyha a baloldali képviselőkre hallgattunk volna a 2021-es költségvetés vitájában és a 2020-as költségvetés vitájában, akkor nem lett volna elegendő tartalék arra, nem állt volna készen egy azonnal mozgósítható pénzügyi alap arra, hogy beszerezzük a szükséges védekezési felszereléseket, hogy felállítsuk a szükséges infrastruktúrát, hogy felépítsük a kiskunhalasi járványkórházat, hogy bizonyos kórházaknak megnöveljük a Covid-kapacitásait oxigénbeszereléssel, infrastruktúra-fejlesztéssel. Az a helyzet, tisztelt képviselőtársaim, hogy amikor Dobrev Klára idejön, és azt mondja, hogy ő kitalált más programokat az általános tartalék terhére, akkor azzal veszélyezteti az ország biztonságát és a magyar emberek egészségének a biztonságát. Az egyházellenes felszólalásaira nem térnék ki, hiszen többször támadta az egyházaknak juttatott támogatásokat, a hitéleti és a közfeladathoz tartozó, illetve a templomfelújítási támogatásokat Dobrev Klára, de ez nem is olyan meglepő. Kettő nappal ezelőtt a Demokratikus Koalíció frakcióirodáján biztos megünnepelték az Állami Egyházügyi Hivatal 70 éves születésnapját. Hál’ istennek, nekünk úgy kell megünnepelnünk vagy emlékeznünk erre a születésnapra, hogy már nincsen ilyen hivatal, bár Dobrev Klára felszólalásából az sejlik ki, hogy akár még lehetne is jövőre; hogyha Dobrev Klára jutna hatalomhoz, akkor egy újabb állami egyházügyi hivatalt állítanának föl. Mi nagyon örülünk annak, hogy nincsen, és köszönjük az egyházaknak a társadalomépítő, értékteremtő, közösségszervező munkáját, amit ő folyamatosan és szisztematikusan támad. Pontosan tudjuk, hogy mire utal, tisztelt képviselő asszony, akkor, amikor eltagadja, megpróbálja elhallgatni és a múltat megpróbálja átírni a 2008-2009-es válságkezelés kapcsán. Pár hónappal ezelőtt Dobrev Klára egy őszinte pillanatában ritka az ilyen azt mondta, hogy nekik sikerült a bankokat megmenteniük 2009-ben, de hát, az embereket nem. Ezt mi eddig is mondtuk és eddig is láttuk, tisztelt képviselőtársaim; örülünk, hogy az őszinteség elért a Demokratikus Koalícióhoz, a Gyurcsány-párthoz is. Hiszen ekkor volt az a válságkezelés, erről majd később még szeretnék beszélni, amely csak megszorításokra, az emberek sanyargatására, a magyar családok helyzetének nehezítésére és adóemelésekre támaszkodott. Azt is mondta Dobrev Klára, most is és egy interjúban is, hogy ők készek visszaadni az ellopott vagyont. Hát, mióta kérjük ezt, tisztelt képviselőtársaim? Van 192, többségében nyereséges állami cég, amit önök privatizáltak, legtöbbször áron alul; ott van az ellopott 4-es metró 160 milliárdja; ott van a káros PPP-konstrukció, az M5-, M6-autópálya megépítésekor a káros PPP-konstrukcióban az állami veszteséget jelentő 2853 milliárd forint; ott van a Czeglédy Csabának, a bűnöző ügyvédnek juttatott sok tíz milliós szerződés, még most a veszélyhelyzet, a válsághelyzet ideje alatt is. Mióta várunk arra, hogy visszaadják az ellopott vagyont, tisztelt baloldali képviselők? Dobrev Klára azt állította, hogy ha ő kormányra kerül, akkor kidobja ezt a költségvetést, ledarálja, és Vadai Ágnessel és Varju Lászlóval hozattat egy konténert, amibe ezt a költségvetést ő le fogja darálni. Dobrev Klára azt mondta, hogy ledarálja és megszünteti azt a költségvetést, amely adómentességet, személyijövedelemadó-mentességet ad a 25 év alattiaknak, amely Magyarország történetének legnagyobb családtámogatási összegét tartalmazza, amely tartalmazza az otthonteremtési kedvezményt, a honvédelmi kiadásokat, a gazdaság-újraindítási akciótervet, és amely tartalmazza az őáltaluk elvett 13. havi nyugdíj visszaépítésének második ütemét is. Gyurcsány Ferencék és a baloldal a most tárgyalt költségvetés kidobásával nemet mondanak már megint, nem először a történelemben, a családtámogatásokra, a nyugdíjemelésekre, az otthonteremtési kedvezményekre, a hadsereg bővítésére és fejlesztésére, valamint a gazdaság és a magyar vállalkozók segítésére. És nyilván nem kell neki költségvetés, mert itt elmondta, hogy „minden is” ingyen lesz, a rezsi, a nyugdíjak, minden… semminek nincs fedezete, úgyhogy ismerjük ezt a történetet: ilyenkor szoktunk az IMF-hez rohanni, ilyenkor szoktak a baloldali kormányok, baloldali képviselők az IMF-hez rohanni, hogy aztán azt mondhassák a magyar népnek, hogy az IMF, a Világbank, az Európai Bizottság kérte azt, hogy megszorításokkal éljünk egyfolytában. Az a helyzet, tisztelt képviselőtársaim, hogy óriási különbség van a 2008-9-es, egyébként ennél kisebb gazdasági válság és a mostani helyzet kezelésében. Az első az, hogy hogyan is érkeztünk el egy gazdasági válság első pillanatához. 2008-9-ben egy eladósított, legyengült, a rablóprivatizáció által legyengített ország érkezett egy válsághelyzet küszöbére. 2006-ban, amikor pénzbőség volt a világban és minden ország fejlődni tudott, akkor Magyarország világelső volt az államháztartási hiány és a költségvetési hiány terén. Bocsánat, nem akarok túlozni nem világelső, a háború sújtotta Libanonban volt a legnagyobb, mi csak a második helyezettek voltunk. Ilyen állapotban érkeztünk a 2008-2009-es válsághelyzetbe; a baloldali válasz, nyilván a Bokros-csomaghoz hasonlóképpen, minden válságra az adóemelés és a megszorítás. Egyszerűen önök, tisztelt baloldali képviselők, nem tudnak elszakadni a megszorításoktól és az adóemelésekhez való ragaszkodásuktól, és nem tudják megérteni azt, hogy ha megnézzük az elmúlt harminc évet, akkor minden baloldali válságkezelés, amely megszorításokra épült, és csak ilyen volt, mindegyik kudarcot vallott. Lényegében 2010-re államcsődközeli helyzetbe került a magyar gazdaság és a magyar állam; csak az önök által idehívott IMF lélegeztetőgépén volt rajta hazánk, ezzel feladva szuverenitásának jelentős részét, és kiszolgáltatva a külföldi tőkének. Államcsődközeli helyzetben hagyták itt a kormányzást és az országot. Mi történt? Konkrét intézkedéseket is mondjunk, hiszen mit gondoltak önök, hogy hogyan lehetne kezelni ezt a válságot? És milyen paradox a baloldali válságkezelés, hogy miközben több pénzt vesznek el a vállalkozásoktól, több pénzt vesznek el a családoktól, aközben folyamatosan nő a hiány és az államadósság. Hát, hogy van ez? Valahogy nem jön ki a matek, tisztelt képviselőtársaim! Hát, hogy van ez, hogy önök válsághelyzetben is, amikor ráterhelik a válság költségeit a magyar családokra és a magyar vállalkozásokra, még akkor is képesek rekordösszegben növelni a hiányt és az államadósságot? Nézzük meg, mi történt! Megszüntették a családi adókedvezményt. Megszüntették a családi otthonteremtési kedvezményeket, otthonteremtési programokat és a kedvező lakáscélú hiteleket. 600 milliárd forintot vontak ki a betegellátásból. Dobrev Klára arról beszélt itt, hogy szükség van arra a személyzetre, az orvosokra, az ápolókra, az egészségügyi dolgozókra, szükség van rájuk akkor, amikor egy egészségügyi járványhelyzet után újraindul az ország, és szükség lesz rájuk a következő években is. Hát, akkor miért küldtek el 6000 egészségügyi dolgozót a válsághelyzet kellős közepén? 3000 iskolát zártak be. Ez leginkább a kistelepüléseket, a magyar falvakat érintette; pedagógusokat bocsátottak el, és akiket megtartottak, azoknál jelentős mértékű bérelvonás következett be. A baloldali képviselők és Dobrev Klára is beszéltek itt a nyugdíjasok helyzetéről és a nyugdíjakról. Az a helyzet, tisztelt képviselőtársaim, hogy önök elvettek egyhavi nyugdíjat a nyugdíjasoktól, és jelentősen csökkentették a nyugdíjak reálértékét. Csak abban a három évben 10 százalékkal csökkent reálértéken a nyugdíjak értéke. Az út szélén hagyták a nyugdíjasokat; elvettek tőlük egyhavi nyugdíjat, és jelentősen csökkentették a nyugdíjuk értékét. Háromszorosára emelték a gázárakat és duplájára a villamosenergia-árakat. Európa-bajnok rezsiárak sújtották a magyar családokat és a magyar nyugdíjasokat. Növeltek adókat is, ez az önök kedvenc tevékenysége. Növelték a személyi jövedelemadót, növelték az áfát, növelték a jövedéki adót, és az a helyzet, hogy amit önök slágertémaként emlegetnek ebben az elmúlt egy évben, önök csökkentették 10 százalékkal a táppénzt. Amikor 12 százalék volt majdnem a munkanélküliség, amikor százezreket hagytak az út szélén, bocsátottak el a munkájukból és hagytak ott, akkor önöknek az egyik válságkezelő javaslata az volt, hogy csökkentsük 10 százalékkal a táppénzt. Milyen embertelen válságkezelés, milyen embertelen politika az, amit önök folytattak akkor! [[12.10]] Már a Bokros-csomagnál is kiderült, de hát 2008-09-ben az egész ország megtanulta, hogy válsághelyzetben, nehéz helyzetben önökre számítani nem lehet; nem azért, mert elsunnyognak, és megpróbálják átadni másnak a válságkezelést, hanem azért, mert nehezebbé teszik a magyar emberek életét, megnehezítették a magyar vállalkozások és a magyar családok életét. Az önök idejében a gyermekvállalás szinte egyet jelentett a szegénységgel. Teljesen világos volt, hogy az önök válságkezelése nemhogy nem működik, hanem káros a magyar társadalomra. Éppen ezért örülök annak, hogy a mostani kormány a válsághelyzetet támogatásokkal akarja orvosolni, bővíti a beruházásokra szánt összeget, bővíti a családtámogatásokat, bővíti az otthonteremtési kedvezményeket, folyamatosan bővíti a vállalkozásoknak juttatott kedvezményeket, és mindemellett tudom, hogy önök erről sosem hallottak csökkenti az adókat. Tegnapelőtt tárgyaltuk itt az Országgyűlésben az adótörvényeket, hogy hogyan is fogunk adózni a jövő évben, az államtitkár úr is itt volt, ő hozta be a törvényjavaslatot. A fiataloknak adómentességet biztosítunk; a munkát terhelő adót 2 százalékponttal csökkentjük; kivezetünk egy adót, a szakképzési hozzájárulást; csökkentjük a kisvállalati adó mértékét folyamatosan adócsökkentésekkel segítjük a magyar családokat, a munkavállalókat és a magyar vállalkozásokat. Az a helyzet, hogy önök nem is hallottak arról, hogy adócsökkentéssel és támogatáspolitikával, beruházásokkal is lehet kezelni egy válságot, mert önöknek mindig a régi reflex, a megszorítás és az adóemelés van csak. Nagyon fontos, hogy egy hosszú utat járt be a magyar gazdaság, egy fejlődő pályára állt 2010 óta, hiszen ha megnézzük az Eurostat adatait, a régiókra vonatkozó adataiból látjuk, hogy mind a hét magyarországi régió előre tudott lépni az európai uniós régiók fejlettségi rangsorában 2010-hez képest, tehát le tudott győzni és meg tudott előzni más, nálunk gazdagabb, fejlettebb nyugati országokban lévő európai régiókat. Mind a hét magyarországi régió előre tudott lépni. Amikor önök itt riogatnak, és elmondják, hogy milyen rossz a helyzet, és lenézik azokat a magyar embereket, akik szegényebb településeken vagy térségben élnek, akkor legyenek tisztában azzal, hogy mind a hét magyarországi régió előre tudott lépni az elmúlt években. Nézzük meg, hogy a magyar társadalom anyagi helyzete hogyan alakult az elmúlt években, és ezt hogyan segítette a költségvetés. 2010-hez képest másfél millió emberrel kevesebbnek van fizetési hátraléka. Négymillió emberrel, a magyar társadalomban négymillió emberrel többnek van pénze váratlan kiadásokra, mint 2010-ben volt. 2,4 millió emberrel többen tudnak elmenni egy hétre nyaralni, mint ahányan tudtak 2010-ben. 2010 óta 650 ezerrel csökkent azoknak a száma, akik nem tudják fűteni a saját lakásukat. Egyharmadára csökkent a súlyos anyagi deprivációban érintettek száma, 2010 óta Magyarországon 2 millió 234 ezerről 64 százalékkal, 1 millió 421 ezer fővel csökkent az anyagilag súlyosan depriváltak száma. A nagyon alacsony munkaintenzitású háztartásban élők száma is jelentősen, 50 ezerrel csökkent 2010 óta. Másfél millió embert fenyegetett a közvetlen kilakoltatás veszélye 2009-ben, ennyi embert így tudjuk összefoglalni , legalább ennyi embert hagyott a baloldal egész egyszerűen az út szélén. És tudják, hogy minek köszönhetőek azok az Eurostat-adatok, amelyeket az imént idéztem, hogy jelentősen csökkent a szegénység Magyarországon? Nem vagyunk még ott, ahol szeretnénk lenni, senki nem mondta ezt, rengeteg teendőnk van, de látszik, hogy az az irány, amit a polgári-nemzeti kereszténydemokrata kormány kijelölt, az helyes. A munkaalapú társadalom, ahol a vállalkozásokat kell segíteni, az adókat kell csökkenteni, a beruházásokat kell növelni, és mindenkinek munkát és tisztességes fizetést kell adni ez a recept vált be, és ez a recept vezetett el odáig, hogy Európa éllovasai közé tartoztunk a gazdasági növekedés tekintetében, a foglalkoztatottság tekintetében, a munkanélküliség tekintetében pedig az egyik legalacsonyabb adat volt Magyarországon a járvány előtt. És ami örömteli fejlemény, hogy idén márciusban 4 millió 616 ezer ember dolgozott Magyarországon, ez több, mint az egy évvel azelőtti adat. Ez azt jelenti, hogy teljesíteni tudjuk azt a vállalásunkat, hogy ha munka van, minden van, és amennyi munkahelyet a vírus tönkretesz, annyit, legalább annyit hozunk létre. Szeretnék beszélni arról is, hogy hogyan bővülnek a családtámogatások, hiszen ez egy rendkívül fontos téma, és sokan szót ejtenek erről. Évről évre minden alkalommal, sokszor fél évben is hozunk be olyan törvényjavaslatokat, amelyeket egyébként önök rendszeresen elutasítanak, mert önök a magyar családok pártjára még életükben nem álltak, bővítjük a családtámogatásokat. 2010-ben, az utolsó baloldali költségvetésben, amelyet a baloldali képviselők akkor az újrakezdés költségvetésének, egy nagyszerű, stabil, végrehajtható költségvetésnek neveztek nézzék meg a parlamenti jegyzőkönyveket, hogyan dicsérte Varju László vagy a többi baloldali politikus hogyan dicsérte azt a költségvetést! , abban 960 milliárd forint állt rendelkezésre a családok támogatására. Tudják, mennyi lesz ez jövőre? 2778 milliárd forint. Háromszor akkora összeg áll rendelkezésre mindössze 11 év alatt, mint amennyiről önök azt gondolták, hogy a családokra kell költeni. Ebben szerepelnek természetesen a családvédelmi akcióterv elemei, ebben szerepelnek az otthonteremtés támogatásai, ebben szerepel az a családi adókedvezmény, amely sok száz milliárd forintot hagyott a magyar családoknál az elmúlt években, és ez az egyik legszélesebb ellátás, hiszen a jogosultak 98 százaléka veszi igénybe a családi adókedvezményt. Az idei tanévtől, amely mindjárt befejeződik az iskolákban, már minden tanuló, 1,2 millió diák ingyenesen kapja a tankönyvet. Emlékezhetünk, ezzel szemben hogyan privatizálták haveroknak a Nemzeti Tankönyvkiadó különböző cégeit, és Gyurcsány Ferencék hogyan szervezték magánkézbe az egész tankönyvellátást, garantálva nekik az abszolút nem tisztességes, hanem a tisztességtelen méretű profitot. Emlékezhetünk arra, hogy 3,2 milliárd forintért szerezte meg abban az időben Gyurcsány Ferenc üzleti partnere a Tankönyvkiadót, miközben volt egy egymilliárd forinttal nagyobb vételi ajánlat is. Értik ezt, tisztelt képviselőtársaim?! Azért, mert Gyurcsány Ferenc üzlettársa valaki, áron alul kaphatja meg az állami vagyont. Gyurcsány Ferenc idejében egy átlagos tankönyvcsomag 30 ezer forintba került, egy háromgyerekes családnak az iskolakezdésnél csak a tankönyvekre 120 ezer forintot kellett költenie az idei tanévtől pedig ingyen van minden diáknak a tankönyv. Emlékezhetünk arra is, hogy milyen kevesen voltak bevonva és milyen kis összeg állt rendelkezésre a baloldali költségvetésekben a gyermekétkeztetésekre. Sokszorosára emeltük a szünidei, az iskolai ingyenes és kedvezményes gyermekétkeztetésnek a keretét, több mint megnégyszereztük az önök által erre szánt összeget. Önök cserben hagyták, leépítették és kiszolgáltatták a falvakat, miközben képviselőtársaim már beszéltek a „Magyar falu” programról, hogy hogyan tud fejlődni az infrastruktúra, a járdától kezdve az orvosi rendelőn keresztül az önkormányzati hivatalokon át az óvodák, iskolák, bölcsődék. Újra élet lehet a magyar falvakban, és újra fellendülés jöhet a magyar falvakban, miután önök bezárták ott az iskolákat, megszüntették a vonatállomásokat, sőt vonatvonalakat is megszüntettek, elvontak onnan minden forrást. És miközben önök beszélnek itt az önkormányzatok támogatásáról, aközben világosan emlékszünk, hogy 2008-9-ben lényegében minden önkormányzati forrást elvontak, de a feladatokat az önkormányzatokra testálták. Olyan politikát hajtottak végre, ahol az önkormányzatok egyre növekvő feladattal, egyre csökkenő forrásokkal találkoztuk. Ezért jutottunk oda, hogy 2010 után az egyik első feladat az volt, hogy megkezdjük az önkormányzatok adósságkonszolidációját. 1300 milliárd forint adósságot kellett átvállalnia a központi kormányzatnak az önkormányzatoktól, mert önök annyira hagyták őket eladósodni, hagyták őket kiégni, hagyták őket az út szélén. És önök beszélnek itt önkormányzati támogatásokról, amikor az elmúlt években minden évben nőtt az önkormányzatokra fordítható támogatás a magyar költségvetésben? Önök rendszerint nemet mondanak arra a költségvetésre, amelyben minden évben növeljük az önkormányzatok támogatását. És nem igaz, alávaló hazugság, hogy az ellenzéki vezetésű önkormányzatok ne kapnának támogatást. Hát, az elmúlt időszakban láthattuk meg a szegedi, a bajai, az egri, a különféle önkormányzatok támogatását és hogy mennyi futó projekt van, fejlesztés van, mennyi, az ott élő emberek életminőségét szolgáló fejlesztés van folyamatban ezekben a városokban ellenzéki vezetésű önkormányzatok alatt, amit a kormány az európai uniós forrásokból vagy saját nemzeti forrásból finanszíroz. Csak önök mindig azt gondolják, hogy az emberek vannak az önkormányzatokért, pedig az önkormányzatok vannak az emberekért. És amikor olyan gyalázatos dolgot művelnek baloldali kerületi vezetők itt Budapesten, hogy nincs kedvük lekaszálni a füvet, nincs kedvük lenyíratni a gyepet a különböző parkokban, akkor egész egyszerűen kiraknak egy táblát, hogy „méhlegelő”. Az az új baloldali lustaságnak a jelképe, hogy önök kiraknak egy táblát, hogy az méhlegelő, és ezért nem nyírják a füvet; és majd jön most az allergiaszezon, ezért fognak szenvedni az ott élő allergiás emberek, mert önök nem hajlandóak vagy lusták lenyírni a füvet a kerületekben, és inkább azt mondják rá, hogy méhlegelő. Ez a baloldali politika, ettől mentsen meg minket a Jóisten! [[12.20]] Az a helyzet, tisztelt képviselőtársaim, hogy az oktatásra is több jut ebben az évben. 735 milliárd forinttal több jut a 2022-es költségvetésben oktatási célokra, mint amennyi jutott 2010-ben. És igaz ez minden területre. Nem tudnak mutatni egy területet sem, igaz ez a honvédelemre, igaz ez az egészségügyre, igaz ez az önkormányzatokra, igaz ez az oktatásra, a szociális kiadásokra, a családügyre, és minden egyes területre igaz, hogy sok száz milliárd forinttal többet fordítunk ezekre a területekre, mint önök bármikor is fordítottak, miközben ráadásul még el is vettek a családoktól, nemhogy adtak volna, hanem elvettek. Az a helyzet, tisztelt képviselőtársaim, hogy a mostani költségvetési javaslat szolgálja az újraindítást, segíti az országot, hogy visszatérjen azokhoz a gazdasági eredményekhez, azokhoz az adatokhoz, számokhoz és ahhoz az életminőséghez, amit a koronavírus-járvány előtt tapasztaltunk, és hogy tovább is tudjunk menni ezen a határon, és Európa élvonalába tartozzunk a gazdasági növekedés terén, a foglalkoztatottság terén, és hogy minden magyar ember ennek a költségvetésnek köszönhetően tudjon lépni egyet, aztán kettőt, aztán hármat előre, minden magyar ember. De hogy önök megint ezt akarják elszabotálni és előválasztásikampány-célokra használják a költségvetést, azt betudjuk annak, hogy önöknek már megint nem a magyar emberek támogatása és a magyar vállalkozások támogatása a fontos, hanem önök pénzért és hatalomért mindenre képesek. Mi támogatni fogjuk ezt a költségvetést, és ha önök az emberek mellett állnak, akkor önök is támogatni fogják. Köszönöm szépen. [[Szórványos taps a kormánypárti sorokból.]]"
8,u2018-06-27-11,Fidesz-KDNP,Fidesz-frakció,0.487060546875,2018-06-27,0.9954424500465393,"Mélyen tisztelt Elnök Úr! Tisztelt Ház! Számvevőszéki Elnök Úr! Költségvetési Tanács Elnöke! Tisztelt Képviselőtársaim! Ott folytatnám, ahol képviselőtársam befejezte. Annak az országnak van jövője, ahol a családok biztonságban, kiszámítható gyarapodást elősegítő körülmények között élnek. Ez a szempont vezérelte a kormányt most is a költségvetés tervezésekor, és ha még visszaemlékszünk, akkor 2010-ben is, amikor a csőd széléről kellett átvenni az ország kormányrúdját. Abban a helyzetben is azt tartottuk szem előtt, hogy az adócsökkentés érezhető legyen a családok számára, és tudjanak minden évben egy kicsit előbbre lépni. Ezt a célt szolgálta a családi adókedvezmény rendszerének bevezetése, és az egykulcsos személyi jövedelemadó rendszere, amely a munkát nem bünteti, hanem munkára, teljesítményre ösztönöz. Mindannyian tudjuk, hogy 2010-ben milyen terhes örökséggel kellett szembenéznünk a gazdaságpolitika terén is. A Gyurcsány-Bajnai-korszakban úgy sikerült összehozni egy 9,3 százalékos hiányt, hogy sem háború, de még pénzügyi válság sem volt. A nemzeti össztermékhez mérten az államadósság 2002-ben 55,9 százalékos volt, és 2010 első negyedévére ezt 85,9 százalékra tudták fölemelni. Érdemes azt is megnézni, hogy 2006-tól kezdve hogyan alakult a devizakitettségünk. 2004-ben még csupán 2802 milliárd forintnak megfelelő összeget tett ki, amíg 2010 márciusában ez már 9900 milliárd forintnak megfelelő összeg volt. A javaslat szerint jövőre a devizaadósság részaránya az adósságon belül várhatóan 17 százalékkal fog csökkenni. A szocialista kormányok gyenge teljesítményét csak tetézi, hogy mindezt egy prosperáló gazdasági időszakban sikerült elérniük. Nehéz arra szavakat találni, hogy azok, akik elzálogosították a jövőnket, és a következő kormányra hagyták az IMF-hitel visszafizetését, veszik maguknak a bátorságot és kritizálják ezt a költségvetést. Mindenképpen siker, hogy a jelenlegi kabinetnek ezzel az örökséggel a háta mögött sikerült csökkenteni az államadósságot, nem jutottunk a görögök sorsára, és nem kellett olyan lakossági megszorító intézkedéseket hozni, amiket a szocialista kormányok idején már megszoktunk. Ezt csak minden magyar ember közös munkájával sikerült elérnünk az elmúlt időszakban. [[10.00]] Az elmúlt időszakban azzal a baloldali gazdaságpolitikával is szakítottunk, amelyben a becsületesen dolgozó emberek jártak rosszul, és amelynek a haszonélvezői az adóoptimalizáló ügyeskedők lehettek. Egy költségvetésben sok minden változhat, és változott is az ország gazdasági teljesítőképességének függvényében, de egy dolgot nem lehet megkérdőjelezni: ez pedig az, hogy a családokról minél több terhet el kell venni, és minél több pénzt kell ott hagyni. [[Az elnöki széket dr. Hiller István, az Országgyűlés alelnöke foglalja el.]] Nagyon hosszú utat tettünk meg az elmúlt nyolc évben. Magyarország visszaszerezte gazdasági önrendelkezését, kikerültünk a túlzottdeficit-eljárás alól, és mindezt úgy, hogy szinte folyamatosan a brüsszeli bürokrácia ellenszelében kellett és kell még a mai napig is küzdenünk a saját magunk igazáért, azzal a brüsszeli demokráciával, amely már most benyújtotta a 2021-27-es időszakra vonatkozó költségvetési javaslatát, és egyértelműen kivehetők a célok, vagyis hogy még a jövő évi európai parlamenti választások előtt szeretnék érvényesíteni a bevándorlással kapcsolatos szempontjaikat. Jóllehet most a jövő évi költségvetés vitája van, de úgy érzem, hogy nem mehetünk el szó nélkül e mellett a javaslat mellett. Ugyanis amíg a magyar költségvetés a családok támogatásáról, a határvédelem megerősítéséről, vagyis a hétköznapok biztonságáról szól, addig ezzel párhuzamosan Brüsszel teljesen más célokat tűz ki, és vonna el forrásokat ezek megvalósítására. Szinte minden területen elvonást terveznek, de valamilyen furcsa okból kifolyólag a bevándorlás és a saját maguk, a brüsszeli bürokrácia támogatását nem kívánják csökkenteni. Úgy tűnik, az Európai Unió bizonyos országai már feladták a határok védelmét is, ugyanis most már csak határmenedzsmentről beszélnek. 35 milliárd eurót kívánnak átcsoportosítani a kohéziós és a szociális forrásokból a már Európában tartózkodó migránsok integrálására. Nem tudjuk támogatni azt a javaslatot, amely az európai polgároktól vesz el forrásokat a migránsok számára. Nyíltan mondjuk ki azt is, hogy ez a brüsszeli javaslat pontosan a visegrádi négyek országait érinti a leghátrányosabban, azokat, akik másképpen gondolkodnak a bevándorlásról. Továbbá még egy zárógondolatot engedjenek meg az uniós költségvetéssel kapcsolatban: azt sem tartjuk szerencsésnek, hogy azokat díjazza a javaslat, akik évtizedek óta nem tartják a költségvetési fegyelmet, és nem fenntartható gazdaságpolitikát folytatnak. Igazán érdekes, hogy ezen renitens országokat szinte jutalmazni próbálják, míg hazánkat folyton a pénzügyi források megvonásával fenyegetik, ezzel szemben Brüsszel a pénzügyi válságot követő szűkös esztendőkben is megkövetelte a magyar kormánytól a pénzügyi fegyelmet, amit mi magunk meg is tartottunk. Mondhatnánk azt is, hogy ez a helyzet szerencsés volt, hiszen ebben az ellenszélben sikerült ezeket a gazdasági növekedéseket elérnünk. Ahhoz, hogy visszatérjünk a költségvetéshez, el kell mondanunk, hogy mindig is tartottuk magunkat ahhoz, hogy a munka az emberi élet méltóságának egyik legfontosabb eleme. Ahogy szoktuk mondani: ahol munka van, ott minden van. Ellenzéki képviselőtársaink sokat beszélnek a szegénységről és arról, hogyan lehetne segíteni rajtuk, de közben azt elfelejtik, hogy a szegénység ellen a leghatékonyabb ellenszer a munka és az abból származó kereset. Mindig is lenézően beszéltek a közmunkaprogramról és magáról a munkaalapú társadalomról, összeszerelő üzemnek csúfoltak több százezer ember megélhetését jelentő gyárakat, ahol egyébként több nyelvet beszélő kutatók, mérnökök egyaránt dolgoznak. Ma már a számok világosan mutatják, hogy a munkaalapú társadalomért tett erőfeszítéseink nem voltak hiábavalóak. 2010 óta közel 12 százalékról 3,8 százalékra csökkent a munkanélküliség, gyakorlatilag el tudjuk érni a teljes foglalkoztatottságot. Ki merészelne visszaemlékezni arra az időszakra, és ki gondolna másként arra, hogy néhány évvel ezelőtt a munkanélküliségről beszéltünk, most pedig arról beszélünk, hogy nagyon nehéz és komoly erőfeszítést tesznek a vállalkozások, hogy új munkaerőt tudjanak találni, vagy még inkább átképezni. Ehhez fontos a szakképzés megerősítése, ami a jövő évi költségvetési javaslatban is benne van. A foglalkoztatottak számának az elmúlt időben történő növekedésében nagy szerepe volt a munkát terhelő adók csökkentésének, a munkahelyvédelmi akciótervnek, a kormány célzott foglalkoztatási programjainak, illetve a 2013-ban bekövetkezett növekedési fordulatnak. Fontos kiemelni, hogy a 2014 és 2020 közötti uniós fejlesztési ciklusban az eddiginél több, összesen 12 000 milliárd forintnyi fejlesztés jutott Magyarországnak, amelynek a 60 százalékát közvetlenül gazdaságfejlesztésre, azaz munkahelyteremtésre, kis- és középvállalkozások fejlesztésére, valamint az iparfejlesztésre fordítottuk. Itt azért szeretném megjegyezni, Bánki Erik képviselőtársam elmondta az uniós források megoszlását, de azért nem baj, hogyha minden egyes alkalommal elhangzik ebben a Házban is, hogy az uniós források közel 80-85 százalékát a magyar adófizetők adják össze, tehát amikor az uniós forrásokat Magyarország felhasználja, az nem valami adományként érkezik Magyarországra, hanem az az áfa- és más adóbevételek megosztásán keresztül, egy központi elosztórendszeren keresztül érkezik vissza Magyarországra. Úgyhogy amikor azt gondolják sokan, hogy az Európai Unióból érkező források valóban az Európai Unióból érkeznek hozzánk, akkor jó, hogyha tudják, hogy annak a 80-85 százaléka a magyar adófizetők és a magyar gazdaság teljesítményéből kerül kifizetésre. Valóban, Magyarország nettó kedvezményezettje az uniós forrásoknak, de ez lényegesen kevesebb, mint amiről folyamatosan beszélnek. Az uniós forrásokon túl számos hazai költségvetési forrásból megvalósuló beruházás elindítására is van fedezet. Ezek közül különösen kiemelt a közúti fejlesztések, a nagyvállalati beruházások támogatása, az Irinyi-terv, a turisztikai fejlesztések és szűkebb pátriámban a Pest megyei fejlesztések is. Tudják, az uniós források lehívásánál Budapest és Pest megye nem kaphat annyi forrást, mint az ország többi megyéje, és ebből fakadóan az elmúlt években egy nagyon komoly versenyképességi hátrány alakult ki Budapest és Pest megye vonatkozásában. A kormány ezt felismerte, és az elmúlt években már egy célzott Pest megyei és budapesti kiegészítő forrást különített el, amit külön szeretnék megköszönni a kormánynak. Ennek a kompenzációnak a felhasználása is ugyanolyan módon történik, mint az uniós forrásoké: 60 százaléka gazdaságfejlesztésre fordítódik, ezzel a versenyképességi hátrányok kiküszöbölését szeretnénk elérni. Mindenképpen megemlítésre méltó az is, hogy a tavalyi év végén került meghirdetésre, és a 2018-as és 2019-es költségvetésben folytatódik a budapesti és Pest megyei egészségügyi fejlesztések megvalósítása, amely közel 700 milliárd forinttal rendelkezik, és három budapesti kórház mellett a Pest megyei kórházakat, illetve rendelőintézeteket is felújítja. Mélyen tisztelt Képviselőtársaim! A költségvetésről elég sok mindent fognak majd hallani ellenzéki képviselőtársainktól, bár azt azért szeretném megjegyezni, hogy a bizottsági vitákon mindig el szokták mondani, hogy vitatkozni szeretnének, ez azonban a jelenlétükből nem nagyon látszik. Hogyha vitatkozni szerettek volna, akkor többen jöttek volna el, és hallgatták volna meg a vezérszónoklatokat. [[10.10]] Azt gondolom, ez is mutatja azt a felelőtlen ellenzéki magatartást, amely úgy próbál meg egy költségvetésről véleményt formálni, mintha én szeretném beosztani a szomszédom költségvetését. Azt hiszem, egy dolgot elmondhatunk a 2019. évi költségvetésről: kiszámítható, tervezhető és betartható költségvetése lesz Magyarországnak. Az a tény, hogy az Országgyűlés már az első félévben elfogadja ezt a költségvetést, bár választási év volt, mindenképpen azt mutatja, hogy a kiszámíthatóságot, a tervezhetőséget erősíti, hiszen a gazdasági szereplők előre láthatják majd, hogy mire számíthatnak a következő évben. Úgy vélem, a kormány által beterjesztett 2019. évi központi költségvetés Magyarország gazdasági növekedését, biztonságát és a családok támogatását egyaránt szolgálja, ezért én is, ahogy Bánki Erik képviselőtársam, kérem, hogy módosító javaslataikkal erősítsék ezt a költségvetést, a Házat pedig arra, hogy tárgyalja meg, majd a lehető legkorábbi időben fogadja el azt. Köszönöm a szót, elnök úr. [[Taps a kormánypárti padsorokban.]]"
8,u2020-12-16-40,Fidesz-KDNP,KNDP-frakció,0.302490234375,2020-12-16,0.290485143661499,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Elnök Úr! Alelnök Úr! Köszönjük szépen a beszámolót, ami nyilvánvalóan nemcsak a 2019-es évre szorítkozott, hiszen látjuk azt, hogy milyen gazdasági folyamatok mennek végbe a 2020-as évben is. Ezért szerintem helyesen Matolcsy elnök úr beszámolója az idei évre is kiterjedt bizonyos mértékben, és elmondta, hogy miket várhatunk az idei évben, hogyan érdemes ezt az évet kezelni, és mik a lehetőségeink az előttünk álló években abból a szempontból, hogy ebből a nehéz gazdasági évből a következő években Magyarország meg tudjon erősödni, és vissza tudjon térni ahhoz a pályához, ami egyébként a 2020-as évet megelőzően jellemezte a magyar gazdaságot.Én azt gondolom, hogy ebben nagy szerepe van a Magyar Nemzeti Banknak, föl is fogom vázolni itt a felszólalásomban, hogy miért gondolom azt, hogy több szempontból és több területen is nagy szerepe van a Magyar Nemzeti Banknak. De engedjenek meg egy-két reakciót, és hogy értsük a kitekintést, engedjenek meg összefüggéseket és összehasonlításokat is, hogy hogyan nézett ki korábban a magyar gazdaság és a jegybank tevékenysége, és hogyan néz ki ez most. Z. Kárpát képviselőtársam ruha- és telefonreklámjaira nem szeretnék reagálni itt az Országgyűlésben, hogy ő márkákat hoz ide a Ház elé. [[Mesterházy Attila: Szörnyű!]] Ugyanakkor szeretném azt visszautasítani, hogy a GDP összetételében és a GDP-mutatókban ne lenne óriási része a magyar kis- és középvállalkozásoknak és a magyar munkaerőnek, a magyar vállalkozásoknak akár a turizmus területén, a szállás-vendéglátás területén, akár a mezőgazdaság területén, akár a folyamatosan bővülő exporttevékenységben ne lenne részük a magyar kis- és középvállalkozásoknak, és ne lenne egy erős magyar kis- és középvállalkozói szektor, amely igenis kemény munkával hozzájárul ahhoz, hogy ilyen szép számokat érhettünk el az elmúlt években. Természetesen abban sosem fogunk vitatkozni, hogy mindig szükséges újabb és újabb megerősítés a magyar kis- és középvállalkozói szektor felé, de az ő eredményeiket eltagadni, azt gondolom, hogy nem illendő az Országgyűlésben sem. Ha megnézzük azt válságot hasonlítunk össze válsággal , hogy 2008-2009-ben milyen volt a magyar gazdasági helyzet, mit tett hozzá ehhez a jegybank, és hogyan alakul ez most, 2020-ban a mostani pénzügyi-gazdasági válság kellős közepén, amit természetesen egy világjárvány, a koronavírus-járvány okozott, és mi az ehhez hozzátett jegybanki értékhordozó, értékteremtő és plusz hozzáadott érték, akkor világosan látszik az elméletbeli, elvbeli és gyakorlatbeli különbség is köztünk és a patkó másik oldalán ülő képviselőtársaink között. Látjuk azt, hogy a korábbi jegybankelnök, Simor András offshore tevékenysége mellett ő egy megszorításpárti jegybankelnök volt. Nézzük meg, hogy 2008-2009-ben milyen állapotban érte a magyar gazdaságot a világválság! Hiszen már előtte, 2007-ben, amikor a közgazdászok békeévnek, pénzbőségnek hívták azt az időszakot, akkor is 5 százalék fölött volt az államháztartási hiány. Az egész világon a második legrosszabb adatokkal rendelkezett Magyarország, a háború sújtotta Libanonban volt magasabb az államháztartási hiány, mint Magyarországon és ez még a válságot megelőző évekre vonatkozik, hogy ne kérjenek rajtunk számon kettős mércét a baloldali képviselők. De hogy reagált akkor a baloldali kormány, a Gyurcsány-kormány a válságra helyből? Megszorításokkal, adóemelésekkel, a beígért adócsökkentések eltörlésével, a családok, a vállalkozások sanyargatásával. Amikor ez a válság elszabadult, egyébként az akkori jegybank tevékenységének is köszönhetően elszabadult devizahitelezés kellős közepén érte a magyar családokat és a magyar vállalkozásokat, akkor azt kell hogy mondjuk, hogy ez egy nagyon-nagyon felelőtlen politika volt már egészen 2008-ig, a válságig, de a válságkezelésben meg még inkább. Amikor egy gyenge országot, gyenge lábakon álló gazdaságot ér el egy olyan válság, amilyen 2008-ban bekövetkezett, akkor pontosan látjuk, hogy ennek az lesz az eredménye, hogy elvesznek a családoktól, elvesznek a vállalkozásoktól, és egyébként az összes pénzügyi mutatónk folyamatosan romlik, és ezáltal egy kiszolgáltatott és megszorításokkal teli országot hagyott örökül a Gyurcsány-Bajnai-tandem. Én azt gondolom, hogy ez az, amit minden alkalommal meg kell akadályoznunk. Ez az, ami soha nem jöhet el újra, hogy annyira kiszolgáltatott legyen egy ország, és a politikai és gazdasági irányítás kizárólag adóemelésekben és megszorításokban tudjon gondolkozni, ez az a politika, amit nem szeretnénk, hogy visszatérjen, és nem szeretnénk, hogy ilyen jellegű válságkezelés és ilyen jellegű jegybankvezetés az offshore-ozásról most nem is beszélve legyen egyébként Magyarországon. Ha megnézzük, hogy a jegybank 2010 és ’13 között, amikor még az önök által delegált offshore lovag volt a vezetője a jegybanknak, mit tett hozzá a magyar gazdaság növekedéséhez, hozzátenni nem nagyon tudott, ugyanakkor lassítani és fékezni tudta azt. Hiszen olyan magasan tartotta az alapkamatot, miközben egyébként mindenki más, az Európai Központi Bank vagy éppen a Fed is folyamatosan alapkamatot csökkentett, sőt 1 százalék alá vitte az alapkamatot 2010-11-12 között, akkor Simor András vezetésével 5,25-ről 7 százalékra emelték a jegybanki alapkamatot, csak azért, hogy fékezzék a magyar gazdaság növekedését és fékezzék a magyar vállalkozások fejlődési lehetőségeit. Mi ez, ha nem egy felelőtlen jegybanki vezetés? Ezért volt fontos a 2013-as fordulat is, hogy utána a jegybank a versenyképesség, a magyar gazdaság növekedése és a stabilitás szolgálatába állította a jegybank teljes erőforrásait, kapacitását, szellemi tőkéjét és egyébként azokat az eszközöket, ami a Magyar Nemzeti Banknak rendelkezésére áll. Én ezért is tartom egy nagyon szerencsés fordulatnak, hiszen Simor András eközben, miközben egekbe emelte az alapkamatot, azzal riogatott, hogy majd az infláció el fog szabadulni, ő azért nem meri csökkenteni az alapkamatot. Emlékezhetünk rá, hogy 2014-15-ben voltak olyan évek, amikor defláció volt Magyarországon, nemhogy infláció. Tehát ebből is látszik, hogy sem szakmailag nem volt megalapozott az, amit mondott, ráadásul egy tudatos lassítása volt az akkori gazdasági folyamatoknak. 2013 után a magyar gazdaság a jegybank tevékenységének is köszönhetően, a kormány gazdaságpolitikájának köszönhetően, a Pénzügyminisztériumnak köszönhetően és egyébként a magyar parlamenti többségnek is köszönhetően a magyar vállalkozásokkal, az itt lévő vállalkozásokkal és a magyar munkavállalókkal közösen fejlődő pályára tudta állítani a magyar gazdaságot, így érkezhettünk el oda 2019-ben, amikor gazdasági rekordévnek lehettünk szemtanúi mindannyian, akik figyeljük ezeket a folyamatokat. Azt gondolom, hogy ennek a magyar vállalkozások és a magyar emberek is érezték a hatásait, ebből részesültek, és egy helyes folyamat indult el. Éppen ezért teljesen más, hogy egy ütésálló, erős magyar gazdaságot ért el a válság 2020-ban, és nem pedig egy végletekig kivéreztetett, kiszolgáltatott és megszorításokkal teli Magyarországot. Tehát már a kiindulópont, ahogy egy válságot elérünk, már az nagyon-nagyon különbözik 2007 és 2019 között, amiben a jegybanknak is nagy szerepe volt. Ha megnézzük a jegybanki célokat, akkor azt láthatjuk, hogy az elmúlt években is teljesültek ezek a célok, a jegybank érdemben hozzá tudott járulni a stabilitáshoz, meg tudta őrizni azoknak a feladatoknak a sikereit és céljait, eredményeit, amit egyébként kitűzött maga elé. Én a pénzügyi fogyasztóvédelemről is szeretnék egy picit beszélni, mert ez egy fontos és talán méltatlanul keveset emlegetett feladata a jegybanknak. Itt Z. Kárpát képviselőtársam felhozott egy példát a visszamenőleges tranzakcióilleték-áthárítás ügyében, természetesen ez egy felháborító dolog. Természetesen, ha elolvassa a jegybank pénzügyi fogyasztóvédelmi jelentéseit, abból kiderül az ön számára is, hogy hány esetben indított egyébként eljárást, vizsgálatot pontosan ilyen visszaélések miatt a jegybank, mert ezeket a visszaéléseket minden alkalommal kivizsgálják, és ezekben a pénzügyi fogyasztóvédelem erős lábainak köszönhetően minden alkalommal elindul az eljárás. Egyetértek önnel abban, hogy ez egy felháborító cselekmény, és ilyet ne tehessenek meg Magyarországon bankok magyar fogyasztókkal, pénzügyi fogyasztókkal kapcsolatban. De én azt gondolom, hogy pontosan ezért helyes, hogy erős jogkörökkel rendelkező pénzügyi fogyasztóvédelem van jelenleg a mostani struktúrában, ez a jegybankban található. [[12.30]] Hogyha megnézzük a jegybank tevékenységében kicsit nem a fősodratú témákat, hanem például a digitalizációt vagy a zöldtudatosságot, akkor azt kell elmondanunk, hogy a Magyar Nemzeti Bank a 2019. esztendőben is nagy hangsúlyt, fókuszt fektetett ezekre a területekre is. Én szeretném megköszönni az elnök úrnak és az alelnök úrnak is azt, hogy a Nemzeti Bank háza táján ez képzésekben, konferenciákban, szakemberek munkáiban, az oktatásban is megvalósul, hogy egyfajta gazdasági szellemi pezsgés található, és hozzájárul ahhoz a gazdasági stratégiaalkotáshoz, gondolkodáshoz, ahol egy jegybank végre nem a következő egy évre vagy a következő két évre tervez, hanem hosszú távú elképzelése van a magyar gazdaságról, a magyar pénzügyi stabilitásról, és hosszú távú elképzelése van arról, hogy hogyan szeretnénk itt Magyarországon a gazdasági jövőnket berendezni, és milyen távlati célok vannak előttünk. Mert sokkal könnyebb szerintem úgy döntést hozni itt napi szinten, hogy azok a stratégiai célok lebegnek a szemünk előtt, azok a fontos távlati célok, a Magyarország gazdasági függetlenségéhez és erősödéséhez vezető célok vannak a szemünk előtt, mint amikor egyik napról a másikra próbál valaki átevickélni a jegybank élén, és amikor folyamatosan részben Simor elnök úrnál politikai szempontokat, részben pedig a magyar érdekekkel ellentétes szempontokat tart szem előtt. Szerintem tehát ezért is fontos az a szellemi élet, azok a jelentések, akár a 440 pontos versenyképességi kiadvány, amelyet ez évben jelentetett meg a jegybank, mert ezekben a dokumentumokban, ezekben az anyagokban látszik az a szellemi tőke, amely a stratégiai, távlati gondolkodást eredményezi a jegybank háza táján is, mint ahogy egyébként ez a gondolkodás számos alkalommal akár a Bankszövetségnél, akár a Pénzügyminisztériumnál, akár az ITM-nél és számos helyen fellelhető a gazdaságstratégiában, gazdaságfejlesztésben; ezt láthatjuk az elkövetkezendő időszakban. 2019 egy gazdasági rekordév volt a beruházások szempontjából, az export szempontjából, és egy nagyon jó gazdasági évet zárt Magyarország 2019-ben ez lehet a bizalmunknak vagy a bizakodásunknak az alapja, hogy a következő évben újra meg tud indulni majd a gazdaság fellendülése, mert egy ütésálló, erős és kitartó magyar gazdaságot ért el a koronavírus okozta járványhelyzet miatt kialakult gazdasági válság. Én nagyon fontosnak tartom a pénzügyi tudatosságot, a Pénziránytűről az elnök úr szót ejtett egy mondatban. A pénzügyi tudatosság, a fiatalok pénzügyi tudatosságra nevelése akár már az általános iskolában, de leginkább a középiskolában egy kiemelt cél és egy olyan fontos, előttünk lévő feladat, amelyben, azt gondolom, van még közösen tennivalónk, hogy a fiatalok pénzügyi tudatossága megerősített és nagy legyen, és pénzügyi tudatossággal, minél több pénzügyi tudatossággal felvértezett fiatal kerüljön ki az iskolákból, és kerüljön bele a pénzügyek, a munka, a kedvezmények, az adó, a befektetések és a hitelek világába, hogy ne lehessen még egyszer olyan devizahitel-válságot előidézni, amit a baloldalnak sikerült a 2002 és 2010 közötti időszakban. A digitalizáció folyamata is szóba került, bár kevés szó esett róla. Én azt gondolom, hogy mind a készpénzmentesség, a készpénz minél jobban csökkentése, a magyar lakosság készpénzállományának az olyan módon történő csökkenése, hogy értelmes megtakarítások, befektetési lehetőségek álljanak rendelkezésre, ahol ők egyébként bizalommal vannak a rendszer iránt és biztonságban érzik a saját pénzüket, ez egy olyan cél, amelyért szintén megéri szerintem közösen dolgoznunk az elkövetkezendő időszakban, hiszen a készpénzmentesség, a pénzügyek digitalizációja az előttünk álló évek kihívása. A negyedik ipari forradalomban, a digitalizáció korában nem is lehet kérdés, hogy erre hangsúlyt kell fektetni, és meg kell mozgatni az erőforrásokat, hogy ez sikerüljön. Én összességében azt látom, hogy a jegybank tevékenysége sikeres volt a 2019. esztendőben, az Országgyűlés, a vonatkozó jogszabályok és a saját maga által kitűzött célokat teljesíteni tudta, ez hozzá is járult a magyar gazdasági növekedéséhez, és én abban reménykedem és az elnök úr 2020-as részbeszámolójából ez is kitűnt nekem , hogy a jegybank aktív szerepet kíván vállalni a mostani gazdasági válság felszámolása ügyében is, hogy a cégek, a vállalkozások egyébként nyertesként tudjanak majd kijönni ebből a válságból, megerősödve tudjanak kijönni, új ötletekkel, új beruházásokkal tudjanak kijönni a válságból, ebben a jegybank aktív szerepet kíván betölteni. Én ezt támogatom és ezzel egyetértek, és ehhez a munkához sok sikert kívánok. A mostani beszámolót a KDNP-frakció támogatni fogja. Köszönöm szépen. [[Taps a kormánypártok soraiban.]]"
8,u2016-05-12-35,Fidesz-KDNP,Fidesz-frakció,0.040740966796875,2016-05-12,0.20970752835273743,"Köszönöm a szót, elnök úr. Tisztelt Képviselőtársaim! Azt gondolom, nem túlzok, ha azt mondom, hogy egy parlamenti évadban a költségvetési törvény megtárgyalása, a költségvetési irányelvek és számok megvitatása az egyik, ha nem a legfontosabb téma. Nem kevés időt is szentelünk erre, hiszen itt nemcsak számokról van szó, hanem a számok mögött nagyon sok üzenet van. Azok az üzenetek, amiket végig kell nézni, végig kell látni, át kell beszélni a vitában, amelyek alapján láthatják a politikusok, a képviselők, a sajtó munkatársai és az ország lakossága, hogy milyen irányban halad az ország, és az elkövetkezendő rövid egy-két éves időszakban milyen előremozdulás, milyen fejlesztés, vagy esetleg milyen nehézség várható. Fontos leszögezni, hogy a költségvetésnek túl azon, hogy irányt kell szabnia, nagyon fontos feladata, hogy betartható is legyen. Folyamatosan halljuk az ellenzéki szirénhangokat - nincs ezzel gond, amíg világ a világ, mindig is így lesz, hogy az ellenzék többet is tud mondani annál, mint amit a kormány letesz az asztalra -, és e szirénhangok mögött természetesen van olyan valós cél is, amit ki ne szeretne. Ki ne szeretne adót csökkenteni, ki ne szeretne a közszférának több bért juttatni? S beszéljünk egymással őszintén, tudjuk azt is, hogy egyébként még meg is vannak a lehetőségei egy költségvetésnek, hogy a számok, a szavak mezején tegyen ilyen vállalásokat. De nem az a kérdés, hogy milyen vállalásokat teszünk, hanem hogy abból mit tartunk be. [[11.10]] Emlékszem arra, amikor száznapos programokkal nagyon hangzatos ígéreteket tudtak a gyakorlatban megvalósítani, és egy-két vagy három évet követően gyakorlatilag csődbe ment az ország, csődbe mentek az önkormányzatok, és az eladósodottság miatt sok esetben sajnos a háztartások is. Sokat vitatkozunk a magyarországi költségvetésről és gazdasági helyzetről, de azt gondolom, abban azért egyet tudunk érteni, hogy az elmúlt években, az elmúlt öt esztendőben a költségvetés amit letett az asztalra itt még javaslat formájában, az gyakorlatilag tartható volt. Miniszterelnök úr is sokszor hangsúlyozza, hogy úgy lehet gesztusokat tenni a lakosságnak, úgy lehet az életszínvonalon erősíteni, javítani, ha arra igenis van kézzelfogható gazdasági háttér és gazdasági alap. Tehát a mostani költségvetésnek, amit tárgyalunk és ami előttünk van, az az egyik nagy előnye, hogy kiszámítható és tartható, és azt gondolom, hogy mindannyiunk számára örömteli az az elképzelés, amit a kormány képvisel, miszerint olyan költségvetést kell idehozni az Országgyűlés elé és ezáltal elfogadtatni Magyarország polgáraival, amely költségvetésben a bevételi oldal egyezik a kiadási oldallal. Addig nyújtózkodjunk azon a bizonyos gazdasági takarón, amíg lehetőségünk van, nem szabad az országot eladósítani.Amikor költségvetést nézünk és keressük benne az üzeneteket, mindenki mást néz. Mi magunk egyéni képviselők, akik a mandátumunkat közvetlenül az emberektől kaptuk, keressük azokat a pontokat, amelyekkel nevesítve van az a település vagy azok a települések vagy az a megye, ahogy Földi képviselő úrtól hallhattuk, amit és akiket, az ott élőket képviseljük. A magam nevében először is örülök annak pécsi országgyűlési képviselőként, hogy az elmúlt öt esztendőben mindig találtam olyan számokat, olyan sorokat, ahol nevesítve van a város, ahol nevesítve vannak azok a problémák, amelyek megoldásához a magyar kormányzat és a magyar parlament a költségvetésen keresztül segítséget nyújt Pécsnek és a pécsieknek. Emlékezzünk vissza, hogy voltak olyan időszakok, amikor a helyi vezetők - mondjuk, szocialista kormányok idején szocialista vezetők is, Pécs városában is volt ilyen - aggódva tekintettek az adott költségvetés-tervezetre, már-már azt mondom, hogy remegő gyomorral nyitották ki, hiszen abban sajnos azt látták, hogy milyen többletterheket ró az önkormányzatokra a kormányzat úgy, hogy közben egyébként azon többletterhekhez, többletfeladatokhoz támogatást nem, ellenben hitelfelvételi lehetőséget nyújt. Ez vezetett sok más mellett ahhoz, hogy gyakorlatilag csődbe mentek az önkormányzatok. Ma pedig azt látjuk, hogy ezt az adósságot átvállalta a kormányzat, és ahogy említettem, számos helyi ügyben nyújtanak segítséget, ha csak pécsi példát veszek, a Zsolnay Kulturális Negyed működtetésén túl az éves plusz működési támogatás mellett még, mondjuk, a városban meglévő, a szocializmus utolsó mementójának lebontását is egy az egyben a kormányzatnak köszönhetjük. Visszatérve az országos irányelvekhez, most már lassan vagy több mint 24 órája zajlik a vita a költségvetési elvekről. Sok mindent hallhattunk ellenzéki és kormányoldalról egyaránt, és mindenki máshogy nevezi meg a 2017. évi irányokat, mindenki mást lát benne. Én azt mondanám, hogy ez a költségvetés a biztonság megteremtésének a költségvetése. Egyfelől ha biztonságról beszélünk, akkor természetesen - hiszen az állampolgárokat képviseljük - legfontosabb feladatunk, hogy a létbiztonságot tudjuk biztosítani, és azokat a gazdasági előnyöket, amiket elér a kormányzat, minél gyorsabban el kell hogy tudjuk juttatni az állampolgárokhoz. Már beszéltem arról, hogy ezt nem a szavak, hanem a tettek mezején is tartani kell, tehát amikor egy életpályamodellt bevezetünk, fontos, hogy az hosszú éveken vagy évtizedeken keresztül is tartható legyen. De van egy másik biztonság is, az ország külső támadások elleni biztonsága, az ország fizikai megvédése, amiről az elmúlt években nem kevés szó esett a költségvetés tárgyalásakor. Sőt, még emlékszem arra, amikor ellenzéki képviselők - bocsánat, hogy ezt mondom, de - rendre azzal szórakoztak, ironizáltak és sok esetben gúnyosak is voltak, gúnyolódtak, hogy például a honvédség vagy a Terrorelhárítási Központ éves költségvetését vagy megvágták, megvonták, vagy pedig a TEK esetén, ha a jobbikos módosítókra emlékszünk vissza 3-4 évvel ezelőtt, akkor 100 százalékban eltörölték volna, pusztán azért, hogy a létbiztonságot szolgálják. Egyébként a célok természetesen támogathatóak, de hát tisztelt képviselőtársaim, ezek a jól hangzó ígéretek is akkor érnek valamit, ha Magyarországon fizikai értelemben is biztonság van. Az elmúlt esztendő bebizonyította, hogy sajnos a következő évi költségvetésnek különösen is oda kell figyelnie arra, hogy megvédjük Magyarországot és megvédjük a magyarokat. Hiszen ha megnézzük, hogy mi zajlik a világban, mi zajlik Európában, akkor azt látjuk, hogy egy aszimmetrikus háború van, ami leegyszerűsítve azt jelenti, hogy nem lehet tudni, hogy ki, mikor, hol és hogyan támad. Amikor a brüsszeli támadást nézzük, és amikor a brüsszeli támadásról olvassuk a híradásokat, akkor véletlenül se gondoljuk el azt, hogy ez, mondjuk, akár Magyarországon nem történhetne meg. Hiszen a brüsszeli támadás nem Brüsszel ellen irányult, a város ellen, nem Belgium ellen, az ország ellen, hanem az Európai Unió ellen, aminek mi tagjai vagyunk, tehát nyugodtan mondhatjuk, hogy valahol a brüsszeli terrortámadások idején minket is megtámadtak, és ne felejtsük el azt sem, hogy az Iszlám Állam tett már konkrét utalásokat Magyarországot illetően is. A biztonság tehát nem lehet alku kérdése, és ezt most örömmel tapasztalom, ahogy nézem a módosító indítványokat, hogy ma már nem jönnek olyan javaslatok, amiket 3-4 évvel ezelőtt megszoktunk, és amiről már tettem említést, amelyek gyakorlatilag arra irányulnak, hogy a biztonságvédelem és az országvédelem érdekével szemben más célokat támogassunk. A mostani, előttünk fekvő költségvetés egyébként 100 milliárd forintos fejlesztést irányoz elő az ország megvédése érdekében. Ebben természetesen benne van a déli határ fizikai védelme is, de ezen túl azokat a szerveket kívánjuk erősíteni akár technikailag is, akár infrastrukturális szinten is, akik a terrorizmus ellen veszik föl a harcot, és akik, mondjuk, hírszerzési forrásokkal tudják biztosítani az ország védelmét. Miniszterelnök úr is már kifejtette, hogy technológiát kell vásárolnunk, képzést és oktatást kell biztosítanunk, hogy Magyarország és egyben a magyarok védelme megegyezzen a nyugat-európai országok hírszerzéseinek színvonalával és védelmével. Ennek érdekében a Terrorelhárítási Központnál létszámbővítés lesz. Gyakorlatilag a tavalyi, 12 milliárd forintos költségvetés a fejlesztések, a modernizálás és új bevethető csapatok kialakítása érdekében közel 20 milliárd forintra fog emelkedni. Egy 372 fős létszámfejlesztés szükséges, aminek egyébként a többletforrása már szerepel az előttünk fekvő javaslatban 5 milliárd forint értékben. De fontos megjegyezni, hogy a polgári nemzetbiztonság területén is lesznek fejlesztések, hiszen az Alkotmányvédelmi Hivatal esetén, amiről egyébként keveset beszélünk, de nagyon fontos feladata, hogy az információgyűjtés eszközrendszerével Magyarország érdekeit érvényre juttassa és az ország szuverenitását megvédje, tehát az Alkotmányvédelmi Hivatal esetén a régóta várt központi ingatlanfejlesztésre most 7 milliárd forintot tud biztosítani a kormányzat a költségvetésen keresztül. Természetesen mind a TEK-nél, mind az Alkotmányvédelmi Hivatalnál, mind pedig a Nemzetbiztonsági Szakszolgálatnál szerepel a költségvetésben az a bérfejlesztés is, ami 2019-ig biztosítja, hogy évi 5 százalékkal többet keressenek a honvédelmi és a rendvédelmi szervek dolgozói az életpályamodell keretében. Tisztelt Hölgyeim és Uraim! Hogy még jobban erősítsük a védelmet, múlt héten döntött a parlament az úgynevezett TIBEK létrehozásáról, ami a beszerzett adatok feldolgozását erősíti, és ennek érdekében 1,3 milliárd forintot könyvelhettünk el a mostani költségvetésben, hogy a múlt heti szóbeli és törvényi ígéret minél hamarabb a valóságban is megvalósuljon. [[11.20]] Összességben azt kell mondani, hogy bár úgy érezzük, hogy a migráció alábbhagyott, bár úgy gondoljuk, hogy az ország védelme biztosított, de ne felejtsük el, hogy csak az elmúlt esztendőben másfél millió migráns lépett be Európába, ma közülük közel 200 ezerről Európa azt se tudja, hogy kik ők, hol vannak és mit csinálnak, és összhangban a migrációval, gyakorlatilag Európa és egyben az ország terrorfenyegetettsége is növekedett. Úgyhogy ennek érdekében nyugodtan kimondhatjuk, hogy nemcsak a törvények erejénél fogva, nemcsak a szavak erejénél fogva, hanem most a költségvetés során a tettek erejénél fogva is láthatjuk, hogy a kormány és az Országgyűlés is megvédi a magyarokat, megvédi az országot. Köszönöm szépen. [[Taps a Fidesz soraiban.]]"
8,u2021-04-29-83,Fidesz-KDNP,Fidesz-frakció,-0.2255859375,2021-04-29,0.9953570365905762,"Köszönöm a szót, elnök úr. Talán nem sikerült az expozéban elég világosan elmondanom a veszélyhelyzet határidő-meghatározását. Tehát, ha figyelmesen elolvassák, tisztelt képviselőtársaim, akár az Alaptörvény, akár az Országgyűlésről szóló törvény előírásait, akkor tudják, hogy van tavaszi és őszi ülésszak. A tavaszi ülésszak februártól tart június 15-éig, az őszi pedig szeptember 1-jétől december 15-éig, tehát ezen időtartamon belül összehívásra kerül az Országgyűlés, attól az időponttól lehet majd kiszámítani azt a 15 napot, amikor a veszélyhelyzet egyébként e törvény alapján majd lejár. Akár persze írásban is megerősítjük és külön levélben is elküldöm, ha valakinek még mindig nyitott lenne ez a kérdés, és nem tudná az időpontot így kiszámolni, de mondom, ez majd a határozatban is meg fog jelenni, amikor aktuálissá válik. Szeretném azt is pontosítani bár Nacsa Lőrinc képviselőtársam az oltásellenesség pontos kijelentéseit akár dátummal tudja idézni, ahogy nekem feltűnik , hogy valóban, a védekezés frontvonala az oltás, és ebben kérjük, hogy a továbbiakban az elbizonytalanítás kategóriáját is a nyílt szembemenetel után tessenek szívesek elhagyni, pontosan azért, hogy mindenki nyugodt lélekkel és az orvosokban bízva tudjon védekezni, és a többiek életét, egészségét is tudja ezzel védeni. Ugyancsak többen használtak nagyon erős kifejezéseket, mint „betegesen kéjelegtek”, vagy „álszent módon” viszonyultak a halálozási statisztikákhoz. Tudvalevő, hogy Magyarországon mindenkit Covid-megbetegedettként, elhalálozottként regisztrálnak, akiben a vírus kimutatható, ellentétben más államok statisztikáival, ahol lehet, hogy csak akkor jelölik meg, amikor kizárólagos halálokként szerepel. Ajánlom mindenkinek a figyelmébe az Eurostat megjelenő adatait, tehát hogy az önök számára is megbízható uniós forrás álljon majd rendelkezésre, ahol gyakorlatilag az államok statisztikái alapján megállapítható, mondjuk, a 2019-es bázisadatokhoz képest az a többlethalálozási szám a 2020., majd a ’21. év vonatkozásában, amelyről egyébként miniszterelnök úr is beszélt, és pontosan idézte mert volt, akinek ez is problémát jelentett, hogy nem nevezte meg a forrást, holott mondta, hogy uniós statisztikákra hivatkozva , ahol gyakorlatilag hátulról, meg is nevezte, hogy a 8., 9. helyen áll Magyarország a többi tagállamhoz képest. Más járványról nem tudtunk az elmúlt időszakban, úgyhogy valószínűleg a koronavírusnak tudható be ez az anomália a halálozási statisztikákat tekintve. A másik, ami a kormány felelősségét illeti, gyakorlatilag a járvány kezdete óta a kormány minden forrást biztosít és minden eszközt biztosít ahhoz, hogy a védekezés feltételei adottak legyenek. Pontosan ezért van szükség például a veszélyhelyzeti szabályozásra, hogy operatív, gyors módon tudjon intézkedni, ha lélegeztetőgépekről, maszkokról vagy bármilyen más eszköz beszerzéséről van szó, vagy éppenséggel az egészségügyi bérek rendezéséről, ami a dolgozók megbecsülését és a pályán tartását segíti elő. Itt azért visszautalnék arra, hogy hasonlítsák össze a 2010-es és a mostani adatokat, hogy hány ezerrel többen dolgoznak az egészségügyben, mint 2010-et megelőzően. Tehát az az állítás nem igaz, hogy itt elüldözték az egészségügyből az embereket. A másik része a dolognak, a szabályozás minden részletére nem tértek ki nyilván, de ha belegondolunk a hálapénz helyzetének a rendezésébe vagy a magánegészségügy és az állami egészségügy funkcióinak a szétválasztásába, akkor megint csak magyarázatokat találhatunk arra, hogy voltak, akik a magánegészségügyben folytatták a tevékenységüket és nem az államiban, mert a kettősséget nem tudták továbbvinni, mint a korábbiakban, de ettől az ellátásban ugyanúgy ott vannak, ugyanúgy a lakosságot szolgálják és az egészségügyet. Hivatkozhatnék arra itt az önkormányzatok sanyarú sorsa is szóba került , valamennyien tudjuk, hogy a 25 ezer fő alatti települések a kis- és középvállalkozások kieső iparűzési adója fejében kompenzációt, teljes körű kompenzációt kaptak [[Közbeszólások az MSZP és a DK soraiból.]] a Ház fogadta el az erről szóló szabályozást, tehát ez is egy erős csúsztatás. [[Derültség az MSZP és a DK soraiban.]] A másik, hogy az önkormányzatok is természetesen részt kell hogy vegyenek a védekezésben, és hál’ istennek, helytállnak és részt vesznek benne. Az nem működik, hogy gyakorlatilag egyedül az állam mint szereplő vállalja ennek az összes terhét. Hál’ istennek, akár a társadalmi, civil szférára gondolunk vagy az önkormányzatokra, egyházakra, mindenki teszi a dolgát, és helytáll ebben a nehéz helyzetben, és mindent megtesznek azért, hogy mielőbb túl legyünk ezen. Elhangzott Bencsik képviselőtársam részéről, hogy akkor most háborúban állunk a vírussal vagy nem állunk háborúban. Most ha háborús hasonlatot akarnék idézni, akkor mondhatnám, hogy ’44 őszén még kávézgattak Budapesten a teraszokon, miközben már a Tiszántúlon, tudjuk, folytak a harcok [[Arató Gergely és Bencsik János közbeszól.]] , gyakorlatilag, mondjuk, a debreceni páncéloscsata. Tehát a háborúnak azért van egy olyan jellege, hogy nem mindig totálisan és egy helyben zajlik, tehát annak vannak fokozatai, ugyanúgy, mint a védekezésnek is. A másik része a dolognak, hogy kettős dologról beszélünk. Tehát egyrészt van az élet és az egészség vé-delme, ami az első helyen áll, a másik viszont, ami szintén nagyon fontos, az egzisztenciáknak, a családoknak a védelme, amihez viszont a gazdaságot működtetni kell, vagy akár a kereskedelmet, hiszen anélkül az ellátás sem lenne biztosítva, és a gazdaságot is, ahogy javul a járványhelyzet vagy az oltások száma megy előre, fel kell szabadítanunk, újra kell indítanunk. Elhangzottak itt fals adatok a foglalkoztatással kapcsolatban is. A KSH adatait tessék megnézni, Lu-kács képviselő úr! Jelentem, a márciusi adatok szerint 41 ezer fővel több foglalkoztatott van Magyarországon, mint egy évvel ezelőtt, ami a mostani februári adathoz képest több mint 60 ezret jelent. Tehát ez a fajta vízió, amit önök itt sugallni akarnak, hogy tömeges munkanélküliség lenne, az hál’ istennek, ebben a formában nem igaz. Megint csak visszanyúlnék az önök és szövetségeseik amnéziájához, hogy 2010-ben 12 százalékos munkanélküliségi adatok voltak, mert az akkori válságkezelés idején gyakorlatilag, ahogy Gyurcsányné Dobrev Klára is mondta, hogy elhibázták, mert nem az embereknek segítettek, hanem a bankoknak. [[Nacsa Lőrinc: Így van! Hollik István: Bizony!]] Ezt talán Arató képviselő úrnak is érdemes megjegyeznie, mert egy fontos adalék ebben a történetben. Sorolhatnám tovább, majd még természetesen szívesen hozzászólok, de az önkormányzatokhoz még egy téma. 2010-ben az önkormányzatok eladósodottsága jóval 1000 milliárd forint fölött volt, ma pénzkészleteik vannak, a sokat sanyargatott fővárosnak is, ahogy önök emlegetik, és gyakorlatilag abból a majdnem 200 milliárd forintos többletből, amit Tarlós István ott hagyott Karácsony Gergelynek, még csaknem 100 milliárd forint rendelkezésre áll. Tehát minden olyasmi csúsztatás, hogy az önkormányzatok ne tudnának helytállni, és ne lennének forrásaik a rendes működéshez. Köszönöm a figyelmet. [[Taps a kormánypártok soraiból.]]"
8,u2019-06-21-37,Fidesz-KDNP,Fidesz-frakció,-0.8203125,2019-06-21,0.115047886967659,"Köszönöm szépen a szót. Elnök Úr! Tisztelt Ház! Államtitkár Úr! A honvédelmi minisztériumi fejezetről szeretnék néhány gondolatot elmondani, de engedjék meg, hogy néhány mondatban reflektáljak a vita általam követett menetében néhány felvetésre. Hogy mindjárt Keresztes Lórántra reagáljak: rendkívül furcsa az az úgymond zöld- vagy környezetvédelmi álláspont, amely élesen ellenzi a bizonyíthatóan egyik legalacsonyabb emisszióval járó energiatermelési projektet, ez a Paks II. Nézzük már meg, mi történt azokban az országokban, ahol ez az egyébként meglehetősen furcsa álláspont érvényesült, például Németországban! Meghirdették a német atomerőművek bezárásának programját, és cserébe miután áramra viszont szükség van, és világítani mégiscsak kell, mert azt még a zöldek se mondják, hogy mindenki ezentúl sötétben kuksoljon otthon, és állítsuk le azt az ipart, amely elektromos árammal megy újraindították a borzalmasan rossz emissziós adatú szenes erőműveiket a németek. Tehát ezzel sokkal többet ártottak egyébként a környezetnek és a felmelegedés kapcsán az emisszió csökkentésének, mint bármi mással. Ennél már az is okosabb lett volna, ha visszaállnak az örvénykamrás dízelmotorokra, mert azoknak is alacsonyabb az emissziója, mint egyébként a barnaszenes erőműveiknek. Itt világossá kell tenni Paks kapcsán, hogy az egyik legnagyobb, egyébként valóban emissziócsökkentő és a magas emissziójú energiatermelést kiváltani képes erőmű építéséről van szó. Szívesen építenénk nyilván hatalmas vizes erőműveket, de bizonyára ön is tudja, hogy ez Magyarországon a földrajzi adottságok miatt nem lehetséges. Szívesen építenénk árapályerőműveket, az se fog menni. Az atomerőmű a mostani ismeretek szerint a nem megújulók közül a legalacsonyabb terhelést jelenti a környezet számára. Ennek az ellenzése az a program, amelynek semmi értelme nincsen, mert vagy akkor most ellene teszünk az emissziónak, és megpróbáljuk védeni a környezetünket, és a felmelegedés ellen valamit teszünk, vagy akkor nem teszünk, de a kettő nem fog menni, együtt a kettőt nem lehet képviselni, mert az az a program, hogy mindenki oltsa le a villanyt, lekapcsoljuk a szolgáltatást, és nézzük egymást a sötétben, ha látjuk, ennek pedig semmi értelme nincsen. A másik, amit szeretnék mondani: őszintén szólva meghökkentem Hiszékeny képviselőtársam hozzászólásán, ugyanis évszám említése nélkül arról beszélt, hogy a 2020-as költségvetést tényadatok nélkül tervezzük meg. Na de miután a 2020-as költségvetésről van szó, és most 2019-et írunk, nemhogy a kormány, de senki az égegyadta világon nem ismeri a 2020-as adatokat. Ha viszont a 2019-es tényadatokra gondol nyilván képtelenség, hogy valaki számonkéri a kormányon, hogy a 2020-as adatokat tényszerűen nem ismeri , a 2019-es adatokra, amióta államháztartás van a demokráciában, 1990 óta minden esetben úgy terveztük meg és tárgyaltuk a következő évi költségvetést, hogy egyébként az előző évi zárszámadást a parlament nem tudta megtárgyalni. Ez azokban az esetekben van közel egymáshoz, amikor ősszel tárgyaljuk a zárszámadást. Na de az egész gazdaságstatisztikai rendszer és tervezési rendszer szerint nemcsak mi, hanem mindenütt Európában a jövő évi költségvetést olyan becslések alapján tárgyaljuk, amelyek egyébként nem a tárgyév, tehát 2019 vagy 2018 tényszámaira tud támaszkodni, mert azok is mindig szükségszerűen becslések. Ezt az államháztartás belső logikája, bevételi oldalának az időbelisége magyarázza. Lehetne azon gondolkodni, hogy ezen változtassunk, de csak egy példát mondok rá: teljesen nyilvánvaló, hogy nem minden államháztartási ágazat dolgozik ugyanabban a költségvetési időbeosztásban, amelyben a központi költségvetés. Például a központi költségvetés január 1. és december 31. logikában gondolkodik, a teljes oktatási rendszer pedig egy szeptember-júliusiban. Tehát ott a költségvetést ebből kifolyólag nem lehet megtervezni egy adott jövőre vonatkozóan a tárgyév tavaszán, mert nem tudjuk, az nem tény, hogy szeptemberben hány gyerek fog beiratkozni, mert azt nem lehet ilyenkor tudni. Most arról nem beszélve, hogy akármennyire igyekszünk, azt senki nem tudja megmondani, hogy mondjuk, ha egy tárgyévet le is zárunk, azok a költségvetés számára nagyon jelentős tételek, amelyek egyébként szükségszerűen mozognak mert a jelentkezés, az igény felmerülése kapcsán tervezhető meg. Egy példát mondok: a rendvédelmi szervezetek esetében a túlszolgálat kifizetésének az a szabálya van, hogy vagy szabadságban kérik az ott dolgozók, vagy pénzben, de azt nem tudjuk megmondani semmiképpen sem, hogy 2020-ban az esetleg elrendelt túlszolgálat kapcsán mit fognak mondani akkor az emberek, pénzben kérik vagy szabadságban, és ez nem kis tétel, de apróságnak tűnik. Mondok egy teljesen más, egyébként mindenki számára nyilvánvaló dolgot. Az egész gazdaság és az adózás egyébként a mérlegbeszámolót, amely a tényeket rögzíti, májusban készíti el, tehát igazából akkor lehet visszakorrigálni is. Tehát ilyen értelemben, amit Hiszékeny Dezső számonkér rajtunk, akkor nem vette észre, hogy 1990 óta így dolgozunk. Még egy dolgot szeretnék mondani, amin Hiszékeny Dezső megdöbbent: valóban nominálisan emelkedett a külső államadósság, és most olyan 29 000 milliárd forintnál jár. Csak emlékeztetném Hiszékeny urat arra, hogy nyolc év szocialista kormányzás után, 2002-ben 6000 milliárddal vették át, 2010-ben 21 500 milliárddal adták át, tehát önök ezt megduplázták úgy egyébként, hogy közben több évben a gazdasági teljesítmény csökkent. [[10.50]] Nem véletlen, hogy nem nominálisan számolják az államadósságot sehol a világon, ez nagyon egyszerűen követhető. Ha vesszük azt, hogy van két ember, mind a kettő egymillió forinttal tartozik a bankjának; nem teljesen mindegy, hogy Csányi Sándor tartozik egymillió forinttal a bankjának, mert a havi jövedelme ennél magasabb, vagy egy átlagjövedelemmel rendelkező, mert neki nem egymillió forint a havi jövedelme. Tehát mindig valamilyen arányszámhoz nézzük az államadósságot, ez pedig értelemszerűen a GDP nagysága. Lehet azt is kifogásolni, hogy vajon a GDP nagyságához lehete ezt hasonlítani, hogy az mennyire megalapozott, mindenesetre mindenki ezt teszi a világon, és az egy érdekes elméleti vita, hogy megvitassuk, hogy vajon a GDP-hez, a GNI-hez vagy nem tudom, mihez kéne viszonyítani. De egy kétségtelen, az önök kormányzása alatt az 50 százalékos arányról 80 százalékra növelték az államadósságot, mi pedig most folyamatosan csökkentjük, és reális célként lehet azt elérni, hogy az államadósság csökkenő tendenciáját ez a költségvetés is fenntartja. Lehetne azt mondani, hogy ezt nagyobb léptékben kellene, vagy nem elegendő az ütem, egy biztos, mi vagyunk, a Fidesz-KDNP az első kormányzat, amelyik egy olyan kétharmados törvényt fogadott el, ami saját magát is kötelezte arra, hogy minden évben csökkentse az államadósságot. Ilyenre az Egyesült Államokban volt egyébként példa, de ezt a kockázatot szinte semelyik kormányzat nem vállalta be, mi pedig pontosan azért, mert felelősséget érzünk a magyar emberek és a magyar állam iránt, ezt bevállaltuk. Elnök Úr! Tisztelt Ház! A honvédelmi költségvetés kapcsán a következő tényeket szeretném elmondani. Nominálisan 2010-ben 300 milliárd forint alatt volt a honvédelmi költségvetés, most 616 milliárd forint a honvédelmi kiadások összege, tehát az a helyzet, hogy kilenc év alatt ezt megdupláztuk. Ha százalékosan a GDP-hez viszonyítjuk, akkor 2010-ben 1,1 százaléka volt a GDP-nek a teljes honvédelmi büdzsé, ez most az 1,5 százalékot fogja közelíteni 2020-ban. Azt még tegyük hozzá, Hiszékeny úr pontosan tudja, mire utalok:, költségvetési trükkök százai, amiről nektek nem kell tudni mondta Gyurcsány Ferenc az ominózus őszödi frakcióülésen. Ez a honvédelmi költségvetés kapcsán azt jelentette, hogy a honvédelmi költségvetés tartalmazta a korengedménnyel nyugdíjba ment katonák nyugdíjkifizetését, mert azt oda könyvelték el. Nem kell mondjam, hogy trükknek trükk, de egyébként egy ország védelmi képességét nem befolyásolja az, hogy a honvédelmi költségvetésből egyébként még hogy jók legyenek a számok nagy összegű nyugdíjakat is folyósítanak, mert egyébként azt kell nézni, hogy érdemben a honvédelmi kiadásokra mennyit fordítanak. Ha ezzel korrigáljuk a számokat, akkor 2002-ben a honvédelmi kiadásoknak a GDP-hez viszonyított aránya 1,9 százalék körül alakult, ami azt jelentette, hogy 1 százalék alatt. 2014-ben Magyarország kormánya vállalta azt a NATO-kötelezettséget, ami egyébként csak elvárás, és nem tartalmazza a NATO-szerződés az ominózus 2 százalékos kötelező arányszámot, nevezetesen, hogy a GDP arányában minden tagnak 2 százalékot kell védelmi költségvetésre fordítani, de miután ezt a többi NATO-tagállam is elhatározta, Magyarország sem akarja kivonni magát ez alól, és vállaltuk is, hogy a Zrínyi haderőfejlesztési program keretében 2026-ra a 2 százalékot el fogjuk érni. Ez nominálisan egyébként nagyon jelentős emelkedés a korábbi időszakhoz képest. Ha azt vesszük, hogy eközben Magyarországon a modern, tehát mondjuk, a rendszerváltás óta eltelt gazdaságtörténeti időszakban példátlanul alacsony, és most már tendenciaszerűen alacsony az infláció, ennek a növekménynek egy jelentős része reálértéken is igen jelentős. És azt kell mondjam, hogy a Magyar Honvédség ilyen értelmű fejlesztése alátámasztja azt, amit mi mondunk Magyarország biztonságáról, arról, hogy Magyarországot meg kell védeni, arról, hogy Magyarország számára a magyar honvédelem egy kiemelkedően fontos terület. Mert hiába ringatjuk magunkat abban az illúzióban, hogy egy igen hosszú békeperiódusban vagyunk, azt kell mondjam, hogy a rendszerváltás óta, tehát ’90 óta, ha valaki megnézi, akkor több év telt el úgy, hogy Magyarország valamelyik szomszédos országában vagy háború dúlt, vagy polgárháború dúlt, mint amikor ilyen nem fordult elő. Kezdődött a délszláv válsággal, illetőleg a román polgárháborúval a rendszerváltáshoz kapcsolódóan, és egyébként most pedig az ukrán-orosz vita, polgárháború, háború, befagyott konfliktus, mindegy, hogy hogy nevezzük, az mégiscsak azt jelenti, hogy effektív ott, az egyik szomszédunk keleti határán háború dúl. Magyarország ráadásul, hiába élvezünk itt látszólag békeperiódust, az összes nemzetközi kötelezettségének eleget tett, tehát amióta a NATO tagjai vagyunk, azóta veszünk részt, és nem is kis erőfeszítésével az országnak, azokban a nemzetközi missziókban, amikre részben az ENSZ, részben az EU, részben pedig a NATO vállalása kapcsán ránk is jut felelősség és kötelezettség. Ebben a magyar katonák kitűnően helytálltak, és azt kell mondjam, hogy a Zrínyi haderőfejlesztési program a szolgáló katonák bérfejlesztési programjával együtt garantálja nem egyszerűen az ország védelmét, hanem az ország védelmi képességeinek a fokozását, a javítását, az erősítését. És mindezt úgy, hogy végre elkezdődött az is, amit ma rendszerváltás utáni rossz döntések kapcsán kell korrigálni, nevezetesen: Magyarország minden létező haditechnikai és fegyvergyártásáról lemondott, és ezt elengedte, miközben ez rendkívül kiszolgáltatottá tesz egy országot. És ma Magyarországon igen, megindult egyelőre a kézifegyvergyártás, de természetesen számos területen szeretnénk a hadsereg fejlesztésében a magyar iparra is támaszkodni, illetőleg ezzel a politikával erősíteni a V4-es országok és a magyar gazdaság együttműködését. Összességében én azt szeretném kérni a képviselőtársaktól, hogy támogassák a magyar kormány által benyújtott költségvetést. Ez a költségvetés alapvetően a családok költségvetése. Ez a költségvetés megalapozza azt a felzárkózó politikát, amiben Magyarország el szeretné érni az európai uniós országok fejlettségi szintjének az átlagát. Összességében ez minden területre vonatkozik, és kiemelt fontosságot tulajdonítunk Magyarország védelmi képességeinek és a hadsereg fejlesztésének. És végül szeretném azért megköszönni a magyar honvédek eddigi helytállását mind a déli határon, mind a nemzetközi missziókban. Amerre csak jártunk, ellenzéki képviselőtársaim meg tudják erősíteni, ők is részt vettek ezeknek a misszióknak a meglátogatásában, mindenütt azt hallottuk vissza, hogy a magyar katonák helytállása példás és példaértékű. Köszönöm szépen. [[Taps a kormányzó pártok padsoraiban.]]"
8,u2018-07-17-5,Opposition,MSZP-frakció,-0.290283203125,2018-07-17,0.9953467845916748,"Köszönöm szépen. Tisztelt Elnök Úr! Tisztelt Ház! Tisztelt Képviselőtársaim! „Jövőellenesség?”, így pontos a címe a mai napirend előtti felszólalásomnak. Ez arra próbál utalni, hogy ahogy itt államtitkár úr is beszélt, részben érintette a költségvetést, én is erről szeretnék néhány gondolatot elmondani.Nagyon sokan értékelték ezt a költségvetést sokféle módon, leginkább a számokból kiindulva természetesen, hiszen a költségvetés a számokkal adja meg az alapját sok minden másnak, és való igaz, hogy talán az alkotmányon kívül ez a legfontosabb törvénye ennek a Háznak, amit elfogadhatunk, így oka van annak, hogy erről hosszasan kell beszéljünk, és sokféle szempontból kell hogy mérlegeljük egy költségvetés sikerét vagy eredményességét. Nagyon sok veszélyt is felsoroltak a kollégáim a vita során, amik fakadnak a tervezésből, de fakadnak a nemzetközi körülmények megváltozásából. Elég itt utalni az amerikai jegybankra vagy az Európai Központi Bank megváltozott politikájára. De érdemes odafigyelni arra a kereskedelmi háborúra, ami éppen kibontakozóban van az Európai Unió és az USA vagy akár Kína között, hiszen ebben az egyik legfontosabb kereskedelmi partnerünk, Németország nagyon erősen érintett, és az, hogy a német gazdaság hogyan teljesít, nagyon erős hatással van a magyar gazdaságra is. De említhetnénk a különböző válságjeleket vagy éppen a brexitet is, ami szintén hatással lesz ezekre a nemzetközi pénzügyi körülményeket meghatározó folyamatokra. De én mégis most nem ezekkel szeretnék nagyon hosszú időt tölteni, hanem teljesen más aspektusból szeretném megközelíteni ezt a kérdést, hiszen a költségvetést nemcsak az alapján lehet értékelni, hogy milyen számok vannak benne, milyen egyenleg jön ki belőle, hanem hogy milyen hatása van, vagy éppen milyen értékeket tükröz. Világosan látszik, hogy ez a költségvetés torz társadalompolitikai értékeket tükröz, hiszen ha a számokat nézzük, akkor ennek az lesz a következménye, hogy Magyarországon a jómódúak, a gazdagok még gazdagabbak lesznek, a szegényebbek pedig még rosszabb helyzetbe fognak kerülni, tehát az a jövedelmi olló, amit inkább csökkenteni kellene, ami az elmúlt években egyébként nőtt az önök kormányzása idején, az bizony növekedni fog a következő években is. Világosan látszik, hogy ez azt a társadalompolitikát tükrözi, ami eddig is mindig a Fidesz sajátja volt. Ez egy perverz társadalompolitika, ami arról szól, hogy hogyan lehet a kiváltságosokat még jobban segíteni, a szegényeket pedig magukra hagyni. Mi baloldaliként, szociáldemokrataként abban hiszünk, hogy az újraelosztásra szükség van, hiszen egy jóléti államot akkor lehet felépíteni, és a jóléti állam egy fontos eszköze annak, hogy adott esetben a kapitalizmus ne csak a tőkéseknek, ne csak a tőkének kedvezzen, éppen ezért a legjobb eszköz arra, hogy egy olyan jóléti államot építünk, ahol mindenki ki tudja bontakoztatni a saját tehetségét, mindenki el tudja érni azt, amire vágyakozik, ha kellő szorgalommal és tehetséggel párosul a munkája az élete során. Éppen ezért a mi szemszögünkből nézve az, hogy a jóléti kiadások GDP-hez mért aránya ismét csökkenni fog ebben a költségvetésben, mindenképpen rossz hír. Az, hogy az egészségügyben, az oktatásban vagy éppen a szociális területen, még ha nominálisan emelkednek is adott esetben a számok, de a problémához képest nem hoz megoldást ez a mostani költségvetés, ez azt is jelenti, hogy önök ezeken a területeken nem kívánnak jelentős előrelépést elérni. Márpedig, ha oktatásra, egészségügyre és a szociális területre nem költünk megfelelő összegű forintot, akkor bizony a jóléti állam is csorbát szenved, és bizony Magyarországon azokból az önök által elmondott gazdasági sikerekből vagy pozitív körülményekből bizony csak nagyon kevesen tudnak részesülni. Éppen ezért a mi szemszögünkből nagyon fontos, hogy a kiszolgáltatottakat mennyire segíti ez a költségvetés, a társadalmi felemelkedés, a mobilitás csatornáit mennyire nyitja újra, a tehetség kibontakoztatását mennyire segíti, ahogy az imént is mondtam, hogy minőségi hosszú életet biztosít-e, vagy szolgáljae ennek lehetőségét, és hogy ade biztonságot a rászorulóknak. Az értékalapon történő megközelítés alapján azt kell mondjam, hogy ezekre a kérdésekre a válasz az, hogy nem, éppen ezért, nemcsak azért, mert az ellenzék általában elutasítja a kormányzat költségvetését, hanem abból az ideológiából, abból a világnézetből és értékrendből fakadóan sem fogadhatjuk el és támogathatjuk ezt a költségvetést, amiben a baloldaliak, a szociáldemokraták hisznek. Köszönöm szépen, elnök úr."
8,u2018-06-27-91,Opposition,MSZP-frakció,-0.302978515625,2018-06-27,0.9948423504829407,"Köszönöm szépen, elnök úr. Tisztelt Államtitkár Urak! Tisztelt Képviselőtársak! Engedjék meg nekem, hogy egy cikket hadd olvassak fel! Míg mi itt ültünk bent a parlament plenáris ülésén, addig azért a világ odakint működött, és elég érdekes dolgok zajlottak. 16 óra 2 perckor jelent meg a hír a portfolio.hu hírportálon, amelynek az a címe, szerintem ez nagyon fontos, ha a 2019. évi költségvetésről beszélünk: „Lassan senki nem hisz a forint feltámadásában. Sorra vizsgálják felül korábbi jóslataikat az elemzők a forint esését látva, ma már egyre kevesebben hisznek abban, hogy 330 alatt visszafordul az euróval szembeni jegyzés. A történelmi csúcs ugyan szerdán még nem valósult meg, de ha hinni lehet a szakembereknek, akkor ez csak napok kérdése lehet. Mi történt a forintunkkal? Az utóbbi egy hónapban 2,3 százalékkal gyengült a forint az euróval szemben, az év eleje óta pedig már több mint 5 százalékkal került feljebb az árfolyam. Közben a régióban a lengyel złoty például 2,3 százalékot esett idén, míg a cseh korona 2 százalékkal erősödni tudott. Az utóbbi hetekben többször megemlékeztünk arról, milyen okok állnak a forint gyengélkedése mögött, röviden összefoglalva:” ha megengedi, államtitkár úr: „A világ nagy jegybankjai lassan elindulnak a szigorítás felé, ebben élen jár a Fed, melynek lépései erősítették a dollárt és emelték az amerikai hozamokat. Néhány hete az EKB is bejelentette, hogy az év végéig két lépésben kivezeti eszközvásárlási programját. [[18.10]] A fenti globális folyamatok elindítottak egy tőkekivonást a feltörekvő piacokról, ennek legnagyobb vesztesei a sérülékeny országok, Argentína, Törökország és Brazília voltak eddig. Az elmúlt hónapban az olasz kormányválság aggasztotta a befektetőket, akik így a biztonságosabb eszközök felé fordultak. Az amerikai-kínai kereskedelmi háborúról szóló aggasztó hírek sem nyugtatják meg a piacokat.” Ez is többször elhangzott már ma. „Mindezek tetejébe a Magyar Nemzeti Bank, ez a legérdekesebb, ultra laza monetáris politikát tart fenn, és a jelek szerint ezen nem is tervez egyelőre változtatni. A múlt heti kamatdöntés utáni üzenetben a jegybank egy kicsit lépett a jövőbeli szigorítás felé, akkor átmenetileg erősödött is a forint, azonban hamar realizálták a befektetők, hogy ez sem jelent a gyakorlatban változást a jegybank politikájában.” Sajnos, az elmúlt napokban láttuk, hogy felső kormányzati szinten nem szólalnak meg politikusok. Bár hozzáteszem, hogy Kósa Lajos jobb is, ha nem szólal meg, nehogy még nagyobb bajt tudjon okozni, mint 2010-ben. Folytatnám a cikket. „A fenti hatások vezettek oda, hogy már történelmi mélypontját nyaldossa a forint, sőt igazából a gyakorlatban sosem volt ilyen drága egy euró. Hivatalosan 2015 januárjában volt egy felszúrás 327,6 pontig akkor, amikor a svájci jegybank váratlanul elengedte a frank árfolyamát. Akkor azonban szinte teljesen megfagyott a világ devizapiaca, így az csak technikai árfolyamnak tekinthető.” Tehát egy percig sem tartott. „Mi lesz a jövő? A 320 az új 310? Nem, 340. A forint gyengülése kapcsán a Portfolio már hetekkel ezelőtt úgy fogalmazott, hogy a jelek szerint „a 320 az új 310”, vagyis az évekig stabil euróárfolyam tartósan feljebb tolódhat. Az azóta eltelt időszak alátámasztotta ezt a vélekedést, sőt már egyre kevesebben gondolják, hogy megállna itt a forint gyengülése. Az utóbbi napokban ugyanis sorra jönnek azok az elemzések, melyek már magasabb, 330-340-es árfolyamról szólnak.” Nem olvasom tovább a cikket, államtitkár úr. Többen elmondták az utóbbi órákban, hogy lehet, hogy össze kellene pakolnunk, becsukni ezeket a papírokat, önöknek is, elmenni haza, és egy új költségvetéssel visszajönni, mert lehet, hogy napok múlva meg is kell ezt tenni. Felolvasnék egy rövid idézetet önöknek, remélem, hogy megtalálom; igen, meg fogom találni. 2004-ben Orbán Viktor, az önök miniszterelnöke az alábbiakat mondta: „A gyengébb forint egyértelműen ellentétes az emberek érdekeivel, a gyengébb forint gyengébb államot jelent, és gyenge forintot csak gyenge emberek akarhatnak.” Én nagyon szeretném, ha este hazamegyünk innen, átadnának egy üzenetet Orbán Viktornak, hogy gyenge emberek akarhatnak, az ő szavai szerint, gyenge forintot. Jó lenne, ha miniszterelnök úr most már mondana valamit, hogy mi is várható a következő időszakban. Egy dologról még a mai napon nem esett szó. Nagyon fontos a forint árfolyama is, de történt egy felmérés, ami befolyásolhatja a költségvetésünket minden évben: a térségben a magyarok érzik a legkorruptabbnak a saját országuk körülményeit. Ezt nem én mondom, ezt egy felmérés támasztja alá. Évről évre egyre korruptabbnak érzik a magyarok Magyarországot. Az Eurostat adatai szerint 5 év alatt sikerült elérni oda, hogy már a hagyományosan Európa egyik legkorruptabb országának tartott Románia lakói is jobbnak érzik a saját helyzetüket, mint a magyarok, mivel soha ilyen alacsony pontszámot nem adtak hazájuk közéleti tisztaságára. Szerintem egy költségvetési vita tárgyalásánál ez nagyon fontos szempont, hogy maguk az állampolgárok, hazánk állampolgárai hogyan érzik a kormány működését. Persze tudom, erre az lesz a válasz, hogy 2018-ban újra kétharmados többséget szereztek a magyar parlamentben. Erről is nagyon sokat lehet majd vitatkozni, hogy ez hogyan fordult elő, hogyan alakították ki azt a függőségi viszonyt. Igen, szavaztak az emberek. Csak hogyan? 2006 óta, amikor megnyerték az önkormányzati választásokat, képviselő úr, hogyan alakították ki azt a függőségi viszonyt az államtól, a kormánytól, az önkormányzatoktól az emberek felé, és hogyan sikerült kétharmados többséget szerezniük? Örülök, hogy Nagy Csaba képviselő úr még itt van, mert nagyon sokat beszélt, és most csapongok egy kicsit, a tanuszoda- és tornaterem-fejlesztési programról. Nagy örömmel számolt be a saját választókörzetéből, ha jól emlékszem, Baranya megyét említette. Képviselő úr, azzal van baj, hogy 2014 óta nem sikerült azt a 25-öt befejezni és azt a 24-et, amit elkezdtek. Stadionokat több száz milliárd forintért építettünk fel, de nem sikerült azt a néhány darabot. És tudja, képviselő úr, ha valaki támogatja a sportot, a gyerekek sportolását, én nagyon támogatom. Ugyebár, ez a rettenetes helyzet azért alakult ki, mert bevezetésre került felmenő rendszerben a mindennapos testnevelés. Azon is vitatkozhatunk, hogy jó megoldás-e. Én híve vagyok annak, hogy a gyerekek minél többet mozogjanak, de nem biztos, hogy csak az oktatási rendszeren belül kell ezt megtenni. Van itt a családoknak is nagy felelősségük, és én szeretem a felelősséget is vállalni. Mindig el szoktam mondani, hogy a mi időnkben, amikor mi gyerekek voltunk, akkor is három testnevelésóránk volt, de valahogy a világ változott meg körülöttünk, mert amikor mi hazamentünk, akkor ugyebár kimentünk játszani, sokat mozogtunk, nem az internet előtt ültünk. Ebben nemcsak az iskolának kellene ezeket a problémákat úgy megoldani, hogy persze a feltételrendszerek meg nem lettek kialakítva. Örülök neki, mert látom, hogy hozzá fog szólni képviselő úr ehhez. Közben választások előtt bejelentették az újabb tanuszoda- és tornaterem-fejlesztési programot is. És visszatérnék az előző kétpercesemre, felépülnek majd valamikor ezek a tornatermek. De, képviselő úr, a gyerekek nem használhatják. Az én választókerületemben, ahol élek, felépült Kabán, Bárándon, Szerepen, Sárrétudvariban, és sajnálom, hogy nincs itt a foglalkoztatásügyi államtitkár úr, Bodó Sándor. Egyik településen sem használhatják száz százalékban a gyerekek, mert az önkormányzatnak a KLIK nem tudja kifizetni a bérleti díjat. Mert bérleti díjért mehetnek oda a gyerekek. Nonszensznek tartom egy kabai településen is vagy Szerepen vagy Bárándon, hogy 300 millió forint építettünk egy csilivili, gyönyörű tornatermet, hozzáteszem, Kabán is nagy szükség volt rá, 30 éves álom valósult meg, és közben csak két évfolyam használhatja, az 5. és a 6., mert többet a KLIK nem tud kifizetni az önkormányzat számára. Hozzáteszem, hogy nekem az is felháborító, hogy az önkormányzat nem adja oda ennek ellenére, vagy valami megoldást nem találnak erre. Azt gondolom, hogy azért vezették be a mindennapos testnevelést, mert egészséges gyerekeket akarunk. Ezt mi támogatjuk is, hogy minél több egészséges gyermek legyen, és járuljon hozzá maga az oktatás is, a család is, de közben meg felépítünk úgy intézményeket, hogy a gyerekek nem tudják igénybe venni. Ráadásul egyetlenegy tanuszoda vagy tornaterem nem tudja megoldani az összes évfolyam testnevelési problémáját, az órai problémáját. Lehet, hogy át kellene gondolni valahogy. Gyakorló anyaként hadd mondjam, hogy le lehet igazoltatni, két órát ki lehet egy héten váltani a gyerekeknek délutáni sportággal. Nagyon sok szülő teszi meg, hogy leigazoltatja, de a gyereke nem jár sehová. Mert látja, hogy mekkora problémákat okoz az, hogy nincs meg a megfelelő infrastruktúra. Szeretné, hogy a gyerek többet sportoljon, de szeretné azt is, hogy a gyerekének ne délután kelljen még pluszban egy órát eltöltenie úgy, hogy közben meg másnapra fel kell készülni. Úgyhogy szerintem jó lenne, ha ebben egy kompromisszumos megegyezés történne, hogy elfogadnák a javaslatainkat, és egy kicsit gyorsabb ütemben valósulnának meg azok a tornaterem-fejlesztési programok, mint ahogy megvalósul az üres stadionok felépítése. Az egyikre költünk néhány milliárd forintot, a gyerekeinkre, az üresen kongó stadionokra meg több száz milliárd forintot. Nekem ezzel van, képviselő úr, nagyon nagy problémám. Visszatérnék még egy kicsikét, a családtámogatások költségvetési forrásairól mondanék egypár gondolatot. A vezérszónoki felszólalásomban már elmondtam, hogy ugyebár most már 2008 óta nem emelkedett a családi pótlék, a gyes, a gyet, és folyamatosan elmondjuk minden évben, államtitkár úr, hogy ezt nagyon fontosnak találnánk. És ez a költségvetés az, amikor most a családi pótlék 5 milliárd forinttal lesz kevesebb. Azért 5 milliárd forinttal kevesebb, mert ugyebár kevés gyermek születik Magyarországon. [[18.20]] Ön elmondta azt hiszem, délelőtt történt, mert én is reggel óta itt vagyok -, hogy azért értünk el sikereket, mert lényegében, ha így fogalmazunk, az egy nőre eső átlagszületés növekedett, egy nő átlagosan többet szül ma Magyarországon. De mégis, ha a számokat megvizsgáljuk, azt látjuk, hogy nem sikerült áttörést elérni, mivelhogy évről évre kevesebb gyermek születik. Ha megnézzük az első hónapoknak, most júniust írunk, az első öt hónapnak az adatait, akkor megmondhatjuk, hogy majdnem 2 százalékos visszaesés van gyermekszületésszámban a tavalyi évhez képest. Tavaly 93 ezer, alig több mint 93 ezer gyermek született, és még mindig nem tudtunk visszatérni a válság előtti időszakra, a válság kitörésekor több mint 96 ezer gyermek született Magyarországon, a válság kitörése előtt meg elértük a 99 ezres születésszámot is. Az egyik legnagyobb probléma, államtitkár úr, hogy a szülőkorú nőknek a száma nagyon alacsony, ezt ön is tudja, én is tudom, hogy a Ratkó-korszak unokái, a ’72-től ’77-ig születettek betöltötték a 40 évet, ott volt egy nagyon magas születésszám. ’77 után, ha megnézzük az adatokat, drasztikusan csökkent a születésszám, és ebből következik, hogy drasztikusan csökken a szülőkorú képes nőknek a száma. Ez egy szörnyű folyamat, mert hosszú-hosszú éveken keresztül, hogyha megnézzük a számokat, ezt valljuk be őszintén, ebben nem fognak tudni sikereket felmutatni, mert ha drasztikusan nem fog megnőni a gyermekszületésszám, akkor ebben nem tudunk sikert elérni. Az előző felszólalásomban is elmondtam, hogy kettő nagyon komoly probléma van: minden hatodik magyar gyermek külföldön születik, és minden tizedik szülőképes magyar nő külföldön van. Én azt gondolom, hogy ha a családtámogatási rendszerről beszélünk, akkor nagyon komolyan kellene venni azt, amit Orbán Viktor elmondott a választások után, hogy ő átfogó, hosszú távú megállapodást szeretne kötni a magyar nőkkel azzal kapcsolatban, hogy hogyan lehetne a családtámogatási rendszert én gondolom, hogy ezt gondolta a miniszterelnök úr átalakítani. Az egyik legfontosabb az lenne, ami a költségvetésben nem jelenik meg, nem látjuk a részmunkaidőnek a támogatását, a távmunkának a támogatását. Ungár Péter képviselőtársam elmondta, nem sikerült áttörést elérni a bölcsődei férőhelyek számának a növelésében. Nagyon fontos lenne, hogy teljesüljön az, amit évek óta mondunk, hogy ugyanazért a munkáért a nők ugyanazt a bért kereshessék, nem lehet olyan, hogy vannak szakmák, ahol a nőket kevesebb bérért alkalmazzák, mint a férfiakat, és bizony nagy szükség lenne a munka törvénykönyvének az átalakítására. Azt látjuk most a munkaerőpiacon, hogy miközben kialakult Magyarországon ha jól emlékszem a számokra, körülbelül egy 90 ezres munkaerőhiányt hoz a KSH hivatalosan egy nagyon komoly munkaerőhiány, addig azt látjuk, hogy a nők, a gyermeket nevelő nők… itt arról beszélünk, hogy ha két gyermeket, három gyermeket nevel egy nő, lényegében a szülése után majdnem lehetetlen visszamennie a munkaerőpiacra, mert lényegében hátrányt jelent, ha kisgyermeket nevel egy magyar család. Ebben sem tudtunk az elmúlt években, bármennyire kommunikálja a kormány, sikereket elérni. Nagyon fontos lenne olyan eszközöket kitalálni, amelyekkel támogatjuk ezeket a nőket, hogy minél hamarabb vissza tudjanak térni, és ennek az egyik eszköze a bölcsődei férőhelyeknek a növelése. A másik, Ungár Péterhez csatlakozva, délelőtt is elmondtam, nagyon fontos lenne arról a félmillió gyermekről nem elfelejtkeznünk, akik egyszülős családban nevelkednek. Az egyik legnagyobb szegénységi kockázatnak vannak kitéve ezek a családok, és lényegében évek óta hiába adunk be módosító javaslatokat a költségvetéshez vagy év közben, mintha a kormány ezt a problémát nem venné észre. Még egyetlenegy tételt hadd hozzak fel, államtitkár úr: a gyermekétkeztetésnek a támogatása. Most a szünidei étkeztetés kikerül, kivezetik külön sorból, ha jól látom, ez a 6,6 milliárd forint kikerül, és átkerül az intézményi gyermekétkeztetés támogatására. Ezt önök úgy harangozták be jó néhány évvel ezelőtt, hogy 2018-ban a gyermekétkeztetésnek a költségvetési forrása majdnem eléri a 80 milliárd forintot. Ez meg is jelenik az intézményi gyermekétkeztetés támogatási soron, ami 2018-ban 72,6 milliárd forint volt. Csak ha bővebben megnézzük ezt a táblázatot, akkor nincs növekedés, mert a szünidei étkeztetésre szánt 6,6 milliárd forintot csoportosították át oda, sőt, ha a költségvetést jobban megvizsgáljuk, akkor a szünidei étkeztetés 300 millió forinttal csökken is a 2018-as évhez képest. Ezt ön is nagyon jól tudja meg én is, hogy miből adódik. Én folyamatosan, állandóan kikérem ezeket az adatokat, hogy a szünidei étkeztetés hogyan alakul. Ahhoz képest, hogy önök megállapítják, hogy 230 ezer gyermeknek kellene a szünidei étkeztetésben minden évben részt venni, ha kikérem az adatokat, körülbelül 100 ezer gyerek folyamatosan nem jut hozzá ehhez az ellátáshoz. Ennek egyetlenegy oka van: a szülőnek magának kell kérni. A szülő vagy nem tudja, vagy szégyelli, nagyon sok oka van, hogy a szülő miért nem kéri ezt az ellátási formát. Mi ezt mindig kértük, most is be fogom adni a módosító javaslatot, hogy ezt az egy félmondatot vegyük ki a törvényből, hogy a szülőnek kérni kell. Ha tudjuk, hogy 230 ezer rászoruló gyermek van, akkor én azt gondolom, hogy oda kell adni. Ha a költségvetésben ezt be van tervezve, az államtitkár úr erre adjon már választ, hogy van-e növekmény vagy nincsen a gyermekétkeztetés terén úgy, hogy az inflációnál jóval magasabb a nyersanyag beszerzési ára, és itt komoly problémát fog okozni, hogy az 570 forintos nyersanyagnorma nem fog emelkedni a jövő évi költségvetés szerint. Köszönöm szépen, elnök úr. [[Szórványos taps az ellenzék soraiban.]]"
8,u2015-04-28-121,Opposition,MSZP-frakció,-0.52197265625,2015-04-28,0.9967015385627747,"Köszönöm a szót, elnök úr. Tisztelt Ház! Tisztelt Államtitkár Úr! Kedves Képviselőtársaim! Az előterjesztést, az expozét hallgatva, az volt a benyomásom, hogy a jövő évi költségvetést tárgyaljuk éppen. Az államtitkár úr által felsorolt érvek, fejlemények akár a jövő évi költségvetés expozéját is alátámaszthatták volna, de éppen nem azt tárgyaljuk, hanem az idei költségvetés módosítását. Tesszük ezt egy olyan időpontban, amikor már csak napok választanak el bennünket attól, hogy egyébként tényleg elkezdjük tárgyalni a 2016-os, a jövő évi költségvetést. Korábban is többször a kormány szemére vetettük, hogy miért nem gondolja át jobban a gazdaságpolitikáját, miért nem gondolja át jobban ennek különböző előirányzatokra való lefordítását a költségvetésben, miért kell ilyen gyakran módosítani a költségvetést. Azt hihetnénk, ha megnézzük, hogy egy évben az Országgyűlés milyen törvényjavaslatokkal foglalkozik, akkor toronymagasan a költségvetés módosítása vezet. Úgy tűnik, hogy a kormánypártok kedvenc szabadidős elfoglaltsága és munkahelyi elfoglaltsága is egyben az aktuális költségvetést éppen módosítani.Felmerül a kérdés, hogy mennyi a szavatossági ideje az Orbán-kormány bármelyik költségvetésének, ha most áprilisban már az idei költségvetés módosítását tárgyalja a tisztelt Ház. Mi az, ami előre nem látható, mi az, ami négy hónap elteltével már korrekcióra szorul?Tisztelt Ház! Kedves Képviselőtársaim! Azt kell mondanom, hogy a Fidesznek úgy tűnik, mindig van ideje módosítani a költségvetést, de soha nincs ideje egyszer jól megcsinálni, úgy, hogy egy egyébként kiszámítható, nem válságokkal terhelt gazdasági környezetben, mondjuk, egy évet kibírjon, és tényleg csak olyan tételekkor kelljen hozzányúlni, ami valóban nem látható előre, és minden más esetben pedig próbáljon a kormány legalább egy évre előre gondolni és ne csak a következő hétre, mert ha csak a következő hétre gondol, akkor gyakran ezeket a terveket az idő átírja, és néhány hónap elteltével már módosításra szorulnak.Nem gondolom, hogy a kormány ne tudna előre gondolkodni abban a tekintetben, hogy akar-e, mondjuk, bankot vásárolni, vagy akar-e részesedést vásárolni a tulajdonban, miért ne lehetett volna előre tudni, hogy a kormány részesedést akar szerezni az Erste Bankban. És ha a BKV adósságállományáról beszélünk, nem az elmúlt négy hónapban keletkezett ez az adósságállomány, szó nincs rendkívüli fejleményről, ezt lehetett tudni már tavaly novemberben, decemberben, hogy valamit a BKV adósságrendezésével kezdeni kell. De akkor nem jutott eszükbe, viszont most a költségvetés módosításával mégiscsak sort kerítenek erre.Tisztelt Ház! Úgy gondoljuk, hogy ebben a tekintetben nagyobb előrelátásra lenne szükség. Amikor elemzők egyébként rendszeresen a kormány szemére vetik a gazdaságpolitika kiszámíthatatlanságát, akkor számos más elem mellett például a kiszámíthatatlansághoz ez is hozzátartozik, hogy olyan esetekben, amikor nem hirtelen háborúba megyünk, és ez rendkívüli kiadást generál, hanem a kormány szándékainak a megváltozásáról van szó, akkor miért nem lehet egy hosszabb időre előretekinteni.Mondhatnám ezt az úthálózat fejlesztése kapcsán is. Most jött rá a kormány, hogy egy kicsivel több pénz kell az úthálózat fejlesztésére? Miért nem lehetett ezt novemberben, decemberben tudni, és miért nem akkor, a költségvetési törvény megtárgyalásánál esetleg a módosító indítványok tekintetében nyújtották be ezeket a javaslatokat?Emlékezzünk vissza arra, hogy a költségvetés tárgyalásakor a tavalyi év végén, az utolsó utáni pillanatban is nagyon komoly mennyiségű módosító indítvány érkezett a tisztelt Ház elé, akkor is úgymond a rendkívüli fejlemények generálták, legalábbis a kormány szerint. Valójában arról volt szó, hogy a kormányzat szándéka az, ami folyamatosan változik, a belső alkumechanizmusok véletlenszerűen dobják a felszínre a mindenkori döntéseket, és ezek puszta átvezetését a költségvetésben elvégeztük tavaly, az utolsó utáni pillanatban, és végül is most is alapvetően erről van szó, áprilisban a tavaly elfogadott költségvetést már a friss szándékoknak megfelelően módosítjuk.Nem feltétlenül a szándékokkal van egyébként probléma, bár majd erre is kitérek, hogy néhány esetben azért mi láttunk itt hiányosságokat, hanem arról, hogy ezt miért nem lehet időben elhatározni. Miért nem lehet előre látni néhány hónappal, ahelyett, hogy egyébként mindig, amikor eszükbe jut, toldozgassák-foldozgassák a költségvetést? [[Az elnöki széket dr. Latorcai János, az Országgyűlés alelnöke foglalja el.]] Szeretném arra emlékeztetni tisztelt képviselőtársaimat, hogy azért ez a módosítás rejt kockázatokat is a Költségvetési Tanács véleménye szerint; nevezetesen, hogy az államadósság, ha kismértékben is, a törvényjavaslat elfogadásával, de emelkedhet. Noha éppen az adósságcsökkentés az egyik olyan gazdaságpolitikai cél, amiben egyébként a kormánnyal egyetértünk. Amikor időnként kritikával illetjük ezt a tevékenységet, akkor pont arról van szó, hogy az a meghirdetett és kívánatos mértékben nem bír csökkenni, és most ezzel a törvényjavaslattal a korábbi államadósság még emelkedhet is, nemcsak természetesen abszolút értékben, ez magától értetődő, hanem a gazdaság teljesítményének százalékában is, amit gyakran szoktunk mutatóként idézni.Szükség van-e ezekre a megoldásokra? Szükség van-e bankvásárlásra vagy banki tulajdonszerzésre? Tisztelt Képviselőtársaim! Úgy látjuk, úgy ítéljük meg, hogy az Orbán-kormány kezében a tulajdon rossz kezekben van. Elég, ha csak a nemzeti parkok történetére utalok, hiszen éppen a minap módosította a fideszes többség az Országgyűlésben, és bizony, a nemzeti parkok területének egy része is magánérdekeket fog szolgálni. [[18.00]] De ha már bankról beszélünk, a Széchenyi Bank történetére is emlékszünk, az sem egy olyan sikertörténet, amikor a kormány annyira büszke lehetne, hogy milyen jól igazgat egy bankot. Emlékeztetőül: folyamatos veszteségeket termelt, és újra és újra több milliárd forintot kellett belepumpálni ahhoz, hogy a tevékenységét végezni tudja.Úgy látjuk tehát, hogy a kormány nagyon sok pénzt, súlyos milliárdokat költ arra, hogy olyan területeken bevásárolja magát, ami nem feltétlen ördögtől való, csak éppen a mérték hibádzik. Az elmúlt években több mint ezermilliárd forintot költött az állam bankvásárlásokra, energetikai cégek megvásárlására, és ugyanakkor, miközben a versenyszférában ilyen horribilis összegekért szerzett tulajdont, tulajdonrészeket, aközben meg azokat a szolgáltatásokat, ahol a versenyszférával ellentétben az állam elsődleges feladata a színvonalas szolgáltatás, hagyja lepusztulni. Nem sok jót tudunk mondani az oktatási rendszer állapotáról, de végképp nem tudunk jó szavakat mondani az egészségügy állapotáról. Miközben az állam a saját feladatait, amit rajta kívül nem vagy csak marginálisan lát el a magánszféra, a magánérdek, ennél sokkal jobb színvonalon kellene ellátni, úgy látjuk, hogy ezekre a területekre arányaiban egyre kevesebbet költ, miközben a piac területére merészkedik, ott több mint ezermilliárd forintot költ el, hogy tulajdonrészt szerezhessen, és ennek a tulajdonrészszerzésnek tulajdonképpen a közjó szempontjából az égvilágon semmi jelentősége nincs, mert állami szabályozással, a szabályrendszer kialakításával itt a törvényalkotásban egyébként is a kívánatos célokat el tudnánk érni.Miközben tehát ezekre a szerintünk fölösleges célokra ilyen mértékben áldoz pénzt, súlyos pénzeket a kormány, a szociális szféra támogatására nem jut kellő költségvetési forrás.Hölgyeim és Uraim! Kedves Képviselőtársaim! A benyújtott törvényjavaslatban egyébként helyes célként, ha nem is helyes mértékben, de szerepel a gyermekélelmeztetés, gyermekélelmezés támogatása. Ugyanakkor el kell azt mondanom, hogy korábban önök 3,5 milliárd forintról beszéltek. A beterjesztett törvényjavaslat 3 milliárd forinttal megelégszik. De ennél nagyobb baj, hogy szakértők szerint nagyjából 7 milliárd forintról kellene beszélnünk az idei néhány hónapra, már ami hátra van ebből az évből. Ehhez képest, miközben a céllal egyetértünk - mindjárt mondani fogom, hogy miért -, úgy látjuk, hogy a betervezett mérték nem kívánt mértékben támasztja alá ezt az ambiciózus célt. Ami miatt a céllal egyetértünk, az az, hogy az elmúlt években drámai mértékben növekedett Magyarországon a szegénység, a gyermekszegénység is, és egyre gyorsuló ütemben zajlik a társadalom kettészakadása, egy egyre vékonyabb, egyre jobban élő elit és a társadalom nagy része, a küszködő emberek hétköznapjai pedig egyre nehezebbé válnak. Elsősorban a jövedelempolitika, a személyi jövedelemadó-politika és a szociálpolitika az, ami ezért bűnös, és természetesen az a fideszes többség, amely ezeket a törekvéseket szavazataival itt az Országgyűlésben támogatja.Miközben tehát éppen a szegénység elleni küzdelem jegyében a gyermekélelmezésre fordított összegek növelésével egyetértünk, úgy látjuk, hogy a kellő mértéket ez a törvényjavaslat nem tartalmazza, ezért nyilván módosító indítványban fogunk javaslatot tenni a szükséges forrás előteremtésére.Szintén tartalmazza az előterjesztés a megváltozott munkaképességű munkavállalók foglalkoztatásának támogatását. Szeretném emlékeztetni a tisztelt Házat, hogy a tavalyi tárgyaláskor, a költségvetés tavalyi tárgyalásakor az MSZP ezt az összeget emelni javasolta, körülbelül 5 milliárd forinttal javasoltuk volna emelni az előirányzatot, illetve javasoltuk is. Ezt az önök többsége akkor nem fogadta el. Örülünk annak, hogy részben belátták a tévedésüket, és most legalább 2 milliárd forint többletet biztosítanak. Itt is úgy ítéljük meg azonban, hogy nem kellő mértékű ez az emelkedés.Ugyanakkor kritikaként megfogalmazható, hogy nem lép a kormány a fogyatékos személyek ellátása körüli összes problémával kapcsolatban, hiszen a civil fenntartású lakóotthonokban élő fogyatékos emberek ellátásáról ez a javaslat sem szól, pedig ez ügyben elég komoly tüntetéssel kellett szembesülnie a kormányzatnak.Tisztelt Hölgyeim és Uraim! Tisztelt Ház! Végezetül a szociális ágazati pótlékról szeretnék mondani néhány szót. Korábban Czibere Károly szociális ügyekért és társadalmi felzárkóztatásért felelős államtitkár azt ígérte, hogy júliustól 15 milliárd forint béremelésre is fordítható forrás. Nos, a beterjesztett törvényjavaslatban ez a 15 milliárd forint nem szerepel. Erre csak emlékeztetném a kormányt.Tisztelt Ház! Kedves Képviselőtársaim! A beterjesztett törvényjavaslat tulajdonképpen egy újabb foltozgatása a már elfogadott költségvetésnek. Egy átfogó módosítást látnánk szívesen, egy olyan átfogó módosítást, ami radikálisan szakít ezzel a gazdaság-, adó- és társadalompolitikával, azzal a felfogással, ami Magyarországon egyre kevesebb embernek egyre többet juttat - a felső elitről beszélek -, miközben a társadalom legkevésbé jól kereső és átlagos keresettel rendelkező tagjai egyre nagyobb nehézségekkel kell hogy számoljanak. Minden statisztikai adat sajnos ezeknek a rétegeknek az egyre nehezebb helyzetéről, sőt szegénységéről számol be. Tisztelt Ház! A szükséges módosító indítványokat ebben a szellemben készítjük el és terjesztjük önök elé. Kérem önöket, hogy ezeket majd támogassák. Köszönöm szépen a figyelmet."
8,u2016-05-11-183,Opposition,MSZP-frakció,-0.91552734375,2016-05-11,0.9947911500930786,"Köszönöm a szót, elnök úr. Tisztelt Ház! Tisztelt Képviselőtársaim! Megint azt várja el a fideszes többség az ellenzéki képviselőktől, hogy megszavazzunk egy biankó költségvetést. Megint úgy dönt a kormány emberek fizetéséről, intézmények működéséről, adók kivetéséről és beszedéséről, hogy fogalma sincsen arról, mi és hogyan alakul majd, mondjuk, fél vagy háromnegyed év múlva. A hazai és világgazdaság változásairól maximum előrejelzések állnak rendelkezésre, amelyek csak tervek vagy becslések. Jelen pillanatban pontosan senki sem tudja, hogyan fog változni például a kőolaj piaci ára vagy a hazai gazdasági termelés, vagy lesz-e még fagy, jégeső, árvíz, szárazság Magyarországon, vagy hogyan alakulnak az áfabevételek, vagy hol és milyen új háború tör majd ki, hol lesz földrengés vagy áradás. Megint olyan költségvetése lesz az országnak, amiben köszönőviszonyban sem lesznek az elfogadott számok a valójában teljesülőkkel. Erről önök a legmesszebbmenőkig gondoskodnak. A jövő évi költségvetés megalapozottsága is hadilábakon áll, ha kicsit jobban megnézzük a költségvetési törvényt, akkor szembeötlő, hogy a tényadatok csak 2015-ből állnak rendelkezésre. A 2016. évből még csak szépreményű tervek látszanak, éppúgy, ahogy a 2017. évi számokból is. Ha még hozzátesszük azt is, hogy önök, kormánypárti képviselők, az idén elfogadták Lázár János javaslatát, hogy bármire lehet forrást teremteni egy egyszerű kormányhatározattal, hogy sajnálatos módon már most is, a jövőben is a parlament megkérdezése nélkül az eddiginél is kevésbé átlátható módon teremthetnek forrást a költségvetés terhére bármikor. Amennyiben tisztában vagyunk ezekkel a tényekkel, akkor ki lehet mondani, hogy a jövő évi költségvetés is egy fiktív költségvetés. Ha ugyanis nem ismerjük a tényeket, csak a terveket, és a terveket is kényünk-kedvünk szerint alakíthatjuk, akkor csupán fiktív dolgokról beszélgethetünk. Érthetetlen ez a nagy kormányzati rohanás, ami a jövő évi költségvetés elfogadása körül zajlik. Tudjuk, nem egyedi példa, már nem először és nem másodszor alkotnak hónapokkal, évekkel korábban költségvetést, mint azt kellene. Erre a nagy sietségre csupán egy észszerű magyarázat adható, mégpedig az, hogy választási költségvetést akarnak elfogadni, és már most elkezdik kistafírungozni az önöknek kedves embereket, cégeket, vállalkozásokat vagy intézményeket. Mára eljutottunk oda, hogy ez is mind kendőzetlenül történik. A most előttünk lévő jövő évi költségvetést tanulmányozva elmondhatjuk, hogy a kormány érdemben a valódi nullás költségvetéshez nem közeledik, sem a pénzforgalmi, sem az eredményszemléletben számolt egyenleg tekintetében, sőt a megállapított magasabb hiánycéllal távolodik attól. Ez alátámasztja azt is, hogy a jövő évi költségvetés tele van trükkökkel, amelyeknek egyetlen feladata van, eltitkolni az igazságot. Ilyen átlátszó trükk, hogy a kormányzati kiadásokat működési és felhalmozási költségekre osztották szét. Továbbá valamiért úgy határoztak, hogy a működési költségeket kívánják nullszaldósra hozni, amíg a felhalmozási költségekkel szemben ilyen követelményeket nem támasztottak. Ha helyesek a számítások, akkor jövőre 2,4 százalékos, azaz 1166 milliárd forintos deficit lesz, ami magasabb, mint amit az idénre vagy korábban 2017-re terveztek volna. 2016-ra például eredetileg 770 milliárdos deficit volt a terv, ami időközben 1000 milliárdra emelkedett. Az ilyen és ehhez hasonló változtatások miatt nem lehet komolyan venni az önök tavaszi-nyári költségvetését.A költségvetési hiány 2,4 százalékra történő felemelésével a kormány megsérti az Európai Unió által előírt szabályt, amit a magyar törvényhozás a stabilitási törvénybe is átemelt. A középtávú költségvetési cél Magyarország esetében a GDP arányában 1,7 százalékos deficit teljesítését írja elő a strukturális egyenleg vonatkozásában. A jövő évi költségvetésről szóló törvényjavaslat indoklása szerint viszont a kormány jövőre 2,1 százalékos strukturális deficittel kalkulál. A Költségvetési Tanács véleménye szerint a kormányzatnak nem sikerült egyértelműen bebizonyítania, hogy a költségvetési törvényjavaslat szerinti hiánycél eleget tesz az EU strukturális hiányra vonatkozó kritériumának, és a stabilitási törvényen nyugvó követelményének. [[0.30]] Persze közismert, hogy a Költségvetési Tanács inkább elnéző - és finoman fogalmaztam - a kormány politikájával szemben. A Költségvetési Tanács további kritikákat is megfogalmazott a kormányzattal szemben, ugyanis véleménye szerint a törvényjavaslatból nem derül ki egyértelműen, hogy a kormányzat a tartalékokat milyen típusú és mértékű kockázatokra tekintettel tervezte meg. Nem látható pontosan, hogy az 50 milliárd forintot tartalmazó Országvédelmi Alap mértékét és évközi felhasználásának szabályait mire alapozva hozza meg a kormányzat. A jövő évi költségvetés kiadásait látva szintén el kell gondolkodni, hogy valóban megfelelő időben a megfelelő dolgokra költi-e el az adófizetők pénzét a kormányzat. Ilyen megfontolható tétel lehet például a közmédia több mint 70 milliárdos támogatása. Erről a támogatásról érdemes egy-két szót külön is ejteni. Tavaly ugyanis a már mondhatni rutinszerűen odaadott évi 70 milliárd forinton felül további 47,2 milliárdos konszolidáción is átesett a cég, mivel az állami támogatásból és a reklámbevételekből sem tudta kigazdálkodni a működését. De itt lehet említeni a kormányzat Várba való költözésének tervét is, ami sok-sok tízmilliárd forintot emészt fel vagy a szintén több tízmilliárd forintba kerülő, szűnni nem akaró stadionépítési lázat. Jövőre a tervek szerint - de mint tudjuk, bármikor bármi átírható a költségvetésben - a kormányzat közel 16 milliárd forintot akar elkölteni kormányzati kommunikációra. Tisztelt Képviselőtársaim! A jövő évi költségvetésről sok mindent el lehetne még mondani és el is kell, de az biztos, hogy semmi nem úgy alakul majd, mint ahogy itt a kormányzati többség el fogja fogadni. Úgy fogja a kormány saját kénye-kedve szerint szabni-varrni a költségvetést, ahogyan nem szégyelli majd. A kormánypárti képviselőkön a felelősség, hogy hogyan tudják így nyugodt szívvel a nevüket és szavazatukat adni egy kvázi biankó költségvetéshez. Tisztelt Országgyűlés! A kormányzat által beterjesztett 2017. évi költségvetést ilyen feltételek és körülmények között, mint amelyekről az előbb beszéltem, nem lehet támogatni és megszavazni. Mivel a Magyar Szocialista Párt nem ért egyet a kormányzat pénzköltési politikájával, nem látja valósnak és elfogadhatónak a jövő évi büdzsé számait, ez is fiktív költségvetés, nem fogja megszavazni. Nagyon szépen köszönöm a figyelmet."
8,u2017-05-18-5,Opposition,MSZP-frakció,-0.97314453125,2017-05-18,0.9948253035545349,"Köszönöm a szót. Tisztelt Elnök Úr! Tisztelt Ház! Az előttünk fekvő költségvetésitörvény-javaslat az igazságtalanság és a korrupció költségvetésitörvény-javaslata. Ez a törvényjavaslat igazságtalan elsősorban azért, mert konzerválja azt a tragikus, elviselhetetlenségig fokozódott társadalmi egyenlőtlenséget, amelyet az önök kormányzása nagyított fel Magyarországon. Igazságtalan ez a költségvetés, mert egészen elképesztő jövedelem- és adópolitikára épül, egy olyan politikára, amely a gazdasági vállalkozások terén a legnagyobb vállalkozásoknak, a multinacionális vállalkozásoknak adja a legnagyobb adókedvezményt, és a legkisebb vállalkozások terheit növeli, őket túladóztatja. Igazságtalan ez a költségvetés, mert a munkavállalók esetében a leggazdagabbaknak adja a legtöbb adókedvezményt, és a legkevesebbet keresők adóját emelte meg drasztikusan, a minimálbér esetében 0-ról 16 százalékra, amiből most nagy kegyesen 1 százalékpontot elengedtek. Igazságtalan tehát ez a költségvetés, mert ezt a vagyoni és jövedelemkülönbséget, amelyet önök az elviselhetetlenségig fokoztak Magyarországon, konzerválja. És a korrupciót szolgálja ez a költségvetésük is, mert szinte nincs olyan uniós vagy állami kiadás, nincs olyan közbeszerzés, amelyen ne az önök rokonai, családtagjai, barátai és üzletfelei keresnének. Miközben a költségvetésről tárgyalunk, a lopás zavartalanul folyik. Ha önöknek kedve támad, a lopott pénzből lenyúlnak mindent, ami csak kedves önöknek; lenyúlnak tévéket, lenyúlnak rádiókat, lenyúlják a nyomtatott és írott sajtó egy részét; ami önöknek nem tetszik, azt meg egyenesen megszüntetik; ha kell, akkor lenyúlnak kastélyokat; ha kell, akkor lenyúlják a hozzá tartozó tavakat; ha kell, akkor lenyúlják a fél Balaton-partot; ha kell, akkor lenyúlnak kisvasutakat; ha kell, akkor lenyúlnak bankokat, és még a jó ég tudja, mit. Néhány hét múlva lesz az úszó-világbajnokság, sajnáljuk, hogy nem néhány nap múlva, mert hétről hétre százmilliókkal drágul az a költségvetés, amelyet eredetileg 24 milliárd forintra terveztek, és most már a 140 milliárdot is eléri. Ez zajlik az országban. [[8.20]] Ez az igazságtalanság és a korrupció költségvetése, de mondhatnánk, hogy bár iszonyatos az ár, de valahol esetleg megéri, mert a gazdaság legalább erőre kap, a gazdasági növekedés szárnyalni kezd. És ha felületesen nézzük a számokat, akkor akár még azt is mondhatnánk, hogy iszonyatos áron, a szegénység és a kivándorlás növekedése árán, de önök mégiscsak beindították a gazdasági növekedést. De ez csak akkor van így, ha a számokat felületesen nézzük. Hiszen itt vannak a friss adatok, a magyar gazdaság növekedése kicsivel, de meghaladta a 4 százalékot. Önmagában ez egy örvendetes hír, már csak azért is, mert lehetővé teszi, hogy kifizessük azt a nyugdíjprémiumot, a gazdasági növekedés után járó nyugdíjprémiumot, amiről a döntést egyébként még a szocialista képviselők többsége hozta meg ebben a parlamentben, de az önök gazdaságpolitikája eddig nem tette lehetővé, hogy a gazdasági növekedés eredményeit a nyugdíjasok nyugdíjprémium formájában élvezhessék. Tehát van ennek jó oldala. De ha ugyanakkor megnézzük a nemzetközi összehasonlításokat, akkor azt látjuk, hogy ez a 4,1 százalék újra, mint ahogy az elmúlt években rendre, elmarad a régiós vetélytársak, más országok, régiós országok növekedési ütemétől. Mert a magyar gazdaság itt Közép-Kelet-Európában bizony a sereghajtók közé tartozik, és bármennyire is szépnek tűnik első ránézésre ez a 4,1 százalék, az az igazság, hogy újra, ismét, nem először a román gazdaság a csúcstartó. A magyar gazdaság a régiós vetélytársaihoz képest, Romániához, a balti államokhoz képest, Csehországhoz, Szlovákiához, Lengyelországhoz képest folyamatosan növeli az elmaradottságát, a gazdasági növekedés üteme ugyanis rendre elmarad ezektől az országoktól. Valamikor éllovasok voltunk, most ebben a régióban sereghajtóvá váltunk. Ez az önök gazdaságpolitikájának köszönhető, sajnos. Ráadásul ez a gazdasági növekedés még csak nem is a magyar gazdaság óriási belső erejét mutatja, ez a gazdasági növekedés, amit itthon produkálunk, túlnyomórészt az uniós támogatások erőltetett ütemű lehívásának köszönhető. Ha az uniós támogatásokat kivennénk a gazdaságból, akkor hirtelen egy nagyon szerény, vergődő gazdaság maradna. Ezért is teljesen érthetetlen az önök politikája, amikor folyamatosan ellenségeket keresve az ellenségeket abban az Unióban találta meg, amely a magyar gazdaság növekedési ütemének a legfontosabb forrása. A legfontosabb forrása! De hát ilyenek önök, önöknek mindig kell egy ellenség. Ha van az országban egy kis nyugi, ha van az országban béke, akkor önöknek rögtön teremteni kell egy kis feszkót, rögtön el kell indítani egy háborút, hogy erről beszéljünk és ne arról, hogy közben mennyit lopnak. Most is nekitámadtak Brüsszelnek, egy teljesen ostoba kampánnyal megtetézve az eddigi hibasorozatot. Néhány évvel ezelőtt Orbán Viktor még kedélyeskedve és büszkén sallerről és kiosztott kokikról beszélt az Európai Unió politikusai és általában az Unió kapcsán, hát most Magyarország szaladt bele egy méretes pofonba, köszönhetően Orbán Viktor politikájának. Az a helyzet, tisztelt hölgyeim és uraim, hogy az a politika, az európai értékeknek, a civil szervezeteknek, a szabadságjogoknak, a szólásszabadságnak az a semmibevétele, amit önök itt Magyarországon folytatnak, olyan szinten verte már ki a biztosítékot az Európai Unióban, hogy még a Fidesz-KDNP pártcsaládjának jelentős képviselői is elpártoltak az önök politikájától. Tarthatatlan az a helyzet, amit önök csinálnak, ez már nekik is büdös. Önök tehát egy teljesen rossz politikát folytatnak, megtámadják azt a szervezetet, amely Magyarország gazdasági növekedésének fő forrása, itthon pedig egészen elképesztően próbálnak rátenyerelni minden gazdasági vagyonra, minden jóra, amit csak privatizálni lehet, és közben folyamatosan korlátozzák azoknak a szervezeteknek, annak a sajtónak a tevékenységét, munkáját, amely önöktől ma még Magyarországon független. Igazságot kell tehát tenni. Ezt az egész velejéig rossz politikát meg kell fordítani. Az teljesen világos, napnál világosabb, hogy ezt a korrupciós gépezetet, amelyet önök létrehoztak, meg kell szüntetni. De ezen túlmenően azt a világot, ami Magyarországon azt jelenti, hogy csak a tehetőseknek van emberhez méltó életük, és akik keveset keresnek, azok embertelen körülmények között élnek, nos, ezt a világot meg kell szüntetni. Igenis ahhoz, hogy tudjunk adni azoknak, akik keveset keresnek, tudjunk adni azoknak, akiknek nincs munkából származó jövedelme, hogy tudjuk emelni a családi pótlékot, ahhoz meg kell adóztatni azokat, akik a legtöbbet keresik az országban és gondtalan életet élnek. Igenis több adót kell fizetniük azoknak, akik több mint 1 millió forintot keresnek havonta. Igenis több adót kell fizetniük azoknak, akiknek több mint 100 millió forintos vagyonuk van. Igenis több adót kell fizetniük az eddigieknél azoknak, akiknek több mint 100 hektár földjük van. Tisztelt Ház! Ily módon kell és ily módon fogunk igazságot tenni. Ezt a költségvetést, amely a gazdasági növekedést nem támogatja, a társadalmi igazságtalanságokat felerősíti, az igazságtalanság és a korrupció költségvetését nem támogatjuk. Köszönöm szépen a figyelmüket."
8,u2018-06-27-69,Opposition,MSZP-frakció,-0.97509765625,2018-06-27,0.9952142834663391,"Köszönöm szépen. Tisztelt Ház! Kedves Képviselőtársaim! Lehet, hogy meglepetéssel szolgálok: én a 2019-es költségvetésről szeretnék beszélni, nem a nyolc évvel ezelőttiről meg nem a tizenöt évvel ezelőttiről [[Dr. Völner Pál: Azt szégyellitek is!]] , ennek is egy olyan fejezetével, amely a foglalkoztatáspolitikához kapcsolódik. Az sem meglepő, hogy megint egy biankó költségvetést tárgyal itt az Országgyűlés. Tehát gyakorlatilag azt látjuk, hogy a 2018-as évet sem zártuk, és nem ismerjük azokat a legfőbb adatokat, számokat, ami meg tudná alapozni egy 2019-es költségvetést de spongyát rá, ez már így van évek óta. Ezen túlmenően pedig meg kell hogy jegyezzem, és visszatérek a Harangozó Tamás képviselőtársam által elmondottakhoz, hogy minden híradás azzal van tele, hogy bedőlt a forint, beszakadt a forint. Tudomásom szerint 311 forint 33 fillérrel tervezték meg ezt a jövő évi költségvetést, és az Isten a megmondhatója annak, hogy holnap vagy holnapután hol áll meg a forint/euró árfolyam. Azon túlmenően, hogy biankó költségvetéssel van dolgunk, nagyon sok homályos ígéret is van ebben a költségvetésben. Ilyen homályos ígéret például, hogy komolyabb béremelésre tett ígéretet itt Varga Mihály miniszter úr a közszférában dolgozó, hozzávetőlegesen körülbelül 200 ezer embernek, amelynek mértéke 25-30 százalék is lehet. De ugyanígy tudom említeni a nyugdíjasok foglalkoztatásának megkönnyítését, amely szintén csak egy ígéret, azt mondta a miniszter úr itt az expozéjában, hogy egy külön törvényben kívánják majd ezt szabályozni. Kíváncsian várjuk, hogy melyek lesznek ezek az intézkedések. Ezen túlmenően az is látszik, különösen az euróárfolyam, illetve a forintárfolyamnak az euróhoz képest történő ingadozása miatt, illetve most már mélyrepüléséről beszélünk, nem is annyira ingadozásról, olyan költségvetést tartunk a kezünkben, és nagy valószínűséggel a fideszes többség olyan költségvetést fog elfogadni, amelyet hatálybalépése előtt már módosítani kell. Tisztelt Ház! A jövő évi költségvetés áttanulmányozása kapcsán, valamint az egyéb, sajtóban megjelent nyilatkozatok alapján megállapítható, hogy a Magyar Nemzeti Bank és a kormány egyaránt válságra készül. A rendkívüli kormányzati intézkedésekre szolgáló általános tartalék az idei 110 milliárd forintról 165 milliárd forintra emelkedik, az Országvédelmi Alap 60 milliárd forintos összege változatlan marad, a különböző céltartalékokra az idén elkülönített 90 milliárd forint helyett jövőre 136 milliárd forintot irányzott elő a kormány, ez összesen 360 milliárd forint, hogyha jól számolom. A kormányzat a munkanélküliség idejére járó álláskeresési ellátásokra fordítható összegeket is növeli, az idei 55 milliárd forint helyett jövőre már 75 milliárd forintot kíván erre a célra fordítani, és a növekedés mértéke több mint 36 százalékos. Nem tudom, mire számítanak a következő évben. A jövő évi költségvetés azzal számol, hogy a dolgozók táppénzen töltött ideje is nőni fog, mivel az idei 115,8 milliárd forint helyett jövőre 126,1 milliárd forintos kiadással számol, ez pedig közel 9 százalékos növekedés. Tehát változatlanul azt kérdezem, hogy mi a fenére számítanak, hogyha ilyen összegeket és számokat állítanak be a jövő évi költségvetésben. Ezt biztonságnak nem lehet nevezni. A kormányzat a 2019-es évben, ahogy itt többen említették, 4,1 százalékos gazdasági növekedéssel számol. Ez sokak szerint nagyon optimista feltételezés, különösen annak ismeretében, hogy mostanában az Amerikai Egyesült Államok és az Európai Unió között kibontakozó kereskedelmi háború jelentős mértékben érinti az autóiparban részt vevőket. Ahogy én látom, a mai magyar gazdaság szerkezetében a feldolgozóipar és azon belül a gépjárműgyártás kiemelt helyen szerepel, durván a magyar GDP-nek körülbelül az 5 százalékát adja a járműgyártás. A tervezett magyar gazdasági növekedést csökkentheti még a nyersanyagok, különösen a kőolaj árának az emelkedése is, továbbá a forint esetleges hosszú távú gyengélkedése is. Tehát ennek látjuk most a tanújelét a híradások szerint. A napokban jelentette be az Európai Központi Bank az Egyesült Államok jegybankja után, hogy szépen lassan felszámolja az eszközvásárlási programját, ami például a felvett olcsó lakáshitelek vagy fogyasztási hitelek drágulását fogja eredményezni. Ez a folyamat akár még a reálgazdaság teljesítményét is megtorpanásra kényszerítheti. Ezek a gazdasági-kereskedelmi tényezők, amellett, hogy rontják a tervezett gazdasági növekedést, a hazai infláció alakulására is nagyon komoly kihatással lesznek. Jövőre a költségvetési törvényben az ideinél magasabb, 2,7 százalékos inflációval számol a kormányzat. Ha a fentebb említett makrogazdasági folyamatok hosszú távon éreztetik a hatásukat, akkor ez azt jelenti, hogy a most tervezett infláció mértéke még ennél is jobban fog emelkedni. Ez pedig azzal jár együtt, hogy a béreknek és a nyugdíjaknak a valós értéke kevesebbet fog érni, több pénzt fogunk elkölteni azért, hogy megőrizzük vagy megpróbáljuk megőrizni jelenlegi életszínvonalunkat; természetesen itt nem a parlamenti képviselőkről beszélek, hanem a közel tízmillió magyar emberről. Ismerve a még mindig alacsony bérszínvonalat és a nyugdíjakat, félő, hogy sok honfitársunk rosszabbul fog élni jövőre, mint ahogy most él, kevesebbet engedhet meg majd magának a lakosság többsége, és ezért többet is kell majd fizetni nagy valószínűséggel. Tisztelt Ház! Kedves Képviselőtársaim! Egy másik fejezet a szociális hozzájárulási adó a költségvetésben. Bár az adótörvények is foglalkoznak vele, de muszáj itt kitérnem rá egy-két mondat erejéig, annál is inkább, mert hosszan ecsetelte Varga Mihály miniszter úr is a reggeli órákban. A mostani 19,5 százalékról jövőre 17,5 százalékra csökken, amely, nem kell fejszámolónak lenni, 2 százalékos csökkenést jelent, így közel 100 milliárd forinttal több marad a vállalkozásoknál. Azonban semmi nem garantálja, hogy a kkv-szektor ezt a pluszpénzt a dolgozói bérek növelésére fogja fordítani. Apropó: szintén délutáni híradás, hogy a vállalatok, a munkaadói szervezetek tiltakoznak az ellen, hogy elcsúsztatva fogják érvényesíteni ezt a 2 százalékos csökkentést, miközben pedig a kormány minimálbér-emelést vár el a vállalkozói szektortól. Tehát én azt gondolom, hogy a vállalatok joggal kérik azt a kormánytól, hogy ha januártól kérik a minimálbér-emelést, akkor azt a terhet is csökkentsék január 1-jével, és ne elcsúsztatva az év közepétől, amelynek a fedezetéből meg lehetne valósítani legalábbis a minimálbér növekedésének egy jelentős részét. A költségvetés bevételi oldalának növekedése azt is jelenti, hogy az állam a dolgozóktól egyre több pénzt von el. Minél több pénz folyik be az állam kasszájába, annyival kevesebb pénz marad az embereknél, ez nem egy komoly felismerés. De az is látszott az elmúlt nyolc évben, kedves képviselőtársaim, hogy a jóléti és szociális kiadások radikálisan csökkentek, körülbelül 20 százalékkal csökkentek, hiszen 2010-ben még 62 százalék körül voltak a GDP-arányos jóléti kiadások, természetesen az egészségügytől a nyugdíjkiadásokig beleértve, ma már ez csak 55,4 százalék, és az állam a saját maga működésére évről évre többet fordít. Én azt látom az elmúlt nyolc év távlatából bocsánatot kérek, hogy visszautalok erre a nyolc évre, bár az elején azt mondtam, hogy én a jövő évi költségvetésről fogok beszélni -, hogy csak ezen a rovaton körülbelül 1200-1300 milliárd forintot vont ki a kormány az elmúlt években. A biztosítási adóból származó bevétel több mint megduplázódik jövőre, az idei 35 milliárdról 82 milliárd forint közelébe. A jelenleg 27 százalékos általános forgalmi adó mértéke, illetve az egykulcsos, 15 százalékos személyi jövedelemadó sem változik jövőre. Ebben a gondolatsorban kell kitérni arra is például, hogy a vállalkozások által az államnak fizetendő szakképzési hozzájárulás is évről évre dinamikusan nő: míg ez az összeg 2018-ban 74,436 milliárd forint volt, addig 2019-ben már 95,490, pontosabban 95 milliárd. Az állam ezen a jogcímen a vállalkozások zsebéből egyik évről a másikra több mint 21 milliárd forintot vesz ki. Ha a szakképzési hozzájárulás állami elvonását a 2016-os évhez viszonyítjuk, még magasabb, majdnem 56,9 milliárd forinttal csökkent ez az összeg. Négy év alatt a szakképzési hozzájárulás címen tervezett állami bevétel mintegy 67,5 százalékos növekedést mutat. A Pénzügyminisztérium fejezetében lévő céltartalékban szerepel a közszférában foglalkoztatottak bérkompenzációja, a költségvetési szerveknél és a nevelési, oktatási, felsőoktatási, egészségügyi, karitatív, szociális, család-, gyermek- és ifjúságvédelmi, kulturális és sporttevékenységet önmagában vagy intézménye útján ellátó egyházi jogi személyeknél a foglalkoztatottak részére a 2019. évben ezt természetesen jogszabály alapján kell meghatározni idejáró többlet személyi juttatások és az azokhoz kapcsolódó, munkaadókat terhelő járulékok és szociális hozzájárulási adó. [[16.40]] Ez a bérkompenzáció azt jelenti, hogy a közszférában sajnálatos módon még mindig ezrek bére nem éri el a minimálbér összegét. Jól hallották képviselőtársaim, több ezer ember bére ebben a szférában még a minimálbér összegét sem éri el. Ezért az ő keresményüket az állam egészíti ki, hogy ezek a munkajövedelmek elérjék legalább a minimálbér szintjét. Ez szerintem a kormányzat szégyene, hogy a közigazgatásban olyan bérezési rendszereket tartanak fenn évek óta, amelyben ezrek napi 8 órás munkával nem keresik meg a minimálbér összegét. A napokban került a kezembe egy OECD-felmérés a jövedelmeket illetően. Kedves barátaim, az OECD-tagországok közül, ebben a felmérésben az olvasható, csak Mexikóban alacsonyabbak a jövedelmek, a bérek, mint Magyarországon. [[Dr. Vitányi István: Ez 2010-es volt.]] Dehogy 2010-es volt, képviselőtársam, most készült nemrég ez a felmérés. És ha megnézzük legalább a visegrádi 4-ek összehasonlításában, akkor az látszik, jól eldiskurálunk itt egyébként Vitányi képviselő úrral, Szlovákiában 8 százalékkal magasabbak ezek a bérek, Csehországban 12 százalékkal, és Lengyelországban, amely néhány évvel ezelőtt bőven mögöttünk volt, már 17 százalékkal magasabbak a bérek, mint Magyarországon. Az oktatásra jövőre az idei évhez viszonyítva a kormányzat csupán 15 milliárd forinttal kíván többet fordítani. Ez az összeg nagyon kevés, ezt el is fogja vinni az infláció gyakorlatilag, ez annyi, mintha nem kaptak volna szinte egy huncut fillért sem. A Fidesz számára látható módon nem fontosak a fiatalok, nem fontos a tudás. Pedig Magyarország számára fontos, hogy a jövő generációi egyre felkészültebbek, egyre okosabbak és rátermettek legyenek ahhoz, hogy fel tudják venni a versenyt a környező országokkal, és erős, fejlődő tagállama legyen az Európai Uniónak Magyarország. A szakképzés rendszerének irányítása ismét jelentős mértékben átalakul, ezt szinte minden évben átszervezik. A szakképzés irányítási feladatai a tavaszi országgyűlési választások után megalakult új kormányzati struktúra alapján átkerültek az időközben megszűnt Nemzetgazdasági Minisztériumtól az újonnan megalakult Innovációs és Technológiai Minisztériumhoz. Ennek az átalakulásnak a következtében a Nemzeti Szakképzési és Felnőttképzési Hivatal, a szakképzési centrumok, valamint a munkaerőpiaci és képzési feladatok irányítása is átkerült az új minisztériumhoz. Az idei évhez viszonyítva a költségvetésben a szakképzés helyzete sem javul érdemben jövőre. A Nemzeti Szakképzési és Felnőttképzési Hivatal tekintetében létszámcsökkenés, jelentős változások várhatók, a személyi juttatások, illetve a munkaadókat terhelő járulékok és a szociális hozzájárulási adó sorokon az idei 1541,5 millió forinthoz képest jövőre csupán 1263,3 millió forint van betervezve a központi költségvetésbe. Ez 278 millió forinttal kevesebbet mutat. A hivatal mozgástere is csökkenni fog jövőre, mivel a dologi kiadások terén is csökken az általa felhasználható összeg nagysága. Tisztelt Ház! Kedves Képviselőtársaim! Azt hiszem, hogy nem nehéz kikövetkeztetni, hogy az MSZP a 2019. évi költségvetésről szóló úgynevezett biankó törvényjavaslat elfogadását nem fogja támogatni, mivel a 2019. évi büdzsében szereplő állami elvonások mértéke soha nem látott magasságokba ugrik. Már most látható, hogy többször kell majd módosítani ezt a törvényjavaslatot még a hatálybalépése előtt. A közszolgálatban foglalkoztatott munkavállalók számára kilátásba helyezett béremelés az ígéreten túl semmilyen kézzelfogható biztosítékkal nem rendelkezik. További kockázata a jövő évi költségvetésnek a munkaerő-ellátottság kérdése is, vagyis az, hogy azokhoz az ambiciózus beruházási programokhoz, lakásépítési elképzelésekhez, kormányzati vállalásokhoz, kapacitásbővítésekhez lesz-e ember, és tudjuk-e a hatékonyságot javítani; annál is inkább látható, hogy borzasztó nagy a munkaerőhiány ebben az országban, látható, hogy a munkaerőhiány egyre inkább hátráltatja a gazdaság fejlődését, a teljesítmények növekedését. Kedves Képviselőtársaim! A legújabb felmérések azt mutatják, hogy mintegy 800-900 ezer ember hagyta el ezt az országot. A különböző országok statisztikai és munkaerőpiaci adatbázisaiból kikövetkeztethető, hogy az Egyesült Királyságban már több mint 250 ezer magyar dolgozik és él kint, látszik ezekből a statisztikákból, hogy Németországban több mint 210 ezer magyar dolgozik kint. Az is látható, hogy Ausztriában már több mint 80 ezren dolgoznak, Hollandiában 14 ezren, Írországban, Spanyolországban, Olaszországban megközelítőleg 10 ezer ember. Az összes többit nem is sorolom. A szociális szakmában a kollégák most már évek óta panaszkodnak, hogy gyakorlatilag Nyugat-Magyarországon nincs szociális munkás, nincsenek olyan szociális területen dolgozó szakemberek, akik a bentlakásos idősotthonokban, az alapellátásban vagy a napközbeni ellátásban dolgoznának, mert akik közel laknak az osztrák határhoz, azok egyszerűen ingáznak és átmennek Ausztriába reggel, elvégzik a munkájukat háromszoros-négyszeres bérezésért, mint amennyit idehaza kapnának. Gyakorlatilag nincs utánpótlás. Van olyan egyetemi oktatói kar, ahol nem tudtak indítani a szociális területen a jövő évre szakemberképzést. Kérem szépen, szorosan ugyan nem tartozik a költségvetéshez, mégis azt hiszem, hogy ezt el kellett mondanom, mert ha így haladunk tovább, ez az ország ki fog ürülni, nem marad itt senki az égvilágon, aki megalapozná, mondjuk, a következő évre vagy az azt követő évekre a költségvetést. Köszönöm szépen a figyelmüket."
8,u2019-12-11-17,OTHER,Párbeszéd-frakció,0.196533203125,2019-12-11,0.9952070713043213,"Köszönöm a szót, elnök úr. Tisztelt Ház! Kedves Képviselőtársaim! Az MNB politikájával kapcsolatosan azt gondolom, az első mondatnak annak kell lennie, hogy az a monetáris politikai fordulat, amely a 2010 utáni időszakban bekövetkezett, egy pozitív fordulat volt, mert a korábbi laza költségvetési politika és szigorú monetáris politika helyett egy olyan politikát vezettek be és vált részesévé az MNB is, amelyben a monetáris politika lazává vált, és cserébe a költségvetési politika pedig szigorú volt. Ez a válság utáni időszakban és abban a deflációs időszakban, amely kialakult a válság következtében, egy adekvát, igen megfelelő politika volt. Azonban 2018-ra a helyzet már jelentős mértékben megváltozott, és ez a gazdaságpolitikai mix valójában nem fenntartható. Azért nem, mert a fiskális politika igazából már nem szigorú fiskális politika, hiszen a 2016 utáni években jelentős mennyiségű európai uniós forrás érkezett be Magyarországra, ami egy igen jelentős kereslettöbbletet generált a gazdaságban, és eltűnt a deflációs időszak is a világgazdaságból, ahogy az nagyjából magára talált. Ebből következően 2018-ban a magyar gazdaságban valóban 5,1 százalékos gazdasági növekedés volt, de ez úgy jött létre, hogy egy túlfűtött gazdaság volt. A magyar gazdaság egy kifejezetten túlfűtött gazdaság. Ezt nemcsak én mondom, hanem az Európai Unió Gazdasági és Pénzügyi Bizottsága is megállapította, és arra kötelezte vagy arra kérte a magyar kormányt, hogy csökkentse az aggregált keresletet GDP-arányosan legalább 1 százalékponttal. Ez azonban nem történt meg. Tehát ez a túlfűtöttség feltétlenül fennáll, azért is fennáll, mert a magyar gazdaság egyensúlyi növekedési pályája valahol 3 százalék környékén van, és akkor még nagyon-nagyon optimista voltam. Ehhez képest az 5,1 százalékos növekedés azt jelenti, hogy bőven a potenciális pálya fölött vagyunk. Ennek a jelei egyébként nagyon jól látszanak. Egyrészt elfogyott a munkaerő-tartalék, tehát egyre több és több vendégmunkást kell bevonni a gazdaságba, hogy ez az extenzív növekedés folytatódjon. És persze a legfontosabb dolog az, hogy további növekvő európai uniós forrásokat szednek be. Ugyanakkor ez a túlfűtöttség természetesen abban is jelentkezik, hogy a folyó fizetési mérleg, amelyik a korábbi években igen komoly pozitívumot mutatott, 2018 végére negatívba ment át, és a külkereskedelmimérleg-többlet is jelentős mértékben csökkent. Azt gondolom, hogy ezek a jelek ezt mutatják. Az infláció valóban a 3 százalékos célsávban van és maradt, hogyha hivatalosan nézzük. De az előttem hozzászóló képviselőtársaim már többször említették azt, hogy komoly gondok vannak az inflációs méréssel. Az egyik nagyon fontos dolog az, hogy 2018-ban az inflációt úgy mérte a KSH, hogy a 2016-os fogyasztói kosarat használta. Ez azt jelenti, hogy nagyon sok termék vonatkozásában olyan termékeket használtak súlyként, amelyeket lehet, hogy a fogyasztók már nem is nagyon vásároltak, és ez igen komoly problémákat vet fel. Amikor naprakész információink vannak, amikor a big data itt kopogtat az ajtónkon, akkor azt gondolom, hogy egészen más fölvételekre lenne szükség ahhoz, hogy az inflációt pontosan tudjuk mérni. S természetesen, amit az MSZP-s képviselőtársam említett, az is nagyon fontos, hogy a lakhatás költségei nem szerepelnek és nincsenek benne, amelyek viszont jelentős mértékben növekedtek, éppen az ingatlanpiaci buborék miatt, ami egyébként szintén ennek a túlfűtöttségnek az egyik jele. De természetesen az is jele ami a világtörténelemben páratlan , hogy a magyar gazdaságban megvalósulhatott az 2018-ban, hogy az építőipar növekedése 40 százalékos volt, 2019 elején meg még ennél is magasabb, 60 százalékos. Ez tehát nyilvánvalóan egy mesterségesen felpumpált gazdaság, amiről beszélünk, ami szükségképpen fog kidurranni, persze nem tudjuk, hogy mikor, és azt sem tudjuk, hogy hogyan fog ez a durranás végbemenni, de hogy ez nem tartható fönt, az biztos. Ez lenne tulajdonképpen az első dolog, ami azzal kapcsolatos, hogy vajon a gazdaság milyen állapotban van. [[13.00]] Az előzőekben a hozzászólók már beszéltek a nyereségességről, tehát arról, hogy az MNB nyereséges. Hát, természetesen itt nyilvánvalóan azt kell mondani, hogy az MNB-nek nincs ilyen feladata, hogy nyereséges legyen. Természetesen az sem lenne jó, ha veszteséges lenne, de a céljai között ez nem kell hogy szerepeljen. Nyilván mindannyian tudjuk azt egyébként, hogy ennek a nyereségnek a nagy része azért jött létre, azért állt elő, mert jelentős mértékben gyengült a forint. A forintgyengülés nyilvánvalóan két fronton is jelentős előnyöket jelentett. Az egyik az MNB devizatartalékainak átváltásából keletkezett árfolyamnyereség, másrészt az európai uniós pénzek átváltása is ezt hozta. Ugyanakkor, amikor arról beszélünk, hogy az MNB-nek nyeresége van, akkor azt kell mondani, hogy a devizahiteleseknek pedig veszteségük van ezen, és máig nincs megoldva a devizahitelesek problémája. Velünk élnek ezek az emberek, akik többszörösét kell visszafizessék az eredeti hiteleiknek. De egyébként van még egy másik nagy veszteség, ez pedig a társadalom vagyonvesztése. Az, hogy 260 forint most háromszázharminc-valahány forintba kerül egy euró, azt is jelenti egyébként, hogy a magyar nemzeti vagyon euróban vagy nemzetközileg nézve leértékelődik, tehát egyre olcsóbb, egyre kevesebb lesz. Ennek a költségeit is valakiknek mindenképpen viselnie kell. A következő dolog, amiről elnök úr beszélt, az a versenyképesség, és büszkén mondta, hogy az MNB-nek van egy versenyképességi programja. Kollégáim elmondták, hogy nem feltétlenül lenne szükség, sőt egyáltalán nem lenne szükség arra, hogy az MNB-nek legyen versenyképességi programja, hiszen ez nem az ő feladatköre. De természetesen ez a feladat tulajdonképpen nem megoldható az adott szituációban. Azért nem megoldható, mert ahhoz, hogy egy gazdaság valóban versenyképes legyen, arra van szükség, hogy legyen egy oktatási rendszere. Ezen az MNB nem tud azzal segíteni, hogy egy-két doktori iskolát támogat, hogy egy-két elitprogramot elindít, mert a versenyképesség alapvetően attól függ, hogy a középosztály milyen képzettségi, milyen szakképzettségi és milyen szellemi, kulturális szinten van. E tekintetben viszont jelentős lemaradásunk van. Emellett természetesen a versenyképesség még attól is függ, hogy az intézményrendszerünk milyen, hogy mennyire befogadó jellegű vagy mennyire kizáró jellegű. Na, most az elmúlt években azt lehetett látni, hogy a magyar intézményrendszer, a magyar gazdaság intézményrendszere bizony igen jelentős mértékben kizáró típusú volt, ebből következően a versenyképesség nem növekedhetett. Mit jelent, hogy kizáró volt? Azt jelenti, hogy mesterséges monopolhelyzeteket állítottak elő nagyon sok területen, nagyon sok ágon. Tehát azt gondolom, hogy ezt a háborút nem nagyon lehet megnyerni. Az adósság-GDP hányadosa lecsökkent most már 70 százalék körüli szintre, de ha a kiindulópontot néztük volna, a 80 százalékos adósság-GDP hányadost, és amikor a magánnyugdíjpénztárakat államosították, és abból a pénzből az adósságrendezésre fordítottak volna, akkor ugyanúgy a 70 százalék környékén lettünk volna, tehát nem gondolom azt, hogy ez egy nagy fegyvertény. Végül az árfolyamkérdésről néhány mondatot hadd mondjak! Természetesen tudom én is a leckét, tanultam, sőt tanítottam az egyetemen az inflációs célokat és politikáját, nem is nagyon tudom elfogadni ezt a politikát, de az árfolyammal kapcsolatosan azt gondolom, hogy itt több kérdés van, amit érdemes lenne megnézni. Az egyik probléma az, hogy már messze nem érvényesül az az elvárás, amit önök gondolnak, hogy ha gyengül a forint, akkor az az exportot ösztönzi, az importot pedig jelentős mértékben visszafogja; mert az exportnak csak azt a részét ösztönzi, amelynek nincs importtartalma. [[Az elnöki széket Sneider Tamás, az Országgyűlés alelnöke foglalja el.]] Tehát például, ahogy ezt Z. Kárpát képviselőtársam elmondta, valóban a multinacionális cégeknek kedvez, hiszen számukra olcsóbb lesz ez a gazdaság, illetve azoknak a hazai exportra termelőknek, akiknek a termékeiben nincs importtartalom. Mert ha van benne importtartalom, akkor, ugye, az át fog gyűrűződni a leértékelésből következően. Ezért tanítjuk az egyetemeken azt, hogy árfolyampolitikával nem lehet a versenyképességet hosszabb távon növelni. És természetesen most már elérkeztünk abba a helyzetbe, amikor az áll elő, hogy a gyenge és egyre gyengébb forint tulajdonképpen kiszorítja a hazai gazdaság termékeit azért, mert a lakosság ragaszkodik hozzá, hogy megvásárolja azokat a fogyasztási javakat, amelyeket külföldről hozunk be. Gondoljanak nemcsak az okostelefonra, hanem a számítógépekre, háztartási gépekre, autóra. Ez mind-mind külföldről jön be, ezek cseréje pedig azt jelenti, hogy a háztartásoknak egyre nagyobb összegeket kell fordítani az összjövedelmükből ezekre az importcikkekre. Ez rontja egyébként a külkereskedelmi mérlegünket is, ugyanakkor pedig hazai fogyasztási javakat szorítanak ki, mert egyre kevesebb jut azokra a termékekre, amiket mi termelünk. És ne felejtsük el, hogy az exportnak mindössze 20 százalékát állítja elő a hazai tulajdoni többségű vállalkozói kör. És emellett természetesen persze az is egy nagyon fontos eleme lenne annak, hogy legyen egy sokkal határozottabb árfolyam-elképzelése a Magyar Nemzeti Banknak, hogy ha fölismeri azt, hogy a jövő útja az, hogy minél hamarabb csatlakozni kell az eurózónához, és azért kell csatlakozni az eurózónához, mert a következő időszakban nagy valószínűséggel megvalósul a kétsebességes Európa, ebből következően, aki a belső körben, az eurózónában van, az sokkal kedvezőbb helyzetben lesz, akkor szükséges lenne egy árfolyam-stabilizációt végrehajtani. Hiszen az ERM II-be be kell menni, és a plusz-mínusz 5 százalékon belül kell lenni. Azt gondolom, hogy erre mindenképpen szükséges lenne felkészülni, és nem annak örülni egyébként, hogy a leértékelés következtében az MNB nyeresége egyre inkább növekszik. Tehát azt gondolom, hogy a Magyar Nemzeti Banknak, ahelyett, hogy a 2018-as eredményeit próbálja fényesíteni, azt kellene fölismernie, hogy ez a fajta monetáris politika, amit eddig tartott fönn, valójában nem fönntartható és nem működőképes, és jó lenne, ha ezt minél előbb megtenné, addig, amíg a külső válságjelek nem fognak majd jelentkezni a Magyar Nemzeti Bank politikájában, mert akkor már nagyon késő lesz. Sajnálatos módon ennek terheit mi, a magyar lakosság fogja megfizetni. Ezért tehát arra szeretném kérni a jegybank vezetőit, hogy vizsgálják felül a monetáris politikai alapelveket, és változtassanak a monetáris politikán. Ezzel együtt is, éppen ezért a Párbeszéd nem tudja elfogadni ezt az MNB-beszámolót. Köszönöm szépen a figyelmüket."
8,u2020-06-29-229,OTHER,JOBBIK-frakció,0.10589599609375,2020-06-29,0.07416188716888428,"Tisztelt Elnök Úr! Tisztelt Ház! Mivel nem volt előttem a monitor, nem láttam, mikor következem, de talán szerencsésebb is így a helyzet, hiszen végig tudtam hallgatni ellenzéki és kormánypárti véleményeket egyaránt. Mindezek megerősítettek abban, hogy valóban, a politikai törzsi háborúk korában mindenki a saját véleménybuborékjában igyekszik megfelelni és igyekszik jellemzően kormánypárti képviselőtársaimnak címzem ezt a sajátjai számára megerősítéseket küldeni. De, valóban, egy költségvetési tervezet értékválasztás, és ezen értékválasztás során a Fidesz-KDNP kitette az irányjelzőt, letette a voksot, és talán három kulcsterület kiemelésével ezt meg is tudom világítani.Egyrészt itt van előttünk az a több mint 800 ellenzéki, több mint 400 jobbikos módosító, amelyek talán egyesével nettó sületlenségeket nem tartalmazhattak, viszont úgy látjuk, hogy a Fidesz-KDNP támogatólag egyikről sem nyilvánult még meg, legyen szó akár a lombikbébiprogram felső kalap nélkül történő támogatásáról, vagy olyan nemzetstratégiai célú módosítókról, amelyek kétségkívül pártálláson felülemelkedve a magyar nemzet fennmaradását szolgálják. Hogy egóból vagy számításból nem támogatja ezeket a Fidesz-KDNP, azzal saját magának kell majd elszámolnia. Az otthonteremtési szegmens került szóba nagyon sokszor, és itt is jellemzően egy olyan állami hátterű bérlakásprogram hiánya, amellyel kapcsolatban szintén szavazni fog a tisztelt Ház, és szintén ki tudja nyilvánítani a Fidesz-KDNP azt, hogy a magyar fiatalok felé milyen üzenettel bír. Azt látjuk, hogy bár a CSOK bevezetését annak idején üdvözöltük, mégis nagyon örültem volna annak, ha sokkal szélesebb körű az igénybevehetősége, tehát nemcsak kedvezményes hitellel próbál operálni, hanem, mondjuk, a támogatási volumene is szélesebb, valamint nagyon örültem volna, ha a folyósító bankok nem hajtják el honfitársainkat egy bizonyos jövedelem alatt. Tehát vegytiszta neoliberális modell valósult meg, hiszen a közepesen vagy jobban keresők igénybe vehetik a támogatást, a valóban rászorulók pedig nem. De ezen felül is el kell mondanom, hogy nem üzent semmit ez a kormányzat az albérletben élők számára egy válsághelyzet közepén, amikor a kieső jövedelmek miatt nagyon sokan nem tudják az eddig és amúgy is emelkedett díjaikat fizetni, ugyanakkor nem tudnak hova fordulni. Érdekes, államtitkár úr, Spanyolország napok alatt ki tudott dolgozni egy ezt illető modellt, ahol, igen, egy állami alaphoz lehetett a szükséges dokumentumokkal fordulni, és átmeneti, lélegzetvételnyi segítséghez juthattak azok, akik erre rászorultak. Itt egy másik értékválasztás modellje is felsejlik előttünk. Nemcsak államtitkár úr, de képviselőtársak is nagyon sokszor elmondták a kormányoldalon azt, hogy ők a munkajövedelem megszerzését akarják támogatni, és nem akarnak segélyeket osztogatni. Én maximálisan egyet tudok érteni ezzel az alapfilozófiával. Csakhogy a XXI. században, egy járványügyi veszélyhely után, talán mondhatjuk, hogy kicsit már után, de biztos, hogy egy gazdasági válsághelyzet elején-közepén egész egyszerűen lélegeztetőgép kell annak a „betegnek” idézőjelben értve természetesen a beteget , akitől azt várjuk, hogy a munkaerőpiacon teljes értékű harcosként helyt tudjon állni a következő években. Nem kell tehát szégyellni haladni a korral, és nem kell szégyellni azt, hogy azon állampolgároknak, akik valóban szükséget szenvednek, ha csak átmeneti és semmiképpen nem életvitelszerű, de segítséget adjon nemcsak Magyarország Kormánya, hiszen a kormány csak egy közvetítő, neki egy forintja sincs, hanem adott esetben a teljes parlament megegyezést köthetne azt illetően, hogy aki a járványügyi veszélyhelyzet miatt kerül bajba, annak bizony, nyújtsunk segítő kezet. A nyomai sem sejlenek fel ebben a költségvetési tervezetben ezen társadalmi csoportok problémáinak, de államtitkár úrnak címzem, hogy önök elintézték a válsághelyzetet megszüntető csomaggal azt, hogy a kilakoltatások újraindulnak Magyarországon. Tessék nekem jellemezni jelzőkkel azt az embertelenséget, amely abból a képből ered, hogy magyar emberek tömegeinek esik ki a jövedelme, kerül banki vagy hitelkárosulti helyzetbe, csapdahelyzetbe, nem tudja fizetni a törlesztenivalót, eközben a munkaerőpiaci lehetőségei elképesztően beszűkülnek, önök pedig engedik a kétes vagy valós hátterű ügyleteken alapuló végrehajtó bandának azt, hogy folytassa ebbéli tevékenységét, és további ezreket engednek idén kilakoltatni! Erre kértek önök felhatalmazást, ehhez kellett kétharmad? Még azokat sem tudják vagy akarják megvédeni, akik egyébként igyekeznek talpon maradni, de a megváltozott körülmények miatt nem tudják fizetni a törlesztéseiket? Ezeknek az embereknek kellene a költségvetési tervben üzenni, normális üzeneteket küldeni, de ez nem sikerült. Viszont nézzünk egy másik területet, a közteherviselésnek nevezett csomagot, ahol a bankok és multicégek javára már elképesztő módon tud kedvezni ugyanez a kormányzat! Nincs tehát üzenet a magyar fiatalok számára, nincs üzenete az út szélén hagyottak számára, a bajbakerültek irányába, viszont egyszer, 2015-ben már lepaktált a bankokkal és lepaktált a multicégekkel is. Soha nem gondoltam volna, hogy a parlamentben ezt kell mondani, hogy én 2010 előtt is nagyon sokat kritizáltam az akkori kormányokat azt illetően, hogy túltámogatják ezeket a multicégeket, mint ha nem értették volna azt a működési rendet, amely alapján ezen multicégek nem feltétlenül a vissza nem térítendő támogatások alapján döntik el, milyen beruházást hoznak ide, felszedike a gyártósort, de államtitkár úr, az önök kormánya messze túltett a 2010 előtti időszakon. Brutálisan, inflációval súlyozva is sokkal többet szórnak vissza nem térítendő formában a multiszegmensre. Nézzünk egy példát! A magyar kis- és közepes vállalkozásoknál nem nagyon sikerült támogatást biztosítani, nullaszázalékos hitelt bizonyos kör számára igen, és én ezt üdvözlöm. Azt is látom, hogy a kieső munkabérek nagyságrendileg 10-20 százalékát akarta kipótolni ez a kormányzat, többet piaci számítások szerint nem sikerült. De nézzük égető példaként az Audi esetét, ahol azt látjuk most csak sajtóhíreket fogok idézni és olyan statisztikai adatokat, amelyek politikai véleménytől mentesek , hogy 2011-ben az Audi 11,2 milliárd forintos támogatásban részesült, az Opel 5,5 milliárdosban. Emlékeim szerint Matolcsy úr volt az, aki indokolta ezt a támogatást. Hatmillió forint/munkahely volumenű volt ez már akkor, azóta inflációval súlyozva brutális adat jön ki. Azt említették, hogy ezért cserébe 12-15 év zavartalan működésre számítanak, ahol Magyarországnak nem feltétlen kell besegíteni, viszont magyar embereket foglalkoztatnak és egyébként vélhetően azt remélték, hogy jó fizetéssel látnak el ezek a cégek. A jó fizetés nem sikerült, a foglalkoztatás talán igen. Menjünk tovább! 2014: 11,2 milliárdot kap az Audi állami háttérből azért, hogy gyárait tudja bővíteni. 2016-ban az Audi Hungaria, mely időközben 2600 milliárdra növelte nettó árbevételét, újabb 1,9 milliárd forintot hívott le önöktől, mert ez önök szerint fontos volt. Szinte teljes egészében exportot realizál ezen támogatások eredményéből is, és ezen kivitt milliárdok után nem látom a társaságiadó-bevételeket, államtitkár úr. Javítson ki! Hol van a társasági adója ennek a cégnek? Hol van a társasági adója a teljes agyontámogatott multiszegmensnek? Menjünk tovább! 2019-ben 41 milliárdból bővít az Audi, 6,4 milliárd forintos állami támogatást kap hozzá. Hányszor dőlt már meg ez a 12-15 éves ígéret? Eközben 1800 milliárd forintot vitt ki az a cég az országból, amely nemhogy adóbefizetőként, társaságiadó-soron komoly befizetőként vagy súlyához mért befizetőként nem jelenik meg, de egész egyszerűen a magyar bérszínvonalat sem tudta érdemben felfelé tolni, és nem is foglalkoztatott sokkal több embert, mint mondjuk, a 2010-es időszakban. [[17.20]] És azt kell hogy mondjam önöknek, amikor arról beszélnek nekünk, hogy 5 százalékos gazdasági növekedés van, akkor abba ezt kell beleérteni, az agyonkedvezményelt multicégeket, amelyek kiviszik adózatlanul a profitot Magyarországról. Önök ezt elnézik, semmit nem csinálnak ellene. Nem azt mondom, hogy ezeket a cégeket üldözni kellene, nem, azt mondom, hogy közteherviselésre lenne szükség. És mit csinálnak ennek fejében? Kivetnek egy banki ágazati különadót, és nettó vegytiszta gyarmati kormányként az egész különadót engedik öt év alatt leírni az érintett bankoknak, és még kipótolják őket egy magyar nemzeti bankos kerettel, amely gyakorlatilag újabb 40 milliárdos adományként jelenik meg. Nem befizetnek ezek a bankok 55-öt, kapnak 40-et, államtitkár úr. Ez a közteherviselés önök szerint? Ha igen, akkor nem úgy látom a világot, mint önök, mert én a magyar munkavállalók és a fiatalok pártján állok az utolsó pillanatig, amíg nem veszik el a szót tőlem ebben a parlamentben. Köszönöm a figyelmet. [[Taps a Jobbik soraiból.]]"
8,u2015-06-15-35,OTHER,JOBBIK-frakció,-0.0047607421875,2015-06-15,0.9959126114845276,"Tisztelt Elnök Úr! Tisztelt Ház! Amikor a költségvetés tervezete tárgyalásának egyfajta lezárására készülünk, azt kell hogy kiemeljük: az előző évekhez képest komoly, rendszerszintű változás nem következett be, még akkor sem, hogy a tüneti finomításokat, kedvezményeket ne hallgassuk el, és adott esetben, mondjuk, egy személyi jövedelemadó 1 százalékos csökkentése kapcsán csak a támogatás hangján lehet beszélni, mégis egészében és rendszerszinten lenne érdemes megvizsgálni azt, amiről a kormányzat azt mondja, hogy ez bizony az adócsökkentés költségvetése. Ezzel szemben azt látjuk, hogy a jövő évi központi költségvetési bevételek, várakozások mintegy egyharmada áfabefizetésekből ered, a többi fogyasztáshoz kapcsolt adókból nagyrészt, és együtt ezek, beleértve a jövedéki adót, a regisztrációs adót, a távközlési adót, a tranzakciós illetéknek elkeresztelt adót, valamint a biztosítási adót, s a többi, együtt 4612 milliárd forintot tesznek ki a fogyasztási típusú adókból eredő várakozásoknál. Az innen származó pénzügyi források jövőre ugyanakkor összesen 215 milliárddal magasabb várakozást fejeznek ki, mint az előző évben. Tehát egy év alatt ezen felsorolt adótípusokból 215 milliárd forinttal többet kíván a kormány beszedni a lakosságtól, mint korábban, ezzel párhuzamosan mégis - valamilyen megfejthetetlen okból - ezt az adócsökkentés költségvetésének nevezi. Lehet szakmai vitákat folytatni arról - és kell is álláspontom szerint -, hogy adott esetben szélesedik a járulékfizetők köre, kicsit jobban pörög a gazdaság, tehát több áfabefizetést generál, de akkor is összességében rendszerszinten a több beszedett adóra azt mondani, hogy ezzel párhuzamosan a társadalom rendszerszintű, széles körű adócsökkentést fog élvezni, legalábbis demagógiának tűnik. Ezzel áll szemben az az elképesztő helyzet, ami a vállalkozókat sújtja; de beszélhetnénk a minimálbéresekről is. Példának okáért vegyünk egy 105 ezer forintos bruttó bért, akkor azt látjuk, hogy annak a nettója a kétharmadát sem teszi ki. És azt is látjuk, hogy ha a 68 775 forintot haza akarja vinni a minimálbéren foglalkoztatott, akkor a munkaadója az államnak ezen felül még több mint 66 ezer forintot kénytelen fizetni. A munkáltató összes költsége tehát a duplája annak, amit az alkalmazottja kézhez kap. Egy ilyen közegben, amellett, hogy jóval több mint negyvenféle új adótípus vagy adóemelési típus került bevezetésre az Orbán-kormányok által 2010 óta, legalábbis cinikus dolog adócsökkentés költségvetéséről beszélni. Felsorolhatnánk az egzotikus adótípusokat is, ezeket már megtettük, ne beszéljünk erről többet, de látható, hogy rendszerszinten a lakosság életének a könnyítése nem lelhető fel. Ugyanígy a személyi jövedelemadó általam említett csökkentési terve kapcsán láthatjuk, hogy míg tavaly 1640 milliárdot kívánt beszedni a kormányzat személyi jövedelemadóból, a következő évben ez már 1658 milliárd. Tehát megint csak egy növekményt látunk, azt, hogy többet kívánnak az emberektől ily módon beszedni, mint eddig. És ez még az 1 százalékos kedvezmény ellenére is igaz. Lehet mondani, hogy a járulékfizetők köre ennyivel bővül, csakhogy ezt a gazdasági számok, várakozások, mutatók nem támasztják alá, még az önök tündérmeséjében kitalált mutatók sem. Tehát egész egyszerűen a számok szintjén nem állja meg a helyét az, hogy itt az adócsökkentés költségvetéséről lenne szó. Ki kell hogy emeljük azt is, hogy Magyarországon, hogy ki tudjunk lábalni ebből a nagyon nehéz helyzetből, egy hármas szorításon kell oldani, és meg kell tudni felelni annak, hogy egyrészt a Magyarországot kívülről ostromló erőkkel, a bevándorlással, a menekültinvázióval szemben hatékonyan kell, kellene fellépni. Az ezzel kapcsolatos jobbikos módosító indítványt ugyanakkor, amely a határőrség önálló arculatát erősítené, és egyelőre a rendőrségen belül, de nagyon komoly többletforrásokkal látná el ezt a szerveződést, egészen egyszerűen elutasította a Fidesz-KDNP, és továbbra is fenntart egy olyan helyzetet, hogy miközben Magyarországon, ha körülnézünk, a menekültáradat hatásai egyre inkább szembetűnők és egyre zavaróbbak, a határaink még mindig lényegében védtelenek. Ásotthalom térségében legalábbis az jár át rajta, aki akar, és ezt egyetlen kormánypárti képviselő sem tudja megcáfolni, már csak azért sem, mert nagyon ritkán vagy soha nem fordulnak elő a helyszínen. Azt is látni kell, hogy a hármas szorítás egy másik iránya egyértelműen a magyar kivándorlásból ered, és a magyar kivándorlás elképesztő költségeit minden költségvetésben ki fogjuk tudni mutatni, de azt a fájdalmat, amit a szétszakított családok, a kényszerből külföldre menekültek élnek át, nem lehet számszerűsíteni, nem is akarjuk, de ebbe a rendszerbe legalább lélekben bele kell érteni, hiszen enélkül nem lehet sikeres magyar gazdasági felfutási pályát felrajzolni. A kormányzat viszont úgy tesz, mintha ez a problémakör nem létezne. Sőt továbbmegyek, munkahely-teremtési statisztikáiba nagyon sok külföldi magyar munkahelyet beépít, gyermekvállalási statisztikáiba nagyon sok jelenlegi határainkon túl született gyermeket beleért. És nem a minden negyedik magyar gyermekre gondolok, aki valamely elszakított országrészen születik meg, hanem a statisztikába bizony beletorzítják a Nyugat-Európában megszületett magyar gyermekeket is, akiknek ugyanannyira örülünk, félreértés ne essék, de ezt úgy eladni itthon, mint az Orbán-kormány nyerő stratégiája, családtámogatásának eredménye, legalábbis visszás. Meg kell hogy mondjuk, a két szorításon túl van egy harmadik is, mindennek az eredője, amely egyben következmény is, ez pedig a magyar népességfogyásé. És itt látható, ne vitassuk el a Fidesz-KDNP családtámogatási intézkedéseinek cselekvési kísérleteit, azt, hogy adott esetben több pénzt hagy a családoknál, de az is látható és tudvalevő, hogy ezen kedvezmények mellett is csak hibahatáron belüli javulást tudtak elérni az élve születések számánál. Az elhalálozások tekintetében pedig most éppen egyéves időszakban 15 százalékos romlást élünk át, ami katasztrófa, és ami még akkor is igaz, hogyha a bázisadatok viszonylag kedvezők voltak, és egy influenzajárvány is rontott ezeken az adatokon. De azért nem a középkorban élünk, tehát a harmadik évezredben ilyen adatromlást ne egy influenzajárvány okozzon, hanem tisztességes egészségügyi viszonyokkal, tisztességes családtámogatási rendszerrel érjük el legalább azt, hogy aki a nehéz körülmények között gyermeket akar vállalni, az megtehesse Magyarországon, aki nehéz körülmények között életben kíván maradni, ahhoz a magyar egészségügy minden segítséget meg tudjon adni. [[12.50]] De azt is látnunk kell, hogy a kivándorlási spirál egyik eredője az önálló otthon megszerezhetetlenségének érzete, ennek mivolta. Éppen ezért a kormány évek óta - nem csak az önöké, minden korábbi kormányzat - adós egy olyan átfogó otthonteremtési stratégiával és államilag támogatott bérlakás-építési programmal, amelyhez a Fidesz-KDNP majdnem végig kétharmados többséggel öt év alatt sem jutott el. Egy olyan programra gondolunk, ahol magyar kivitelezők a bérlés lehetőségét biztosítanák a piaci árakhoz képest nagyon nyomott áron magyar fiatalok számára, akik most azt látják, hogy a KSH szerinti átlagfizetésükből 10, 15 vagy akár 20 év alatt sem tudnak önállóan kiszorítani egy lakásra. Higgyék el nekünk, hogy több tízezren pusztán ezért vannak most külföldön! Őket egy tisztességes otthonteremtési programmal itthon lehetne tartani, sokakat haza lehetne hívni, életlehetőséget, kilátásokat, víziót lehetne biztosítani magyar emberek sokasága számára, de jelen pillanatban azt látjuk, hogy ezen hármas szorítás kapcsán a kormányzat bizonyítványa bizony kettes alá, miközben a Jászai téren és a Margitszigeten már táboroznak azok a menekültek, akiknek a kezelésével nem tudnak mit kezdeni. Ezek az emberek többen érkeznek adott esetben éves viszonylatban, mint ahány magyar gyermek összesen megszületik. És bizony ezek kijózanító statisztikai számok, hogy vannak olyan esztendők, amikor több menekült érkezhet az országba, mint ahány magyar gyermek itt összesen megszületik. Éppen ezért mondjuk azt, hogy a kivándorlási spirál megállítása, a népesedési viszonyok rendbetétele mellett a kormányzatnak kiemelten kellene koncentrálnia arra, hogy Magyarország határait megvédje, a magyar állampolgárokat is. Ezzel szemben azt látjuk az önök költségvetési tervezetében, hogy a Bevándorlási és Állampolgársági Hivatalnak több mint 300 millió forinttal kevesebb jut, mint a korábbi időszakban. Ezek alapján döntse el mindenki, hogy a kormányzat valóban cselekedni akar, vagy csak egy öncélú retorikai háborút folytat, ahol az utolsó helyre sajnos a magyar családok szorultak. Köszönöm a lehetőséget. [[Taps a Jobbik soraiban.]]"
8,u2020-12-07-178,OTHER,JOBBIK-frakció,-0.93896484375,2020-12-07,0.9947678446769714,"Tisztelt Elnök Úr! Tisztelt Ház! Bár nagy a kísértés, hogy az orgiákat övező hazudozásukról kérdezzem a kormánypárti képviselőket, azért itt volt egy érdekes miniszteri kiszólás: Varga pénzügyminiszter úr jelezte azt, hogy az idei költségvetési bevételek egy jó 1700 milliárdos nagyságrendekkel lesznek kisebbek a tervezettnél, emellett a költségvetési hiány is brutálisan elszállt, és azon uniós vétó terve, amit belengetett Magyarország Kormánya, nagyjából 2500 milliárd forintnyi uniós támogatás kiesését feltételezi, vagy ennyinek kérdőjeles a sorsa. Én magam azok közé tartozom, akik egyáltalán nem tekintik ingyenpénznek az Unióból ideérkező forrásokat, hiszen Magyarország a piacaival, a tagdíjával, a kieső vámbevételeivel azért a másik oldalát beletette ebbe a rendszerbe. Azt látjuk azonban, hogy miközben Magyarország Kormánya háborúzik most már mindenkivel a galaxisban, és a Szájer-féle Alaptörvényben a közpénz definícióját is úgy próbálja megváltoztatni, hogy a korrupciós csatornáit könnyebben tudja üzemeltetni, mégiscsak elfeledkezik egy nagyon széles társadalmi csoportról, mégpedig a magyar munkavállalókról, hiszen Orbán Viktor kormányfő szeptember közepére ígérte a második hullámos gazdaságvédelmi intézkedéseket, de ezzel mind a mai napig adós a kormány. Tállai államtitkár úr a leginkább adekvát személyiség a tekintetben, hogy megmondja, miért nem hozták ide ezt a csomagot. A magyarok kieső munkabérei tekintetében miért csak a munkavállalók 5, azaz öt százalékát tudták érdemben segíteni a nyugat-európai 25, illetve 30 százalékos példákhoz képest? A védekezési alapba miért fizetnek a bankok csak papíron? Miért nem fizetnek a multi cégek a közteherviselésnek megfelelő módon, miközben túlsarcolják az önkormányzatokat? Miért vesznek fel ennek nyakába 900 milliárdos devizahitelt? Egyáltalán meddig akarnak még háborúzni? A háborújuk árát meddig fizetik a magyar munkavállalók? És mikor szeretnének végre a legfontosabb feladatukkal foglalkozni, a magyar munkavállalók érdemi érdekképviseletével? Várom konkrét válaszait."
8,u2016-04-27-131,OTHER,JOBBIK-frakció,-0.970703125,2016-04-27,0.9956585168838501,"Tisztelt Elnök Úr! Tisztelt Ház! Napirend utáni felszólalásom címe az is lehetett volna, hogy „Ami a költségvetésből kimaradt”, mégis látható, hogy a következő hetekben rengeteget fogunk arról beszélni, hogy milyen nemzetstratégiai sorskérdések kezelését, helyretételét mulasztja el a kormányzat, miközben példának okáért a saját propagandaminisztériumára vagy a saját kommunikációs céljaira a korábbi összegeknek akár a tízszeresét vagy még többet különíti el. Elmondható, hogy egy olyan helyzetben, amikor 2014-ről 2015-re a népességfogyás üteme 35 ezerről 40 ezerre növekedett - még egyszer hangsúlyozom, éves szinten -, egészen elképesztő módon a kormányzat által benyújtott költségvetésben szinte semmi nem tükröződik abból az irányvonalból, ami Magyarország demográfiai-népesedési fordulatát idézhetné elő, és ami valóban stratégiai módon lenne képes elejét venni annak a katasztrófának, ami kibontakozóban van előttünk. Hiszen ez a katasztrófa egyenesen vezet a gazdaság kiszáradásához, a járulékfizetők lázadásához, továbbá ahhoz a jelenséghez, amely egyértelműen a különböző társadalombiztosításhoz kapcsolódó alapok összeomlásához vezet. Amikor járulékfizetők lázadásáról beszélünk, egyáltalán nem polgári engedetlenségi mozgalmakról van szó, hanem arról, hogy ilyen mennyiségű és tömegű járulékfizető - ennyivel kevesebb, mint kellene - egész egyszerűen nem lesz képes eltartani, életben tartani a megismert és most megismert szinten azokat a rendszereket, amelyek nélkül tisztességes életvezetés lehetetlen Magyarországon. A magyar gazdaságot tehát olyan pályára kellene állítani, ami lehetővé teszi számunkra azt, hogy fenntartható módon - még ha nem is nagyon szeretjük mi ezt a szót, mert nem fejezi ki azt, amit szeretnénk, de mégis megközelítőleg fenntartható módon - kiszámítható egészségügy, kiszámítható nyugdíjrendszer és kiszámítható életviszonyok álljanak rendelkezésre. Itt tűnik fel a hatalmas lélekbátorság-béli különbség a Fidesz-KDNP és a Jobbik között, hiszen a Jobbik nemcsak az alapvető élelmiszerek áfatartalmának teljes körben legalább 5 százalékra történő csökkentését javasolta, de az említett katasztrofális helyzet miatt Novák Előd képviselőtársammal a gyermeknevelési cikkek áfatartalmának csökkentését is számtalan alkalommal javasoltuk már. Nyilvánvaló módon nem várható el népesedési fordulat egy olyan országban, amely egész Európában a legbrutálisabban adóztatja mind a gyermekvállalást, mind a gyermeknevelést, hiszen ezekre a cikkekre Európában sehol nem találni 27 százalékos áfakulcsot, egyedül Magyarországon. Végre odajutottunk - hogy a készülő költségvetési tervezetről, pontosabban annak vitája kapcsán némi pozitívat is mondhassak -, hogy a kormányzat az áfacsökkentés tekintetében három-négy termékkör ismeretében az átlagos fogyasztói kosár, tehát az egyszerű emberek által megvásárolt termékeket illető fogyasztói kosár 6-7 százalékára kiterjedő módon néminemű csökkentést hajt végre. Szakmai számítások szerint teljes értékét tekintve ez a csökkentés nem ér fel csak egy félszázalékos vagy 0,75 százalékos összesített áfacsökkentéssel, tehát nagyon távol áll attól, amit a Jobbik teljes körű módon szeretne. Azt látjuk, hogy amit a kormány most javasol, az egy évre lebontva tudna ígéret szintjén annyi kedvezményt biztosítani a családoknak, mint a Jobbik teljes körű áfacsökkentése egyetlen hónap alatt tudna. Ekkora tehát a szakadék közöttünk. S azt is látjuk, hogy egy teljes körű áfacsökkentés sem rengetné meg a magyar költségvetést, mert számtalan pozitív hatásból kiindulva rengeteg váratlan költségvetési bevételt is keletkeztetne. Éppen ezért állunk értetlenül az előtt, hogy a kormányzat költségvetési tervezetében egy ilyen katasztrófahelyzetben, népesedési, közegészségügyi, kiszáradt gazdasági katasztrófahelyzetben miért ennyire bátortalan, miközben a saját vélt vagy valós sikereinek a kommunikációjára a többszörösét költi, mint eddig. Nem igazán akar az emberek mindennapi terhein könnyíteni, pedig a Jobbik csomagjának megfelelően lehetne. S hogy még egy tényezőt említsek, amit minden költségvetési vitában fogunk: az irányított reprodukciós folyamatok kiemelt támogatását, az úgynevezett lombikbébiprogram kiemelt támogatását a Jobbik elszántan addig fogja követelni több képviselőtársán keresztül, amíg érdemi elmozdulás nem következik be, hiszen egy népesedési katasztrófahelyzet közepén kutya kötelességünk minden lehetőséget megragadni. Tarthatatlan tehát, hogy amíg a brit gazdáknak brit korrekció gyanánt visszatérítést fizet Magyarország, tarthatatlan, hogy amíg az államadósság kamatterheit nem sikerült érezhető mértékben csökkenteni, addig egy és a legfontosabb tényezőre nem jut: a magyar családra és a vágyott magyar gyermekek világra jövetelére. A Jobbik mindent meg fog tenni azért, és igenis egy lelki-szellemi háborúba indul azért, hogy azok a költségvetési források, amelyek a magyar családokat megilletik, valóban oda kerülhessenek, ne pedig kormányzati propagandacélokra legyenek elkülönítve. Köszönöm a figyelmet. [[Taps a Jobbik soraiban.]]"
8,u2020-06-10-25,OTHER,LMP-frakció,-0.97314453125,2020-06-10,0.9959023594856262,"Köszönöm szépen a szót. Tisztelt Országgyűlés! A jövő évi költségvetés pontosan ott folytatja, ahol az idei abbahagyta. Ez a költségvetés a jövő felélésének a forgatókönyve; ez a költségvetés a bosszú forgatókönyve; ez a költségvetés a cserben hagyás forgatókönyve. A bosszú költségvetése, mert a kormány folytatja az önkormányzatok kivéreztetését és megbüntetését, mindezt politikai alapon. Ebből is látszik, hogy a Fidesz teljesen félreértette az októberi választások eredményét, azt a következtetést vonták le, hogy még inkább ki kell terjeszteni a hatalmukat. De Orbán Viktor ezzel nem az ellenzéki politikusokat bünteti; Orbán Viktor és kormánya ezzel a helyben élőket bünteti, mert nem marad pénz útfelújításra, óvoda- és bölcsődefejlesztésre, bérlakásépítésre, szociális támogatások kifizetésére vagy idősellátásra. A jövő felélésének a költségvetése, mert továbbra sem néz szembe a klímaválsággal; továbbra sem foglalkozik környezetünk védelmével; továbbra sem fektet az oktatásba elégséges módon; továbbra sem a zöld, válságálló munkahelyek megteremtésével foglalkozik. A mindenkori központi költségvetés világosan és egyértelműen megmutatja, hogy az aktuális kormányoknak milyen társadalomképük van, és megmutatja a kormány viszonyát a felső tízezerhez, megmutatja a viszonyát a középosztályhoz, és megmutatja a viszonyát a rászorulók százezreihez. A Fidesz az elmúlt tíz évben minden évben tudta emelni a tétet. Az általuk elképzelt ideális társadalomban vannak gazdagok, akiket támogatni kell, és vannak szegények, akiket el lehet felejteni. Sokan sokféleképpen elmondták már, mi a történelmi bűne a kormánynak, de annál világosabban semmi nem mutatja ezt meg, hogy soha Magyarországon ekkora különbség még nem volt szegény és gazdag között, mint ma. Az Orbán-kormány tizedik évében a szegény családba való születés és nevelkedés már eleve determinál, esélytelenség, kilátástalanság és reménytelenség a meghatározó. Ezért marad a jövő évi költségvetés a cserben hagyás költségvetése is. Tisztelt Országgyűlés! Teljesen egyértelmű, hogy a koronavírus-járvány okozta gazdasági válság az amúgy is kivéreztetett önkormányzatokat borzasztó helyzetbe hozza: elmaradó adóbevételek, csőd szélén lévő helyi vállalkozások és a járványvédelemmel kapcsolatos döbbenetes kiadások. [[12.10]] És ebben a helyzetben a kormány cserben hagyja az önkormányzatokat, sőt nemcsak cserben hagyja, megszorításokkal bünteti azokat, pedig az önkormányzatok ott állnak a frontvonalban az egészségügyi intézmények után azonnal. Mert megbirkóznak az idősellátással, a köztéri fertőtlenítéssel, elvégzik a védőfelszerelések beszerzését, hatósági karanténok kezelését, és a gyermekétkeztetésről, járóbeteg-ellátásról is mind-mind teljesen jó minőségben gondoskodnak. Ugyanakkor a kérdés az, hogy miért kell hogy emellett a maradék bevételeiket is elveszítsék. De a kérdés valójában és nyilvánvalóan nem az önkormányzatokról szól. Ez a forrásmegvonás azokról a rászorulókról szól, akiknek most különösen nagy szükségük lenne a segítségre a lakóhelyükön. Azokról a kárvallottakról szól, akik egyébként is a saját bőrükön érzik a gondoskodási válságot Magyarországon; azokról a kisvállalkozókról szól, akik, ha nem lenne az önkormányzati segítség, nem tudnák a vállalkozásukat fenntartani, mert a kormány szűk szórásába nem esnek bele adott esetben. A Fidesz nemzeti egységről beszél, de megint egészen mást tesz, mint amit mond. Ahogy az elmúlt tíz évben, most is csupán hatalmi logika áll minden mögött. Az önkormányzatiság október óta ellenség, amelyet tönkre kell tenni, és nem számít, hogy ennek az árát végül az emberek fizetik meg, akik helyben élnek, és azok az emberek, akik az önkormányzatok segítségére szorulnak. Budapesten megválasztott egyéni országgyűlési képviselőként pontosan tudom, hogy egy sikeres önkormányzat nem ellenség, hanem partner, márpedig ilyen válsághelyzetben különösen fontos, hogy a sikereset ne büntessük, hanem becsüljük meg. Becsüljük meg a ferencvárosi rendkívüli járadékot, a józsefvárosi szociális alapot, a budavári vállalkozástámogatásokat, és még sorolhatnám. De a kormány nem a megbecsülésben hisz, hanem a sarcolásban, a büntetésben. És eddig egyszer sem hallottunk arról, hogy az önkormányzatok finanszírozását hogyan, milyen formában szeretné rendbe tenni a kormány, vagy legalább hogyan stabilizálná, pedig olyan alapfeladatok ellátásáról beszélünk, mint a rászorulók lakástámogatásai, idősotthonok fenntartása, bölcsődék, óvodák fenntartása, orvosi felszerelések, maszkok beszerzése. A kormány tehát még ilyen válsághelyzetben is azt a rossz modellt követi, amit már egy évtizede folytat: ott segít, ahol nincsenek annyira bajban, és ott büntet, ahol segítségre lenne szükség. Éppen ez a modell az, ami egzisztenciális bizonytalanságban tart több százezer magyar családot, hiszen a Fidesz kormányzása alatt a felső középosztály vagy a felső rétege az országnak úgy-ahogy, de jobban jár, miközben a társadalom 90 százaléka sokkal rosszabbul. Ismétlem, tisztelt képviselőtársaim: a társadalom 90 százaléka, tömegek! Az új feudális berendezkedés árát megfizettetik a dolgozókkal, a bérből küszködőkkel, a magas, munkát terhelő járulékokon és a magas fogyasztási adókon keresztül. Ezt hívják úgy, hogy perverz újraelosztás. A kormány jövőre is tehernek és nehezéknek bélyegez magyar családokat, mert az ő világképükbe ők nem férnek bele. Nem vesznek tudomást a gyereküket egyedül nevelőkről, a tartós beteg vagy fogyatékkal élő gyereket nevelőkről, az idős rokonaikat otthon ápolókról. Az új feudális berendezkedés egyik legékesebb bizonyítéka a súlyos lakhatási válság is. Közel egymillió ember él albérletben, bérlakásban, diákok, fiatal családosok, közszolgálatban dolgozók, alacsony jövedelműek, devizahitel miatt lakásukat elvesztők, és a számuk csak nőni fog, hiszen az alacsony bérek miatt a legtöbbjüknek esélye sincs előteremteni az önrészt egy lakáshitelhez. Az általunk javasolt bérlakásalap albérlet-támogatás, lakásépítési áfa csökkentése jövőre is elmarad várhatóan, tovább mélyül majd a lakhatási válság. Mindezek azonban nem meglepőek, hiszen a kormány minden évben szűkíti azok körét, akik jól járnak a költségvetéssel, és egyre bővül azok száma, akiket az út szélén hagy a kormány, akik ott maradnak az egzisztenciális bizonytalanságban. Nekik biztosan nem lesz elég, hogy Orbán Viktor vagy bármelyik kormánytag kiáll, és azt mondja: mi nem hiszünk a munkanélküli-segélyben; pláne úgy, hogy jelen esetben nem is munkanélküli-segélyről, hanem munkavállalási támogatásról kellene hogy beszéljünk. Felháborító és mélységesen visszataszító, hogy a jövő évi költségvetés számai alapján a kormány lemondott több százezer magyarról, és csak annyit üzen nekik, hogy az éhbérért járó segélyt kapjátok pár hétig, vagy persze mehettek közmunkára, vagy Németh Szilárd toborzóirodájában lehet katonának jelentkezni. Azt csak csöndesen jegyzem meg, hogy az a fizetés, amit egyébként a Németh Szilárd által képviselt Honvédelmi Minisztérium biztosítani tud, nem éri el a magyar nettó átlagbér 50 százalékát sem. Hiába a hangzatos kijelentések, a számokból egyértelműen kiderül, hogy a Fidesz nagy munkahelyvédelmi programja a közmunka és a hadsereg, miközben a munkanélküliség drasztikusan nő. Ráadásul a foglalkoztatási adatok sem mondanak semmit önmagukban, lehet kozmetikázni a foglalkoztatási mutatókat, csakhogy közben tömegek süllyednek szegénységbe. Ma a munkavégzés nem véd meg a szegénységtől, a munkával szerezhető jövedelem nem garantálja a megélhetést, és ez jövőre is így marad. Tökéletes lakmuszpapírja ennek, hogy ma Magyarországon az állam a legrosszabb munkáltató, hiszen azok keresnek a legkevesebbet, akik az államnak dolgoznak. Jelenleg mindenki alulfizetett, aki a humán közszolgáltatásokban dolgozik, a közszféra általános és érdemi, legalább 50 százalékos béremelése a jövő évi költségvetésből is kimarad, pedig a források ott vannak, csak politikai akarat kellene hozzá. Kiszolgáltatott helyzetben maradnak a kisvállalkozások is, mert a kormány őket is cserben hagyta: gyenge mentőcsomag, elmaradt adókedvezmények, túlbürokratizált működési környezet, miközben a kormány bevallottan gazdasági válságra készül. De tudjuk, hogy kisvállalkozások, családi gazdaságok nélkül nincs erős gazdaság, ez viszont azt üzeni nekünk, hogy a Fidesz-KDNP-szövetség végleg lemondott az erős hazai gazdaság megteremtéséről. Egy gazdaság akkor erős, ha jól működő családi és kisvállalkozásokra épül, a kormány mégsem a kisvállalkozásokkal köt jövőre sem stratégiai partnerséget, hanem multinacionális vállalatokkal. A koronavírus-járvány egyik legfontosabb tanulsága, hogy az élelem, az energia, a tisztálkodás, a higiénia, a ruházkodás, az építkezés, a lakhatás és a mobilitás terén hazai vagy regionális keretek között kell kielégíteni a keresletet. A magát nemzetinek valló kormánynak tehát valódi patrióta gazdaságpolitikát kellene folytatnia, de nem azt teszi; azért nem, mert a multik markában van. Éppen ennek köszönhető, hogy a vállalkozások által elérhető támogatások jövőre is borzasztóan egyenlőtlenek maradnak. A multiknak kedveznek, a kisvállalkozások pedig nagymértékben kiszorulnak. Kis túlzással a kormány kétféle vállalkozást támogat jövőre: egyrészt a külföldi nagyvállalatokat, melyeket hatalmas adókedvezményekkel próbál idecsábítani, másrészt a Fidesz elképesztő nagy támogatásokat ad saját gazdasági hátországához tartozó cégeknek. Ők a jövő évi költségvetés nagy nyertesei, és sajnos szinte névre meg tudjuk nevezni őket, elég, ha Mészáros Lőrinc nevét vagy Szíjj úr nevét említem meg, de ez a felsorolás valószínűleg sokkal hosszabb lehetne. A koronavírus-járvány és a válság tehát megmutatta, hogy a gazdaságnak azon részei a stabilak, ahol a hétköznapi, alapvető szükségleti cikkeket gyártják és szolgáltatják. Itt nem csökken a kereslet válság idején sem, viszont itt a legnagyobb a baj, ha a világ túlfelén lévő termelésektől függünk. Éppen ezért van szükség válságálló, rendes bért adó munkahelyekre, de ezeket csak a helyi gazdaságban lehet előteremteni, a multiszektorban nem. Tisztelt Országgyűlés! A szegénység felszámolásának egyik leghatékonyabb eszköze az esélyteremtő oktatás megteremtése. De ha van harc, amit a Fidesz komolyan vett az elmúlt tíz évben, az az oktatás és közvetetten a magyar fiatalok jövője ellen indított háború. A plakáton lévő ellenségek sokszor váltakoztak, a bankoktól kezdve az államadósságon át, Soros Györgyön keresztül az egyébként a Fidesz által is támogatott brüsszeli vezetésig, de a kormány mindeközben soha nem lankadó lelkesedéssel verte szét a magyar oktatást. Felsorolni is nehéz lenne, hogy hány támadás érte a magyar oktatást az elmúlt években, mert volt itt minden, a forrásmegvonástól kezdve a röghöz kötésen át egészen a tandíjig. Igen, a tandíjig, pedig emlékeim szerint pont önök küzdöttek hangzatos szavakkal a tandíj ellen. Ma az oktatási rendszer ezer sebből vérzik, az egyik legnagyobb probléma mégis az oktatás szereplőinek méltatlan helyzete. Ma az oktatási rendszerben ugyanis méltatlan helyzetben van a diák, a szülő, de legfőképpen a pedagógus. A költségvetés vesztesei maradnak a pedagógusok. A költségvetés nemhogy az eddigi problémák megoldására nem alkalmas, hanem tovább fogja halmozni a problémákat. Tudjuk, látjuk, értjük: valójában kevesebbet fognak költeni az oktatásra. Valójában semmilyen érdemi előrelépés nem történik, az oktatás marad mostohagyerek; egy olyan mostohagyerek, amelyben megalázó körülmények és bármiféle anyagi megbecsülés, béremelés nélkül kell tanárainknak, oktatóinknak, oktatásban dolgozóinknak nap mint nap megküzdeni, hogy egyáltalán kréta legyen a teremben, hogy ne az iskolaközösségnek kelljen kifesteni az iskolákat, hogy a földrajzórára ne matematikatanár ugorjon be helyettesíteni, mert a fiatalok inkább kivándorolnak, mint hogy pályakezdő pedagógusok legyenek. [[12.20]] Újabb egyetemek kerülnek alapítványi működtetésbe, a kormányzati nyilatkozatok szerint az alapítványi modellváltás rugalmasabb, hatékonyabb munkavégzést jelenthet. Nagy baj, hogy a propagandaminisztériumban, ahol ezt kitalálták, hisznek ebben, hiszen ezeket a kifejezéseket akkor szokták használni, amikor bizonyosan rugalmatlanabb lesz a működés, a hatékony munkavégzés pedig nagyszámú elbocsátásokat is jelenthet. Tudjuk, hogy az alapítványi működéssel az intézmények emelni fogják az egyébként is a rendszer szerves részeként létező tandíjat, és kényük-kedvük szerint határozhatják meg az egyébként is alacsony ösztöndíjak mértékét. Nem meglepő, hiszen az intézményeknek maguknak kell megoldani a finanszírozásukat. A neoliberális gazdaságpolitikát folytató Fidesz azt üzente a magyar egyetemi szférának, hogy éljetek meg a piacról. Nem foglalkoznak azzal, hogy ezzel rengeteg szegény családból származó fiatalt szorítanak ki a felsőoktatásból, nem foglalkoznak azzal, hogy ezzel rengeteg oktató veszítheti el az állását, illetve rengeteg szak és szakirány szűnhet meg, nem foglalkoznak azzal, hogy ezzel a társadalmi esélyegyenlőség egy újabb területen kap hatalmas pofont. Tisztelt Országgyűlés! A koronavírus-járvány egyértelműen rámutatott arra, hogy a magyar gazdaság nem fenntartható és nem válságálló. Sok tízezer ember vesztette el a munkahelyét és ezzel együtt a jövedelmét is. A járvány arra is felhívta a figyelmet, hogy nem folytathatjuk ott, ahol a járvány előtt abbahagytuk. Orbán Viktor és a kormány néhány héttel az után, hogy még a klímaváltozás tényét is tagadták, az év elején hirtelen kizöldült, sőt azt is megtudtuk, hogy mindig is zöldek voltak. De aztán a nagy zöldre festésnek is befellegzett. A vírus beköszöntével a fenntarthatósági szempontok még kormányzati kommunikációs szinten is teljesen lekerültek a napirendről, annak ellenére, hogy a világ számos országában éppen a válság hatására választják a kormányok a zöld újjáépítést. A mi kormányunk mára teljesen egyértelműen valamiféle bolsevista trükként tekint az egész kérdésre, pedig a 2021-es költségvetésnek a zöld megújulást kellene szolgálnia. A koronavírus-járvány magával hozott egy gazdasági válságot, azonban a gazdasági válság mögött ott tornyosul a klímaválság és az ökológiai válság fenyegetése, tetézve a kibontakozó szociális válsággal. Fél évvel ezelőtt Orbán Viktor azt mondta, hogy 50 200 milliárd forintba kerülne a klímasemleges gazdaság működésére való átállás 2050-re. A 2021. évi költségvetésben viszont mindössze 35,3 milliárd forintot terveztek erre, s ez kevesebb, mint a miniszterelnök úr által megnevezett összegnek az ezredrésze. Botrányosan és tragikusan kevés. Jut viszont rengeteg pénz a fenntarthatatlan, káros, pazarló, a nemzeti érdekeinket sárba tipró beruházásokra, mint 118 milliárd a paksi bővítésre, 188 milliárd a kínai vasútra, 36 milliárd az autó-motorsport támogatására, 25 milliárd nagyvállalati beruházásokra. Látható tehát, hogy a kormány görcsösen ragaszkodik a paksi beruházáshoz, az évszázad legrosszabb üzletéhez, ami nem is az energiabiztonságról szól, hanem az oroszok könnyen felhasználható pénzéről. Ugyanis teljesen egyértelmű, hogy a Paksi Atomerőmű drága, felesleges és veszélyes, az atomenergia pedig nem a XXI. századról szól. Csak politikai akarat kérdése, hogy Magyarország is átlépe végre a XXI. századba. Ehhez az kell, hogy ne akadályozza a kormány a zöldenergia-termelést, oldja fel a szélturbinák telepítését ellehetetlenítő szabályozását. Tisztelt Ház! A miniszterelnök szerint egyetlen magyar sincs egyedül. Ez jól nézhet ki egy óriásplakáton, jól nézhet ki a propagandaminisztérium boszorkánykonyhájában, csak annyi köze van a valósághoz, mint kálomista embernek Szűz Máriához: semmi. Mert a kormány cserben hagyja az önkormányzatokat, az egyszülős családokat, a munka nélkül maradtakat, a dolgozókat, a hozzátartozójukat ápolókat, a pedagógusokat, a diákokat, a szülőket, az egészségügyi dolgozókat, a szociális dolgozókat, a közalkalmazottakat, a köztisztviselőket, a kisvállalkozókat, a családi vállalkozásokat. A kormány cserben hagyta a gyermekeink és unokáink jövőjéért aggódó tenni akarókat. Tisztelt Országgyűlés! Miközben a kormány is bevallottan gazdasági válságra készül, továbbra is azt a neoliberális gazdaságpolitikát folytatja, ami egy ilyen válság esetén a legveszélyesebb és legkártékonyabb. A kormány 2021-ben ott folytatja, ahol abbahagyta. Szándékosan tovább mélyíti a társadalmi különbségeket, a költségvetési forrásokat a zsarolási potenciáljának az eszközévé teszi, miközben torz és perverz újraelosztási rendszert alakít ki. Magyarország Kormánya jövőre sem ott segít, ahol a legnagyobb szükség lenne rá, a kormány jövőre sem érdem- és teljesítményalapon támogat, hanem politikai alapon, a saját hatalmi logikája szerint. Meggyőződésem, és az LMP határozott álláspontja, hogy teljes szemléletváltásra van szükség. A költségvetés során benyújtandó módosító javaslatainkkal is arra szeretnénk rávilágítani, hogy tényleg nem folytathatjuk ott, ahol abbahagytuk. Alapvetésünk, hogy mint ahogy a járvány egészségügyi vészhelyzete alatt a gazdasági válság során is maradjon az ember az első. Lépjünk a társadalmi igazságosság és a fenntartható gazdaság XXI. századi útjára! Köszönöm szépen."
