topic,speech_id,party,speaker_party,sentiment,speech_date,prob,speech
0,u2017-05-31-51,Fidesz-KDNP,Fidesz-frakció,0.77783203125,2017-05-31,0.16032767295837402,"Köszönöm szépen a szót. Tisztelt Elnök Úr! Tisztelt Képviselőtársaim! Sok minden elhangzott a vitában. Először is köszönöm a támogató megjegyzéseket, észrevételeket, véleményeket. Ilyen értelemben örülök annak, hogy a KDNP vezérszónoka, Hollik István kifejezte azt, hogy természetesen támogatja ezt a törvényjavaslatot annak minden előnyével, illetve magának a rendszernek a fenntartását a korábbi tapasztalatok és sikerek figyelembevételével. Józsa István felszólalását hallgatva a kritikus és a nőgyógyász összehasonlítása jutott az eszembe. A kritikus olyan, mint a nőgyógyász: ott keresi a bajt, ahol más az örömöt. Nyilvánvaló, hogy savanyú a szőlő a szocialistáknak, hiszen az ő időszakukban a sport kifejezetten a lenézett, lesajnált kategóriába tartozott. Össze tudnám számolni, de hosszú időt venne igénybe a lajstrom végigolvasása, hogy hány egyesületet tettek tönkre, hány kistelepülési csapat szűnt meg, és hány nagyegyesület jutott a csőd szélére annak az elfuserált politikának a következtében, amit a szocialisták folytattak 2002 és 2010 között. Csodálom, hogy egyáltalán szót mernek kérni, és csodálom, hogy egyáltalán mernek beszélni sportügyben a magyar Parlament falai között úgy, hogy nem omlik ránk a kupola, amikor ők azt mondják, hogy a sportot támogatják. Nem itt kell szövegelni, nem itt kell beszélni arról, hogy mi lett volna jó! Akkor kellett volna megcsinálni! Nem elherdálni a költségvetést, nem tönkretenni az országot, és nem tönkretenni a magyar sportot! Ha lajstromba vesszük az elhangzott észrevételéket, akkor gyakorlatilag az derül ki, hogy fogalma sincs Józsa Istvánnak arról, hogy hogy működik a társaságiadó-kedvezmény rendszer. Szilágyi György képviselő úr erre rá is világított, hogy beszél itt 500 milliárd forintról, de egyébként nem annyi, hanem 405 milliárd, amint elmondtam, a kiadott támogatási igazolások mértéke. Szilágyi úr nagyon helyesen mondta, hogy ez gyakran köszönőviszonyban sincs a gyakorlati felhasználással, hiszen ha ismerné Józsa István ezt a rendszert, akkor pontosan tudná, hogy a kiadott támogatási igazolás még nem garancia arra, hogy ezt fel tudja használni. Ez csak egy döntés a sportági szakszövetség részéről, hogy ő ezt a sportprogramot támogatja, és ehhez kiad egy olyan támogatási igazolást, ami alapján még a társaságiadó-kedvezményi támogatást be kell gyűjtenie az egyesületnek. S ahogy ez elhangzott Hollik István felszólalásában, itt komoly harc van, s nemcsak a sportegyesületek és a sportvállalkozások között, hanem például a kultúra, a filmgyártás és a sport területe között, hiszen a filmgyártás és a kultúra területén is van társaságiadó-támogatási kedvezményrendszer. [[12.30]] Tehát ha a konkrét felhasználást tekintjük, akkor a szocialistákat felhomályosítom, hogy a felhasznált adótámogatás mértéke, amit az egyeztetések során Brüsszel egyébként jóváhagyott és elfogadott, alig haladja meg a 100 milliárd forintot. Hiszen figyelembe kell venni az összes sportfejlesztésnél, hogy mennyi az önerő, amit hozzátesznek az egyesületek. Ez vagy 30, vagy 10 százalék, attól függ, hogy tárgyieszköz-beruházásról vagy fejlesztésről, vagy működésről beszélünk. És figyelembe kell venni a költségvetés számára az adók, járulékok formájában megtérülő forrásokat is. Tehát nem több száz milliárd vagy 500 milliárd forintos felhasználásról beszélünk, meg átláthatatlanságról. Tulajdonképpen nem tett mást Gúr Nándor, illetve Józsa István képviselő úr, ha szabad használni a minősítést ezek után a felszólalások után, mint meggyanúsított több ezer magyar sportegyesületet azzal, hogy bűnözők. Erről beszélt konkrétan, hogy bűntársak a felhasználásban, mert itt lopásról van szó. Miről beszélnek, uraim? El kéne menni, és körül kéne nézni a terepen. Beszélni kéne sportági vezetőkkel, beszélni kéne sportegyesületi vezetőkkel meg sportolókkal. Családok százezreit sértegetik a parlamentben ezekkel a felszólalásokkal. Szégyelljék magukat! Gondolkozzanak azon, hogy mit mondanak egy általános vitában csak azért, mert ők politikailag támadni szeretnék a kormánypártokat. Legalább vegyék a fáradságot, hogy fölkészülnek, és van fogalmuk arról, hogy miről beszélnek.Nem tudom, ki az a sportközgazdász, akire hivatkozik Józsa István, akinek az a véleménye, hogy ez az egész rendszer működésképtelen. Azt gondolom, hogy annak a sportközgazdásznak a diplomája körülbelül annyit ér, mint Mekk mester cégére. Nagyjából úgy kell leverni, abban az ütemben, mint ahogy azt a mesében láthattuk. Katasztrófa! Azt gondolom, hogy itt, a magyar parlamentben ilyen felszólalásoknak egyszerűen nincs helyük. De beszéljünk az érdemi törvényjavaslatról! Külön köszönöm Szilágyi képviselő úr konstruktív felszólalását, mert azt gondolom, hogy ellenzéki pártnak, amelyik egyébként magát hitelesnek gondolja, nagyjából így kell felszólalni. Persze, van egy alapvető kérdés, amiben nagyon örülök, hogy egyetértünk, ez pedig a sport támogatása. Ezt a Jobbik ki is fejezte, korábban is egyébként, a törvényjavaslat elfogadásánál. Az, hogy vannak kritikai észrevételei, teljesen természetes. Hiszen egyrészt más szempontból vizsgáljuk a világot, másrészt valóban akadhatnak olyan hibák egy törvényjavaslatnál, amikre előterjesztőként is nyitottak voltunk korábban is, és fogadtunk be módosító indítványokat például a Jobbiktól, de megjegyzem, a szocialistáktól is. Most is ugyanez az álláspontom, hogy érdemi vitát kell folytatni, és azokat a javaslatokat, amelyek előreviszik a törvényjavaslat hatékonyságát, be kell fogadni. Van néhány felvetés, amire mindenképpen szeretnék reagálni. Szilágyi úr is említette, mint a korábban szóló MSZP-s képviselők, hogy fideszes politikusokat ültettünk a sportszövetségek vezetésébe. Hát, tisztelt hölgyeim és uraim, aki részt vett életében már egy sportszövetség közgyűlésén, az pontosan tudja, hogy ott nem arról van szó, hogy egyenként fogjuk a küldöttek kezét, akik egyébként sportegyesületeket, sportvállalkozásokat képviselnek vagy éppen önkormányzatokat, melyik alapszabályban hogyan, hanem ők maguk döntenek és választanak.Nézzük a Magyar Olimpiai Bizottság legutóbbi közgyűlését! A Magyar Olimpiai Bizottságnak volt egy Fidesz-tag, fideszes polgármester elnöke. A közgyűlés tagjai úgy érezték, hogy lehetne jobban is vezetni a Magyar Olimpiai Bizottságot, és mást választottak helyette. Pedig az nem is kérdés, hogy Borkai Zsolt eredményei, ha megnézzük a négyéves olimpiai ciklust, bőven adtak volna okot, hogy ő folytassa elnöki mandátumát. De a közgyűlés úgy döntött, nyilván kellő mérlegelés után, hogy ezzel egy más személyt fog megbízni.Nem arról van szó, hogy kézi vezérléssel működtetünk mindent. Ha ezt gondolják, akkor nagyon távol állnak az igazságtól. Hogy sportegyesületek tízezreit tudja Magyarországon a kormány kézi vezérléssel irányítani?! Kérem szépen, ettől olyan távol vagyunk, mint Makó Jeruzsálemtől.Az, hogy piacképes sportágakról beszélhetünk vagy sem, ebben teljesen igaza van, képviselő úr. Valóban az a célja az egész társaságiadó-támogatási rendszernek, hogy ezek a csapatsportágak a piacon is önállóan megélni képes sportvállalkozások vagy sportegyesületek legyenek. Azt gondolom, a következő ötéves ciklus végére ezt el is fogják tudni érni, hiszen így épülhet föl a sportgazdaság, hogyha abban olyan szereplők vannak, akik képesek piaci körülmények között is megélni. És abban is igazuk van, Hollik képviselő úrnak is meg Szilágyi képviselő úrnak is, hogy persze, sokkal többet kellene áldozni, és sokkal nagyobb marketinget kellene kifejteni, sokkal erősebb és hatékonyabb imázsépítést kellene folytatni. De azt gondolom, mindennek van egy íve, minden folyamatnak. Először el kell kezdeni az alapoknál. Ha nincs infrastruktúra, ha nincsenek meg a megfelelő létesítmények, akkor nem tudunk se brandet, se imázst építeni, se marketinget csinálni. Ha ezt a folyamatot elindítjuk, akkor, azt gondolom, ennek látható és kézzelfogható eredménye van, mint egyébként a labdarúgásban is, ahol szintén sokat támadják a labdarúgást, hogy miért van ilyen kevés néző. Ha megnézzük azt, hogy honnan indultunk a stadionfejlesztési program előtt, és hogy állunk most, akkor azt látjuk, hogy ez évről évre emelkedő tendenciát mutat. A közép-európai mezőnyben, mert nem hasonlíthatjuk magunkat Nyugat-Európához, hiszen nincs olyan fizetőképes kereslet, mint Németországban, Angliában vagy éppen Spanyolországban, akkor azt látjuk, hogy valahonnan valahová jutunk, valahová el fogunk érni. Nagyon bízom abban, hogy azok a sikerek, amiket a sportági válogatottjaink elértek az elmúlt időszakban vagy éppen az egyesületeink, klubjaink nemzetközi színtéren ezekben a csapatsportokban, azok igenis húzóerővel fognak bírni, és tovább fogják növelni a nézőszámot, tovább fogják növelni az utánpótlás-korosztály versenyzőinek létszámát. Ami pedig a strandröplabdát illeti, amiről még képviselő úr beszélt, hogy kis csúsztatást érez abban, hogy valóban elkelt minden jegy, azt kell mondjam önnek, képviselő úr, Londonban ugyanez történt. Londonban minden strandröplabda telt házas volt, és egy parádés belvárosi stadiont építettek föl egyébként, mert önmagában a sportág olyan, ami vonzza a nézőket. Hiszen viszonylag kevés olyan sportág van, ami alatt szinte végig zene szól, ahol egyébként tényleg a közönség is eufóriába tud kerülni egy-egy mérkőzésen. Azt gondolom, hogy mind a terem-, mind a strandröplabda sportágak számára egy nagyon komoly erősítést fog jelenteni az, hogy a társaságiadókedvezmény-rendszer részesei lehetnek a következő években. Tehát azt gondolom, tisztelt hölgyeim és uraim, hogy több tiszteletet kell tanúsítani azok iránt a sportági vezetők iránt, akik hosszú évtizedek óta küzdöttek azért, hogy a sportágak, a sportegyesületek, a sportvállalkozások egyáltalán életben tudjanak maradni az előző időszakban. Azt gondolom, hogy az elmúlt öt év, azok az ellenőrzések, amelyeket maga az Európai Bizottság hajtott végre, pontosan azt igazolják, hogy a rendszer átlátható, transzparens, minden egyesületnek a honlapján fönt van és elérhető, hogy mennyi támogatást kaptak, azokat milyen célra használták. Arról nem beszélve, hogy mind a kormány, mind a sportági szakszövetségek ellenőrzik, hogy azok a beruházások valóban megtörténtek-e. Van ez olyan 15 éves fenntartási kötelezettségük, ami, azt gondolom, garancia arra, hogy ezek a létesítmények hosszú távon is a magyar sport, a magyar sportolók érdekeit fogják kielégíteni. Tehát azt gondolom, hogy aki támogatja ennek a törvényjavaslatnak az elfogadását, az a magyar sportért, a magyar emberekért fog tenni. Ha ez a rendszer fönn tud maradni, akkor ugyanolyan sikeres lesz a következő öt évben is, mint volt az elmúlt öt év során. Köszönöm szépen a figyelmet, és várom a támogatásukat. [[Taps a kormánypárti padsorokban.]]"
0,u2015-06-29-197,Fidesz-KDNP,Fidesz-frakció,0.76611328125,2015-06-29,0.01956798881292343,"Elnök Úr! Tisztelt Ház! 130-150 ezer nappali tagozatos diák dolgozik minden évben diákszövetkezeti keretek között. Ez egy igazi magyar megoldás, az Európai Unió egyetlen más országában sincs ilyen intézményrendszer, ez a nyolcvanas évek közepétől alakult ki, és nagyon jó szolgálatot tesz számtalan fontos probléma megoldásának a segítésében. Először is, a nappali tagozatos hallgatóknak több mint a fele megfordul a diákszövetkezetekben, és biztonsággal ott munkát vállal. Ez azért hasznos, mert segíti őt abban, hogy részben a tanulmányait finanszírozza, részben pedig saját kontójára, még akkor is azt tudja mondani - én magam nagyon sok szövetkezeti diákkal találkoztam, akik adott esetben megengedhették volna maguknak, hogy a szüleiktől pénzt kérnek, de azt mondták, hogy nem, ők szeretnék a nyári vakáció költségeit a saját maguk által megkeresett pénzből finanszírozni. Tartást ad nekik, úgynevezett munkaszocializációt jelent, hiszen segíti őket abban, hogy még védett diákként, de a való életben megtudják, hogy milyen az, amikor az embernek főnöke van, milyen az, amikor a főnök utasítását végre kell hajtani akkor is, hogyha ez neki nem tetszik, milyen az egyébként, ha munkatársakkal kell együtt dolgozni. Számtalan nagyon fontos tapasztalatra tesznek szert. Arról nem beszélve, hogy teljesen általános az a jelenség is, a diákoknak mintegy 20 százaléka olyan munkahelyen helyezkedik el, amivel korábban, még diákszövetkezeti tagként, diákként kapcsolatba került. Tehát nyilvánvaló, hogy mind pénzkereset szempontjából, mind a munkaszocializáció szempontjából ez az intézmény nagyon jól működik. Van azonban jó néhány anomália, amivel meg kell küzdeni ezen a területen, hiszen napnál is világosabb, hogy tekintettel arra, hogy a kormány preferenciát ad például bizonyos társadalombiztosítási költségek fizetése esetén a diákszövetkezeteknek, hiszen egyébként a diákszövetkezeti tag mint nappali tagozatos hallgató, rendelkezik társadalombiztosítási viszonnyal, nappali tagozatos hallgatóként is két viszonyrendszer után nem akar a kormány fizettetni, tehát világos, hogy preferenciát ad, ezért valóban, a munkaerőpiacon - nem a kölcsönzők piacán, tehát az MSZP ezt rosszul tudja, illetve sokszor kever mindenfélét, ebben az esetben is nem pontosan tudja, hogy mi a különbség a munkaerő-kölcsönző és a diákszövetkezetek között; de nem baj, szerencséje az országnak, hogy nem ők kormányoznak, mert ha ennyi mindent összekevernek, abból tényleg komoly baj lehet. De ha az ellenzék összekeveri a diákszövetkezeteket a munkaerő-kölcsönzőkkel, abból olyan nagy baj nincsen, legfeljebb csak nem egészen világos, hogy miről beszélnek. Visszatérve, önök is tudják, hogy a munkaerő-kölcsönzés mint sajátos magyar foglalkoztatási jogviszony, ezen kormány által szintén preferált, a diákszövetkezetek szintén, mert szerettük volna az atipikus, de a munkaerőpiac rugalmasságát nagy részében fokozó foglalkoztatási jogviszonyokat is támogatni. Ez egyébként ahhoz nagyon fontos, hogy azok a vállalatok, amelyek szervezett keretek között tudnak foglalkoztatni, de nagyon sokszor bizonyos idényjellegű vagy ilyen kampányjellegű a tevékenységük, akkor a munkaerő-kölcsönzőkön keresztül tudnak nagyobb foglalkoztatást megvalósítani, ami mindenkinek jó. Valóban, korábban én magam is benne voltam abban a törvénymódosítás-kezdeményezésben, ami egyébként a munkaerő-kölcsönzőknek bizonyos lehetőségeket adott. Egyébként, hozzáteszem, ott is megvalósítottuk azt, hogy a munkaerő-kölcsönzés esetén is érvényesüljön a minimálbér, csak miután ez egy vállalkozási jogviszony, ezért összetettebben lehet szabályozni. De megvallom őszintén, tisztelt Ház, kedves képviselőtársak, azt azért nem tudtam volna kitalálni, hogy vajon egy magát baloldalinak valló párt, az MSZP hogyan tudja addig csűrni-csavarni az érveket, amíg egyébként egy, a diákok számára is a minimálbért biztosító törvényjavaslatot végül is nem támogatnak. De sikerült, tehát ilyen értelemben a feladatot megoldotta az MSZP, bár ezzel egy kicsit össze kellett keverni a dolgokat, de lelkük rajta. Nyilvánvaló, hogy az a modell, amivel mi dolgoztunk, ami mellé egyébként - hozzáteszem, ez is ritka fordulat - a HÖOK országos vezetése odaállt, mert érezték, hogy mi azt akarjuk, hogy a piaci verseny ne kényszerítse a diákszövetkezeteket olyan vállalásra, amiben a szövetkezeti tagoknak még a minimálbért sem tudják azért a munkáért kifizetni, amit adott esetben egyébként a munka törvénykönyve alá tartozó jogviszonyban minimálbérért csinálnak. Tehát mi szerettük volna, hogyha a diákszövetkezetek a minimálbért egyébként tudják biztosítani. És valóban, erre van egy képlet, hiszen nyilvánvaló, hogy a diákszövetkezeteknek van egy működési költsége, és megvallom őszintén, de nézzenek utána, a diákszövetkezeti szövetségek - kettő van belőle - mindkét szervezetét megkérdeztük, hogy mennyi az a működési költség, amit el tudnak fogadni, és ez a 15 százalék. Ez egy kompromisszum. Tehát az általam benyújtott törvényjavaslat eredeti változatban ezt a képletet is tartalmazta volna, hogy valóban, ez garantálja azt, hogy a diákszövetkezeti tagoknak a minimálbért ki kelljen fizetni. Hozzáteszem, az egyeztetések alapján az NGM, a Nemzetgazdasági Minisztérium jelezte, helyesebb, hogy ha már a minimálbér meghatározásánál tartunk, és ezt a diákszövetkezeti foglalkoztatási szektorra is szeretnénk kiterjeszteni, akkor alkalmazzuk a minimálbérnél egyébként szintén alkalmazandó jogi formulát, amit - mint tudjuk - nem törvény szabályoz, hanem egy kormányrendelet. Pontosan azért egyébként, mert a magyar jogalkotási törvény és a magyar jogalkotási rend a matematikai képletekben megnyilvánuló jogalkotást rendeleti szinten utasítja szabályozni, mert egyébként erre voltak korábban legfelsőbb bírósági jogegyesítési, alkalmazási, illetve alkotmánybírósági utalások, hogy ha ilyet akar a törvényhozás, azt utalja kormányszintre, ezt pedig kormányrendeletben kell szabályozni. Pusztán erről van szó, amikor a 15 százalékot emlegetik a kedves szocialisták. És lelkük rajta, majd magyarázzák el ugyanezen bonyolult érvek alapján a diákoknak, hogy a szocialisták miért nem támogatták azt, hogy egyébként a diákminimálbér járjon a diákszövetkezeti tagoknak. Csak vigyázzanak, kedves szocialista képviselőtársak, mert a diákok talán kevésbé udvariasak, és nem biztos, hogy figyelembe veszik azokat a kötelező udvariassági formákat és tiszteletet, amit adott esetben egy parlamenti vitában illik betartani. Tehát nagyon könnyen megkapják, ami a valóság, hogy kedves szocialisták, önök beszélnek a haverokról, amikor az önök szombathelyi szocialista alpolgármestere, egyébként a valamikori képviselőtársunkkal - Isten nyugosztalja -, Kiss miniszter úrral egyébként megszervezték a diákszövetkezetek szocialista lenyúlását, ebből finanszírozva a Mozaik-klubokat meg a Fiatal Baloldalt. Majd járjanak utána! És egyébként ez mélyen felháborította a diákokat, mert azt mondták, hogyha már egyébként munkalehetőséget ők a saját munkájukkal pénzt keresvén kapnak, akkor ne kelljen már a szocialista baloldali ifjúsági klubéletet finanszírozni belőle. Csak nem lehetett, ugye az volt a feltétele, Coca Cola-szerződés, mások. És ezt a diákok pontosan tudják, tehát nehogy majd megkapja adott esetben Gúr Nándor képviselőtársam, hogy kedves Gúr úr, nekünk ne papoljon a haverok által lenyúlt piacról, mert önök nyúlták ezt le először, önök vezették be. Egyébként a mi konstrukciónk mindenkire vonatkozik, az, amit mondanak, tökéletes képtelenség, mert egyébként a vállalási ár fogja eldönteni, hogy adott esetben ki kap egy munkát, nem az a korábbi rendszer, amiben önök Kiss Péter miniszter úr vezetésével, mondom, és a szombathelyi szocialista alpolgármester vezetésével megszervezték annak idején ezt a rendszert. Mert ez így működött, kedves képviselőtársak, de ezt önök pontosan tudják. Majd a Fiatal Baloldalt kérdezzék meg, hogy hogyan voltak finanszírozva annak idején, a boldog időkben a Mozaik-klubok. Úgyhogy nyilván a szocialisták most is magukból indultak ki természetesen. Azt is lehetett tudni, hogy megyénként kik azok a szocialista aktivisták, nálunk Németh úr, Hajdú-Bihar megyében, akik ezt a hálózatot szervezték. Nekünk ilyen hálózatunk nincs, nem is lesz. Mi szeretnénk, hogyha a fiatalok egyébként munkához jutnának, egyébként tudnának dolgozni. Senki nem akarja lenyúlni a diákszövetkezeteket. Egyébként ezt nem is lehet, mert számtalan diákszövetkezet van, ahol egyébként a tagsági viszony úgy keletkezik, hogy oda be kell lépni tagként, és az a helyzet, hogy diák jogviszonyban lehet belépni, tehát önmagában az, amit önök állítanak, az képtelenség. Viszont, engedjék meg [[Az elnök a csengő megkocogtatásával jelzi az idő leteltét.]] annyit hadd mondjak, nagyon örülök annak, hogy egy ilyen lehetőség a diákok számára kinyílik, rendelkezésre áll. Kérem a kormányt, hogy a kormányrendeletet minél előbb fogadja el és tegye közzé, és a diákok is kapják meg a diákminimálbért, még akkor is, hogyha a szocialisták ezt nem fogják támogatni, mert ők egyébként nem értenek azzal egyet, hogy a diákok a munkájuk után minimálbért kapjanak [[Az elnök ismét csenget.]] , úgy, ahogy egyébként bármilyen más munkavállaló. Köszönöm szépen a figyelmet. [[Taps a kormánypártok soraiból.]] [[17.30]]"
0,u2021-05-18-58,Fidesz-KDNP,KNDP-frakció,0.744140625,2021-05-18,0.9944092631340027,"Köszönöm a szót. Tisztelt Elnök Úr! Tisztelt Országgyűlés! Képviselőtársaim! Tisztelt Államtitkár Úr! Egyetértek az előttem szólókkal abban, hogy egy nagyon fontos témát, egy nagyon fontos törvényjavaslatot tárgyal az Országgyűlés most ezekben az órákban. Azt gondolom, egy ilyen törvényjavaslat vitájának a kezdetén köszönetet kell mondani a szülőknek, hogy az elmúlt egy évben helytálltak az otthoni tanításban, az otthonmaradásban, a gyermekeik nevelésében, és ez fokozottan igaz az egyszülős családokban a szülőkre, hiszen ott még nagyobb volt a teher, ott nem oszlott ketté az a teher, amit a járvány és a magyar emberek egészségének megóvása érdekében bevezetett korlátozó intézkedések és például a közösségi élet, a szakkörök, a sportesemények vagy éppen az iskola ilyen módon való hiánya vagy digitálisra való átállása okozott. Úgyhogy innen is szeretnénk köszönetet mondani a szülőknek. Abban, hogy ez egy fontos vita Z. Kárpát képviselőtársam is azt mondta, hogy ez egy fontos téma, fontos vita , én egyetértek. Kár, hogy több baloldali frakció úgy döntött, hogy nem vesz részt ebben a vitában, és nem fontos nekik eléggé az egyszülős családok kérdése, akár a Párbeszédnek, akár a Gyurcsány-pártnak, akár az LMP-nek nem fontos annyira ez a kérdés, hogy vegyék a fáradságot, és hozzászóljanak ehhez a vitához. Azt gondolom, ez egy nagyon előremutató és fontos törvényjavaslat, olyan döntéseket, olyan irányokat tartalmaz, amelyek segíteni fogják az egyszülős családokat. Sokszor vitatkozunk Z. Kárpát képviselőtársammal arról, hogy ő termelési jelentésnek hívja a tényeket. Mi tényeket soroltunk fel a magyar családtámogatási rendszer elmúlt 10-11 évéből, ő ezt mindig lekicsinylően, lenézően termelési jelentésnek hívja, pedig, tisztelt képviselőtársam, ezek a tények, amelyeket államtitkár úr és képviselőtársam is felsorolt. Nagyon szeretném kiemelni azt, hogy ebben a témában nem mehetünk el szó nélkül amellett, hogy kedvező fordulat, kedvező tendenciák mutatkoznak meg a magyar társadalomban. Ha például az egyszülős családokról beszélünk, akkor el kell azt mondani, hogy örömteli az, hogy 60 éve nem látott mélységben van a válások száma Magyarországon, jelentősen csökkent 2010-hez képest a válások száma. Így tehát az a reményünk és a tendenciát látva azt reméljük, hogy ez folytatódni fog , hogy évről évre egyre kevesebb családban történik meg az, hogy valamilyen okból külön kell válniuk a szülőknek, és évről évre egyre kevesebb család lesz érintett majd az egyszülős családdá válásban. Azt gondolom, ez örömteli, mint ahogy az is örömteli, hogy a házasságkötések száma is a duplájára növekedett 2010-hez képest. Demográfiai, népesedési kérdésekben sokszor vitatkoztunk már, és szerintem fogunk is Z. Kárpát Dániel képviselőtársammal. Én sosem használtam a „trendforduló” szót, ugyanakkor Magyarországon a gyermekvállalási kedv 24 százalékkal nőtt 2010 óta volt honnan! Volt honnan, hiszen nagyon alacsony adatról beszélünk a 2010-es gyermekvállalási kedvet mutató termékenységi rátánál, de azt kell elmondanunk, hogy ez Európa legjobbja. Senki nem mondta, hogy ez a cél, vagy hogy ez tökéletes, ezzel meg lennénk elégedve, sőt szerintem kormánypárti politikusoktól olyan dolgokat tud idézni, mindannyian azt mondtuk, hogy tovább kell ezen az úton menni, még tovább kell növelni a gyermekvállalási kedvet, még jobban segíteni kell a szülőket ahhoz, hogy a kívánt gyermekek megszülethessenek. De az, hogy 2010 óta 24 százalékkal nőtt a gyermekvállalási kedv, és ezzel éllovasok vagyunk az Európai Unióban, azt gondolom, pozitív tendenciát, biztató jeleket mutat, és fontos, hogy ha a biztató jelek mögött eredmények, emberi döntések vannak, akkor tovább folytassuk, segítsük azokat a döntéseket, amelyeket meghoztak a magyar családok a gyermekvállalásukat illetően. A „nők 40” kérdését is idehozta a képviselőtársam, amit, ugye, ő nem szavazott meg, de idehozta a családtámogatási költségvetést, amelyről én is szerettem volna szót ejteni, hiszen holnap kezdődik a 2022-es költségvetés vitája, amelyben most már a 2010-es, utolsó baloldali költségvetéshez képest háromszor akkora összeg szerepel a családtámogatások tekintetében: 960 milliárd forint volt az az összeg, amit az utolsó szocialista-baloldali kormány a családokra kívánt költeni, de a jövő évi költségvetésben, ha a mostani formáját megőrizve elfogadja a parlament, akkor háromszor ekkora összeg áll majd a családtámogatásra rendelkezésre. [[13.50]] Képviselőtársam, azt a vitát le lehet folytatni, hogy ki mit számol bele a családtámogatások rendszerébe. Javaslom képviselőtársamnak, aki minden európai parlamentet és európai kormányt annyira szakmainak nevezett és csak a magyar kormányra mondta, hogy politikai alapon dönti el, mi van benne a családtámogatási rendszerben, a többi európai kormány pedig elképesztően szakmai, hogy nézze meg, például Angliában, de számos nyugat-európai országban, így Belgiumban vagy Hollandiában beleszámítják a családtámogatások rendszerébe a különböző fizetett szabadnapokat, amelyeket apasági, anyasági szabadságként vesznek igénybe. Szerintem ez pusztán munkajogi, természetesen a családokat segítő, de munkajogi kötelezettség, mégis beleszámolják a családtámogatások rendszerébe, így, ilyen beleszámolásokkal együtt tudjuk elmondani, hogy Magyarország GDP-arányosan a legtöbbet költi a családok támogatására. Azt gondoljuk, hogy a magyar családokat védeni, támogatni, segíteni kell, és erről szólt a 2010-es családbarát fordulat óta minden egyes döntésünk. Emlékezhetünk arra, hogy korábban mi történt, hiszen a ma már természetesnek tűnő családtámogatási intézkedések messze nem voltak elképzelhetők a Gyurcsány-érában, tudjuk, hogy leépítették a családtámogatási rendszert, megszüntették a lakástámogatási rendszert, a kedvezményes lakáshiteleket, a családi adókedvezményt, csökkentették a gyes időtartamát, és egyébként Európa-bajnok rezsiárakat fizettettek a magyar családokkal. Ki tudjuk mondani, hogy nagy átlagban, lényegében a Gyurcsány-kormány idején gyermeket vállalni egyet jelentett a szegénységgel. Teljesen megfordult ez azóta, 2010 óta, hiszen azt gondoljuk, hogy a magyar családok támogatásait, lehetőségeit folyamatosan bővíteni kell. Minden évben történik olyan bővítés, olyan lépés, amit ön nevezhet nem elégségesnek az ön kedvenc szavát idézve: fékezett habzásúnak , ön kritizálhatja különböző módokon ezeket a döntéseket [[Z. Kárpát Dániel: Na, terjed? Jogdíjat nem kérek.]] de mégis konzekvensen, 2010 óta folyamatosan bővítjük, szélesítjük a családtámogatási rendszert, és egyébként ezek közül a legtöbb intézkedés és legtöbb támogatási lehetőség elérhető az egyszülős családok számára is. Például [[Szi-lágyi György: Például a családi pótlék emelése!]] az otthonteremtési kedvezmények, például az autóvásárlási támogatás, például a családi adókedvezmény, például az otthonfelújítási támogatás vagy az ahhoz kapcsolódó kedvezményes hitellehetőség, számtalan olyan intézkedés van, amely széles körben a magyar családok mindegyikét tudja érinteni. Önök mindig a családi pótlékról meg segélyalapú családtámogatásokról beszélnek, de a családi adókedvezmény intézményét a jogosult családok 98 százaléka igénybe veszi, tisztelt képviselő úr. Ki tud mondani ennél szélesebb családtámogatási intézkedést? Azt gondolom, hogy ez a helyes irány. Emlékezhetünk arra, hogy a szocialisták idejében semmilyen segítséget nem kaptak a fiatalok a családalapításhoz vagy az önálló életkezdéshez, az egyetlen üzenet feléjük akkor az volt, hogy el lehet innen menni. Ez volt az életkezdéshez nyújtott szocialista baloldali támogatás. Háromszorosára növelték a gázárakat, megduplázták az élelmiszeráfát, a magyar családoknak 15-szörös gáz- és villanyáremelés miatt Európa legmagasabb rezsiárait kellett fizetniük, ezzel sanyargatták a magyar családokat. Magas volt a munkanélküliség, sok ember nem tudta eltartani a saját családját, és egyébként, ha már a témánál vagyunk, sok ember akkoriban, mivel az utcára tették és 12 százalékos munkanélküliséget hoztak össze a szocialisták, nem tudta a tartásdíjat sem fizetni. Pontosan tudjuk, hogy a kormány döntéseinek köszönhetően az egyszülős családok előnyt élveznek a bölcsődei felvételnél, magasabb összegű családi pótlékot kapnak, biztosított számukra az ingyenes, illetve kedvezményes intézményi gyermekétkeztetés, illetve külön helyeket biztosít a kormány számukra az Erzsébet-táborokban is. Itt szeretném megjegyezni, hogy örömteli a kormánynak a napokban bejelentett döntése, miszerint idén nyáron is, a járvány harmadik hullámának lecsengése után is lesz lehetőség Erzsébet-táborokra, lesz lehetőség sok ezer magyar gyermeknek és fiatalnak szép környezetben minőségi időt eltölteni pihenéssel. Szerintem rájuk fér, az elmúlt időszakban a digitális oktatás, a közösség hiánya miatt nagyon fontos lépés, az újraindítás egy lépése, hogy az Erzsébet-táborok újra várni fogják a gyermekeket, ahol egyébként külön kiemelt helyet kapnak az egyszülős családok gyermekei. A mostani törvényjavaslatról beszéltek már képviselőtársaim, illetve államtitkár úr is részletesen ismertette az általam abszolút támogathatónak tartott intézkedéseket. Képviselőtársam, Z. Kárpát Dániel beszélt arról, hogy talán a Jobbiknak is voltak már korábban javaslatai az egyszülős családokkal kapcsolatban. Nem tudom, képviselő úr járte már a pár éve megnyílt Egyszülős Központban, és láttae, hogy milyen fantasztikus munkát végeznek ott, milyen megható és erőt adó az a munka, amelyet a központ keretében az egyszülős családokért tesznek, és az a munka, szolgálat, amit nap mint nap végeznek, mennyi családnak tud egyébként segíteni. A mostani törvényjavaslat is egyébként például az Egyszülős Központba befutott tapasztalatok alapján készült, hiszen nagyon fontos, hogy a valós igényekhez, a realitásokhoz, az életszerűséghez alkalmazkodjon a jogalkotás is, ezért tudtuk a terepről összegyűjteni azokat a tapasztalatokat, amelyek alapján ez a törvényjavaslat megfogalmazásra került, és amelynek az a célja, hogy segítse az egyszülős családokat. A gyermektartásdíjjal összefüggő végrehajtási szabályok, a bírósági szabályok egyszerűsítése, az ügyintézés gyorsasága mindenképpen támogatható, azt gondolom. Minden olyan határidő csökkentése és az ügyintézés felgyorsítása, amely lehetővé teszi, hogy hamarabb megszülessenek a döntések, és ne sok hónapon, akár éven keresztül bizonytalanságban tartsa a szülőket és legfőképpen a gyermekeket, az mindenképpen támogatható. Az is támogatandó, hogy a különböző megelőlegezhető tartásdíjösszegek növelésre kerülnek, az is, hogy szigorúbban lépünk fel azok ellen, akik a tartásdíjakat nem fizetik, akik nem hajlandók a közös gyermeknevelés költségeibe beleszállni. Azt tudom mondani, tisztelt Országgyűlés, hogy ez a törvényjavaslat is egy újabb lépés abba az irányba, hogy a családbarát Magyarország kiteljesedhessen, egy újabb lépés, sokadik lépés a családok védelme, támogatása és segítése érdekében. Azt gondolom, közös nemzeti ügyünk, hogy a magyar családokat megvédjük, megerősítsük, támogassuk és segítsük. A társadalom alapja a család, a családra egy értékhordozó, értékteremtő közösségként tekintünk. Ezért csak azt kérem a képviselőtársaimtól, hogy támogassák ezt a törvényjavaslatot, amely segíteni fog több százezer egyszülős családon, szülőkön és az ezekben a családokban nevelkedő gyermekeken. Nekünk a gyermek az első. Köszönöm szépen. [[Taps a kormánypártok padsoraiból.]]"
0,u2021-06-07-17,Fidesz-KDNP,KNDP-frakció,-1.0,2021-06-07,0.20336034893989563,"Köszönöm szépen a szót, elnök úr. Tisztelt Képviselő Asszony! Tisztelt Ház! Ön azt mondta, hogy mi tíz éve folyamatosan visszautalunk a múltra, önök pedig, tisztelt képviselő asszony, 70 éve a múltat akarják végképp eltörölni. Soha semmiben nem vállalják a felelősséget, amikor saját kormányzásuk alatt saját miniszterelnökük bevallása szerint nem tesznek semmit; amikor nem tesznek az emberek javára; amikor csak kommunikációban bíznak; amikor már azt mondják, hogy messze túl vannak az ország teljesítőképességén; amikor beismerik, hogy az embereknek, az Európai Uniónak is folyamatosan hazudtak, és még a költségvetésük számai sem valósak, tisztelt képviselő asszony, akkor mondják önök azt, hogy a múltról nem szabad beszélni. Önök soha semmiért a felelősséget nem vállalják, ezért akarják a múltat végképp eltörölni, tisztelt képviselő asszony. De azt nagyon furcsállom, hogy akkor, amikor Magyarországot még Hans Kluge, a WHO európai regionális igazgatója is megdicséri, és a magyar orvosoknak, ápolóknak, az operatív törzsnek és a védekezésben közreműködő embereknek a teljesítményét méltatja, és azt mondja, hogy Magyarországon példaértékű oltási kampányt folytatnak, életmentő eszközként tekintenek a vakcinára, amelynek a kérdése túlmutat a geopolitikán, ilyen és hasonló mondatok jönnek világszervezeti vezetőktől szerencsére hónapok óta, akkor ön mégiscsak folyamatosan csak kritizálja a mai magyar védekezést, folyamatosan csak ellene próbál szólni. Márpedig a legfrissebb adatok alapján is Magyarországon már messze 54 százalék fölött van az átoltottság, miközben az Európai Unióban éppen hogy elérte a 40 százalékot, és az Amerikai Egyesült Államokat is megelőzzük, amely szintén 51 százalék alatt van, tisztelt képviselő asszony. Kevés olyan ország van ma a világon, ahol azok az emberek, akik be szeretnék oltatni magukat a koronavírussal szemben, egy elektronikus rendszerben ezt napok alatt meg tudják tenni; regisztrálnak, időpontot választanak, vakcinát tudnak választani, és pár napon belül meg is kapják a vakcinájukat. Ha önökön múlna, csak titkosított szerződések lennének a raktárakban, nem pedig vakcinák, amelyekkel az embereket be is tudjuk oltani, hiszen önök itt a parlamentben mindent, de mindent elleneztek, mindent, de mindent akadályoztak. Kamuvideókat, kamustatisztikákat készítettek, kamufotókat tettek közzé az interneten, hogy próbálják akadályozni a védekezést. Ön lebecsüli a magyar egészségügyi rendszert, a magyar kórházakat de Magyarországon az nem fordult elő, mint mondjuk, Olaszországban, hogy kórházi parkolóban kellett volna lélegeztetni a betegeket nagyobb számban, nem invazív lélegeztetéssel. Az nem történt meg Magyarországon, mint Franciaországban, hogy kemoterápiás kezeléseket halasztottak el, és súlyos, életmentő műtétekre sem került sor, tisztelt képviselő asszony. Az nem történhetett meg, ami sok más közép-európai országban megtörtént, hogy külföldről hívott be orvosokat, ápolókat, mert nem volt elegendő. Az nem történt meg, hogy orvosoknak arról kelljen dönteni, hogy kinek jut lélegeztetőgép, és ki kapjon kezelést, mert bár önök végig támadták, de Magyarországon mindenkinek jutott lélegeztetőgép, mert a kormány ezeket beszerezte. [[13.50]] Önök viszont ennek a beszerzésnek minden egyes fázisát folyamatosan csak támadni tudták, semmiben sem segítettek. Egyszer nem mondták azt, hogy hogyan tudnának önök segíteni, hogy több vakcina érkezzen Magyarországra; egyszer nem mondták azt, hogy hogyan tudnának segíteni abban, hogy hogyan legyen több lélegeztetőgép. Semmi, de semmi segítséget nem nyújtottak a védekezés során, de itt a parlamentben is, a nyilvánosságban is és az Európai Parlamentben, Brüsszelben folyamatosan igyekeztek álhírekkel Magyarországot lejáratni. De szintén nem került sor arra, bár ön folyamatosan a magyar kórházakat bírálta, hogy kórházak étkezőiben kellett volna betegeket ellátni. Nem került arra sor, mint mondjuk, Spanyolországban, hogy a kórházakban annyira nem tudták ellátni a betegeket, hogy szállodákban kellett ellátni a betegeket. De ilyen Magyarországon nem volt, képviselő asszony, ön mégis folyamatosan a magyar kórházakat, a magyar orvosokat, a magyar ápolókat szidta. Magyarországon nem történt meg az, ami Svájcban megtörtént, tisztelt képviselő asszony, hogy azt mondták az embereknek, a legjobb, ha előre végrendelkeznek, hogy pontosan hogyan is kezeljék őket, hogyha a járvány alatt kórházba kerültek volna. Ön mit szólt volna ahhoz ellenzéki képviselőként Svájcban, hogyha a kormány azt mondja, hogy az emberek már előre döntsék el, hogy kérike a kezelést, nem, milyen kezelést kérnek, milyen kezelést nem kérnek, hogyha a járvány ideje alatt a parlamentbe bekerülnek, mert a magyar orvosok, a magyar ápolók ebben a nagy nehézségben is derekasan viselkedtek, és minden magyar embernek az egészségét törekedtek megvédeni. De arra sem került sor, mint Görögországban, hogy vonatokkal szállították volna tömegesen a betegeket, mondjuk, a fővárosba, vagy ami például Belgiumban előfordult, hogy Németországba vitték át a betegeket, de ez több más országban is volt. Tisztelt Képviselő Asszony! Mi, magyarok közösen, közös erőfeszítéssel, azzal, hogy az emberek megváltoztatták az életformájukat, hogy nem találkoztak másokkal, még a rokonaikkal sem, az orvosok és az ápolók azzal, hogy nem törődtek magukkal, hanem bementek és gyógyítottak és kezeltek, és az operatív törzs, rendőrök és mindenki más összefogott, és igyekezett segíteni a védekezést, ezzel ezeket sikerült nekünk eltörölni. És ön nem megköszöni ezeknek az embereknek a munkáját, nem elismeri azt, hogy Magyarország sikeresebb volt ezeken a területeken [[Az elnök csenget.]] mint a többi ország, hanem folyamatosan támad, mert önt csak a politika érdekli, sem az emberélet, sem az egészség nem érdekli. Köszönöm szépen. [[Taps a kormánypárti sorokból.]]"
0,u2016-11-28-240,Fidesz-KDNP,Fidesz-frakció,-1.0,2016-11-28,0.2530750036239624,"Tisztelt Országgyűlés! Tisztelt Képviselőtársaim! Lassan nem telik el úgy egy hét, hogy valamelyik ellenzéki párt ne jelentse be, hogy mit fog majd csinálni a választási győzelmüket követően. Persze, egyelőre viszonylag messze vannak a választások, és a jelenlegi felmérések sem az ellenzék győzelmi esélyeit vetítik előre, de ez nem zavarja az ellenzéki pártok képviselőit, sulykolják a maguk igazát, miközben megpróbálják lejáratni a kormánypártok képviselőit mindenféle előrángatott ügyekkel. Eleve abszurd, amikor a lejáratás és számonkérés az MSZP vagy a DK oldaláról érkezik, hiszen volt alkalmunk megismerni módszereiket, nyolcéves országromboló és patyolattisztának egyáltalán nem mondható tevékenységüket. [[18.30]] Azonban annak is van egy diszkrét bája, amikor a Jobbik részéről fogalmazódnak meg az MSZP-hez vagy a DK-hoz hasonló megjegyzések, megbélyegzések. Olvashattuk jobbikos politikustól, ez talán most a vitában is megerősítést kapott, hogy az előző és a mostani ciklus kapcsán is az a tapasztalatuk, hogy az európai uniós pénzek felhasználása továbbra is a korrupció melegágyát jelenti Magyarországon. [[Szilágyi György: Így van!]] Jelenthetné persze a gazdasági növekedés megindítását, kreatív vállalkozói ötletek megvalósulását, munkahelyteremtést, innovációt, településeink fejlődését, térségeink gyarapodását, de a Jobbik egészen másra fókuszál, ha európai uniós pénzekről van szó, miközben először talán a saját házuk táján kellene söprögetni, ugyanis van mit söprögetni. Én a nagyon sok ügyből egyetlenegy ügyet szeretnék most kiemelni, talán a legnagyobb port felverő ügyet, ami Kovács Bélához kötődik. [[Derültség a Jobbik soraiban.]] A kémügy nyilvánosságra kerüléséig a politikus nevét jóformán senki nem ismerte az országban, ami persze nem meglepő, hiszen nem ő volt a Jobbik kampányarca, interjúkat nem nagyon adott, nyilvánosságot nem nagyon vállalt. Bár szürke, de nem jelentéktelen politikusa a pártnak. Magyarországra történő visszatérése után rövidesen belépett a Jobbikba, megalakította a párt külügyi bizottságát, és a Jobbik által alapított Európai Nemzeti Mozgalmak Szövetségének kincstárnokaként is működött. 2014 májusában került nyilvánosságra a hír, hogy a Legfőbb Ügyészség az Európai Unió intézménye ellen, Oroszország javára folytatott kémkedés gyanúja miatt Brüsszelnél kezdeményezte Kovács Béla jobbikos EP-képviselő mentelmi jogának felfüggesztését. A politikus ellen 2014 áprilisának elején az Alkotmányvédelmi Hivatal tett feljelentést. Ha kiderül, hogy igazak a gyanúsítások, és Kovács tényleg az oroszoknak dolgozott, akkor akár nyolc év börtönbüntetést is kaphat. Bár szürke, de nem fukar politikusa Kovács Béla a pártnak. Az Állami Számvevőszék a Jobbik 2009-2010-es gazdálkodásáról szóló jelentésének talán legérdekesebb megállapítása a tagdíjakra vonatkozott. A bizonylatok szerint 2009-ben a tagdíjak 98,6 százaléka, 2010-ben 93,6 százaléka egy tagtól származott. Ez azt jelenti, hogy 2009-ben 3,7 millió, 2010-ben pedig több mint 8 millió forintot egyetlen személy, egyetlen párttag vitt a Jobbikba. Utóbbi esetben tudható, hogy ez a magánszemély a kémkedéssel vádolt Kovács Béla volt. Kovács bőkezű támogatását még Vona Gábor is elismerte. 2016 szeptemberében újabb indítványt tett a legfőbb ügyész az Európai Parlament elnökének Kovács Béla jobbikos EP-képviselő mentelmi jogának felfüggesztésére. A politikust kémkedés mellett jelentős vagyoni hátrányt okozó költségvetési csalással és hamis magánokirat felhasználásával is meggyanúsították. A Központi Nyomozó Főügyészség 2017 januárjáig hosszabbította meg a Kovács Béla elleni, kémkedés gyanújával elrendelt nyomozás határidejét. Összefoglalva, visszatérve az eredeti kiindulási ponthoz, söprögetés ide vagy oda, de egyértelműen kijelenthetjük, hogy a magyar emberek brüsszeli képviseletét sem bízhatjuk a Jobbikra. És ha megengedik, akkor a konstruktivitás jegyében áttérnék Nógrád megyei kérdésekre, mert talán ez közelebb áll… A konstruktivitás jegyében. Elnézést, de a témához kapcsolódott mindaz, amit eddig is elmondtam. [[Derültség, közbeszólások a Jobbik soraiban.]] Tehát folytatnám, amit elkezdtem. Nógrád megye hazánk egyik leghátrányosabb helyzetű megyéje, viszont nagy a munkanélküliség, kevés a jól működő, prosperáló cég a megyében, országosan a legalacsonyabb az egy főre jutó GDP, és még mindig sokan keresnek boldogulást külföldön vagy fejlettebb térségekben. A rendszerváltást követően szinte minden ciklusban volt olyan kormányzati döntés, amely próbálta segíteni a megyét, támogatta a felzárkóztatási folyamat megindítását. Voltak kedvezőbb periódusok, és voltak lehangoló időszakok a megye életében. Bizakodásra okot adó, örömteli időszak volt 1997 és 2004 között, amikor is kiemelt támogatást kapott megyénk, ipari parkok jöttek létre, jelentős zöldmezős beruházások valósultak meg, munkahelyek létesültek. Sajnos, a 2004-et követő hat év már nem a felzárkózás folytatásáról, hanem a leszakadásról, a leépülésről szólt. 2010 adta meg az esélyt, hogy újra bátrabban tervezzünk, és sikeresen végigvigyük, majd lezárjuk a 2007-2013-as fejlesztési ciklust. Az előző hétéves európai uniós fejlesztési ciklusban néhány évnyi helybenjárást követően 2011-től gyorsultak fel az események, nyíltak meg nagyobb számban a pályázatok, és került felgyorsításra a rendszer. Az uniós források hatékony felhasználásának köszönhetően felgyorsult a 21-es út négysávosítási programja, megújultak városaink, jelentős árvízvédelmi, turisztikai, településfejlesztési projektek valósultak meg. Magyarán, megkezdődött Nógrád megye gazdasági felzárkóztatása, melynek folytatása kulcskérdés volt. Ezért is örömteli, hogy a 2014-2020-as fejlesztési időszakhoz kapcsolódóan eddig nem tapasztalt figyelmet és támogatást kaptunk. A terület- és településfejlesztési operatív program keretén belül ugyanis Nógrád megye 41 milliárd 130 millió forint, Salgótarján megyei jogi város pedig 9 milliárd 200 millió forint indikatív fejlesztési támogatást kapott. A megyének és a megyeszékhelynek megítélt támogatás fajlagosan a legtöbb a többi megyéhez vagy megyei jogú városhoz képest. Ehhez fog kapcsolódni a „Modern városok” program keretében a Salgótarján megyei jogú várossal történő megállapodás is, amely több fontos program megvalósulását fogja elősegíteni, bízunk benne, hogy a következő év elején ez realizálódni fog. Összességében elmondhatjuk, hogy valódi és kézzelfogható segítséget kaptunk, kapunk a kormányzattól, forrásvesztéssel pedig egyáltalán nem kell számolnunk szűkebb hazámban sem. Néhány fontos adatot megosztanék még a tisztelt képviselőtársaimmal. Jelenleg az összes megyei forrás körülbelül 75 százaléka van megnyitva. Csak szeretném jelezni, hogy a 2007-2013-as fejlesztési ciklusban regionális szinten jóval kevesebb forrás volt megnyitva. Hozzáteszem, hogy 2011-2012 magasságában gyorsultak fel a folyamatok, kerültek nagyobb számban megnyitásra források. Jelenleg Nógrád megyében 17 felhívás jelent meg, és körülbelül 300 darab beérkezett támogatási kérelmet kell feldolgozni. Elmondhatjuk, hogy nincs olyan forrásigény, legyen szó ipari terület kialakításáról, épületenergetikai fejlesztésről vagy foglalkoztatási paktumról, amely teljes egészében nem kerül majd felhasználásra. Természetesen számítunk a TOP forrásai mellett a kormányzat egyéb irányú támogatására is. [[Taps a kormánypártok soraiban.]]"
0,u2019-06-25-3,Fidesz-KDNP,Fidesz-frakció,-1.0,2019-06-25,0.325976699590683,"Tisztelt Képviselőtársam! Úgy látszik, hogy nem múlik el parlamenti nap anélkül, hogy egy fővárosi önkormányzati kampányt ne hallanánk az ellenzéki képviselőktől. [[9.10]] De az is tisztán látszik, hogy képviselő úr nem érti azt, hogy mi történt a múlt héten az Európai Parlamentben és az Európai Tanácsban, úgy, ahogy nem értette azt sem, hogy elnök úr mit mondott az előbb a parlamentnek és önnek címezve. Az rosszabb, ha nem akarta megérteni, mert ez azt jelenti, hogy tudatosan ferdíti el a tényeket, tudatosan próbálja meg félrevezetni az embereket, többek között akkor, amikor önhöz hasonlóan mások és ön is most szinte mantraszerűen hangoztatják azt, ami tisztán hazugság az önök szájából. Nem akarják tudomásul venni azt, hogy a magyar kormány klímavédelem területén mennyi mindent tett az elmúlt időszakban és tesz folyamatosan, például annak érdekében is, hogy a városban, a fővárosban élő embereket, ha egyfajta hőhullám ide is el fog érni, minél kevésbé érintse ez. Ha a mai felszólalásának egy igazán jó címet akart volna adni, akkor talán múlt időbe kellett volna helyezni ezt a címet, és azt kellett volna talán címül adni ennek a felszólalásnak, hogy „a szociális-liberális kormányzat hogy élte fel a jövőnket 2010 előtt”. Mert igazán az az időszak volt olyan, amelyik problémát okozott nekünk, és ami a jövő felélését jelentette. Az önök kormányzása volt az az időszak, amikor jelentősen nőtt a munkanélküliség, a gazdaság teljesítménye jelentősen csökkent, nagyon kevesen tudtak dolgozni, és volt olyan év, amikor a reálbérek csökkentek. Önök most azután, hogy egy nagyon komoly előrelépés történt ezeken a területeken, mind a foglalkoztatás területén, mind a munkanélküliség mutatószámai tekintetében vagy éppen a gazdasági fejlődés tekintetében, próbálnak olyan gondolatokat megfogalmazni, amelyek azt sugallják, hogy az emberek mást éreznek, mint a valóság. Nem akarok ideidézni egy olyan viccet, amelyik úgy fejeződik be, hogy „most nekem hiszele vagy a szemednek”, de tulajdonképpen arról van szó, hogy azt akarják az emberekkel elhitetni, hogy nem az a valóság, amit ők éreznek és látnak. De azon túl, hogy növekszik a foglalkoztatás, azon túl, hogy lépésről lépésre növekszik a gazdaság, azon túl, hogy emelkednek a bérek és nemcsak a nominális bérek, hanem a reálbérek is emelkednek , azon túl, hogy csökken a munkanélküliség, természetesen nem szeretném kikerülni azt a témát, amit ön idehozott a klímaváltozás területén. Szeretném újra leszögezni, bár tegnap szerintem négyszer vagy ötször hangzott el a kormány részéről az az önök állításával szemben megfogalmazott állítás, hogy a kormány mindent megtesz a klímavédelemért, mindent megtesz annak érdekében, hogy a klimatikus változások minél kevésbé érintsék a magyar polgárokat, és mindent, ami tőlünk telik, megteszünk annak érdekében, hogy a klímavédelem a legjobban, leghatékonyabban valósuljon meg Magyarországon. Hisz ki ne szeretne tisztább vizet, tisztább levegőt és elviselhetőbb klímát? Mindenki ezt szeretné, mi is ezt szeretnénk, és ennek érdekében teszünk nagyon-nagyon sokat. Például azzal, hogy az áramtermelésünk 60 százaléka ma is üvegházhatásúgázkibocsátás-mentes, ebből 50 százalékot az atomerőművünk produkál, és 10 százalékot jelent a megújuló energia. És amikor önök az üvegházhatásúgáz-mentes energia-előállításért kampányolnak, akkor fontolják meg, hogy például az atomerőművet támogassák, mert jelen pillanatban, a mai ismereteink szerint ez a leghatásosabb klímavédelem, az üvegházhatásúgáz-kibocsátás leghatékonyabban itt valósul meg. Ezen túl szeretnék még néhány adatot mondani önnek: hogy a kibocsátáscsökkentési vállalásunk 2030-ra 40 százalékos csökkentés az 1990-es időszakhoz képest, és ezt időarányosan nagyon jól teljesítjük, ez például azt jelenti, hogy a megújulóenergia-termelés részaránya terén a kötelező 13 százalék helyett 10,64 százalékot tűztünk ki magunk elé célul, amit már 2016-ban teljesítettünk, és egy kis átmeneti megtorpanás után újra előremutató fejlődés van ezen a területen. Emellett még azt is meg kell említeni, hogy a megújuló energia hasznosításán belül [[Az elnök a csengője megkocogtatásával jelzi az időkeret leteltét.]] a napenergia-hasznosítás az elmúlt időszakban jelentős mértékben nőtt. Épp a napokban tettek le egy jelentős beruházásként Kaposváron egy olyan alapkövet, amely nagyon komoly…"
0,u2015-03-19-85,Opposition,MSZP-frakció,0.57861328125,2015-03-19,0.021511871367692947,"Köszönöm szépen, elnök úr. Tisztelt Ház! Tisztelt Képviselőtársak! Tisztelt Biztos Úr! Dr. Székely László biztosi köszöntőjében kiemeli, hogy törekedett a folytatólagosságra és az állandóságra helyezni a hangsúlyt a beiktatását követő időszakban. A több mint 300 oldalas beszámoló elolvasása, kijelenthetem, hogy képviselőségem alig egy éve alatt talán az eddigi legizgalmasabb - ha lehet ilyet mondani - olvasmányai közé tartozott. Székely László így fogalmaz: „Egy igencsak vaskos kötetet tarthat ön a kezében, amely fontos lenyomata mintegy szociológiai jogállamunk honi állapotainak. Tanulságos olvasmány mindazoknak, akik tényleg ismerni akarják a magyar valóságot, szinte teljes keresztmetszete a társadalomnak, államnak, jognak, maga az élet, ha úgy tetszik. S persze az ügyek mögött, ne feledje, tisztelt olvasóm, mindig ott vannak az emberi sorsok.” Csak remélni tudom, hogy minden képviselőtársam elolvasta ezt a több mint 300 oldalas jelentést, és fontosnak is tartották, hogy ezt elolvassák. Ha kicsit cinikus szeretnék lenni, akkor a kormánypárti képviselőknek kötelezővé tenném, mint az iskolában a kötelező olvasmányt. Sajnálatosan látom, hogy ennek a jelentésnek a tárgyalásánál, amely alapvető jogokról szól, emberi sorsokról, ahogy biztos úr idézte, és olyan emberi sorsokról, amelyek megdöbbentik az olvasót, a Népjóléti bizottságból alig vagyunk itt néhányan. Én két mondattal jellemezném a jelentést: tombol benne az őszinteség, és látlelete az ország állapotának ez a több mint 300 oldalas jelentés. Már az események bemutatásánál világossá válik, hogy mennyire fontos a hivatala és a munkatársai számára a jogvédő civil szervezetekkel való együttműködés. A kormánypárti politikusoktól eltérően a beszámoló nagyon elismerően szól a jogvédő civil szervezetek munkájáról, és hosszasan ecseteli, elemzi a velük kiépített intenzív szakmai kapcsolatot. A jelentés, már többen elmondták előttem, öt fő területtel foglalkozik: a gyermekek jogait elemzi, nemzetiségi jogokat, az egészséges környezet védelmét, a fogyatékossággal élő személyek, illetve további, leginkább veszélyeztetett csoportok jogainak védelmét érintő ügyeket vizsgált. A hátulján található táblázatokat átnézve, Gúr képviselőtársam már elmondta, hogy 6977 esetben vizsgálódtak, és ha megnézzük a területi eloszlásokat, nagyon érdekes, hogy honnan érkeznek be a jogvédő szervezetekhez a panaszok. Ha Budapestet nézzük, 2042 esetben fordultak Budapestről, Pest megyéből 916-an, és ha azt vesszük, hogy hátrányos helyzetű, szegényebb megyékről beszélünk, akkor Szabolcs-Szatmár-Beregből 283 esetben fordultak, Borsod-Abaúj-Zemplén megyében 347, de ha a saját megyémet említem is, 281 esetben fordultak valamilyen jogvédő hivatalhoz, szervezethez. Nagyon tanulságos számomra, igaz, mondhatnánk azt, hogy Budapest a legnagyobb város, de láthatóan nagyon kevés az úgymond szegény megyékből jogorvoslati kérvényt benyújtó esetek száma. Azt gondolom, meg kellene vizsgálni, hogy miért is van ez. Vagy nem tudnak róla, vagy egyáltalán nem is tudnak odáig eljutni az emberek, hogy jogorvoslatot kérjenek a maguk számára. [[15.10]] A jelentés sokszor rámutat a veszélyeztetett társadalmi csoportok helyzetére, sokat foglalkozik - nagy örömömre - a gyermekeket érintő problémákkal és annak tapasztalataival. Megmondom őszintén, amikor legelőször elolvastam ezt a jelentést, elkezdtem jegyzetelni, és utána feladtam ezt a jegyzetelést, mert ugyanezt talán leírta volna az ember a könyv után, és volt egy olyan gondolatom, hogy meg kellene azt a parlamentben játszani, ha már a kormánypárti politikusok nem ülnek itt, hogy annak a néhány politikusnak, aki itt ül, elkezdeni felolvasni ezt a könyvet szóról szóra, betűről betűre. Mert tényleg látszik az, hogy a fideszes, KDNP-s politikusoknak ez a jelentés nem igazán fontos; ha fontos lenne, akkor most itt ülnének velünk, és elmondanák a véleményüket erről a jelentésről. A gyermekekkel kapcsolatosan részletesen kitér a jelentés a gyermekétkeztetésben tapasztalt hiányosságokra. Erre majd külön ki fogok térni. Több, gyermekeket vizsgált ügyben rámutat a jelentés a gyermekvédelmi jelzőrendszer működési problémáira, a jelzőrendszer működésével kapcsolatos visszásságokra, a jelzőrendszer együttműködésének hiányosságaira. Minden esetben el szoktuk mondani, hogy nem tudunk előrehaladni, ha a jelzőrendszer nem jól működik.A gyermekétkeztetésnél muszáj lesz néhány idézetet felolvasnom, mert döbbenten olvastam, amikor a családbarát kormány sikertörténetként adja elő a rászoruló gyerekeknek a támogatását, hogy milyen problémákkal találkozott a biztos a hétköznapokban. Idéznék néhány gondolatot ebből a jelentésből: „A speciális igényű gyermekek étkeztetésének megoldása nem múlhat az intézmények jóindulatán. A megoldás megtalálása az intézmények számára nem fakultatív feladat.” Ez azt jelenti, hogy nem minden esetben oldják meg az intézményekben azt a kötelező feladatot, óvodában, iskolában, amikor mondjuk, lisztérzékeny, cukorbeteg vagy akármilyen betegséggel küszködő gyermekről beszélünk, nagyon sok esetben ez a jelentés leírja, hogy megszegve úgymond a törvényt, nem biztosítják az alapvető jogokat a gyermekek számára. Számos óvodában és iskolában tekintette át a kedvezményes étkeztetés körülményeit a hivatal: „nem állami intézménynél a fenntartó, a települési önkormányzat az általa fenntartott óvodában és a közigazgatási területén az állami intézményfenntartó központ által fenntartott nevelési-oktatási intézményben - költségvetési okokra hivatkozással kedvezményesen az 1-8. évfolyamon tanuló gyermekek számára a déli főétkezést, a vizsgált középiskolában a kedvezményes, 50 százalékost étkezést pedig a jogosultak nagy száma ellenére csak minimális létszámú gyermek számára biztosítják.” Döbbenten olvastam ezt a jelentést. Folytatom: „Élve a jogszabály adta lehetőséggel a fenntartók, iskolavezetők a szülőket arra hívták fel, nyilatkozzanak úgy, hogy gyermekük számára csak az ebédet igényelik.” Beszélünk ilyenkor arról, hogy 50 százaléka a gyermekeknek, minden második gyermek szegénységi kockázatnak van kitéve, mondhatjuk úgy is, hogy szegény, akkor felháborodva olvasom, hogy ma ilyenek előfordulhatnak oktatási intézményekben. Ha gyermekéhezésről beszélünk, egy szám elfogadható, az a nulla. Nincs olyan, hogy egy kormány elfogadja azt, hogy Magyarországon gyermekek éhezzenek. A következő, ami megdöbbentett, és ezt is fel fogom olvasni, mert tényleg csak szó szerint lehet idézni, ez az illegális bevándorlással kapcsolatos, és itt is gyerekekről beszélünk. „Az elmúlt évben jelentősen megnőtt a Magyarországra illegálisan, szülő vagy felnőtt kíséret nélkül bejutó külföldi gyermekek száma. Az Európai Uniót is foglalkoztatja az obudsman jelentésében szereplő probléma. A rendőrség csak 2012. január 1. és szeptember 30. között 700 kísérő nélküli kiskorút - 700! -, vagyis olyan külföldi gyermeket fogott el, aki a szülei vagy más felnőtt kísérő nélkül, a határt illegális átlépve érkezett az országba. Közöttük 14 évnél fiatalabb gyermekek is voltak. Több fiatalt visszaküldtek Szerbiába, ahonnan érkeztek, másokat ugyan elhelyeztek az arra kijelölt gyermekotthonokban, ám minden három gyermek közül kettő kisvártatva nyomtalanul eltűnt.” Folytatom: „Az ombudsman arra is rámutatott hogy a Magyarországon is hatályos gyermekjogi egyezmény értelmében az állam különleges védelmére és segítségére jogosult minden gyermek, aki ideiglenesen vagy véglegesen meg van fosztva családi környezetétől. Ezzel ellentétes, hogy az ideiglenes elhelyezésre kijelölt hazai gyermekotthonok a szabad férőhelyek ellenére - különféle, a jelentésben is részletezett indokokkal - nem voltak hajlandóak befogadni a vizsgálatban szereplő, kíséret nélküli kiskorúak egyharmadát.” Itt továbbra is csak gyerekekről beszélünk. „Egy gyermekotthon nevelője elmondta, hogy a visszatérő, kísérő nélküli kiskorúak között többen is állították: a fizetett embercsempész vállalta, hogy kudarc esetén három alkalommal kísérli meg őket a zöld határon átjuttatni. Bár a határt illegálisan átlépő, kísérő nélküli kiskorúak kivétel nélkül azt állították, hogy embercsempészek közreműködésével jutottak Magyarországra, ezek kapcsán sem embercsempészet, sem emberkereskedelem, sem más bűncselekmény miatt nem indult büntetőeljárás. Nyilvánvaló, hogy a gyermekek kiszolgáltatott helyzete, az abból eredő sérelmeik bűncselekményekkel is összefüggésbe hozhatóak, viszont a hatályos szabályozás az idegenrendészeti hatóságokat nem kötelezi, hogy erről az áldozatsegítségért felelős hatóságot értesítsék.”Azért hoztam fel ezt a témát, mert hetekkel ezelőtt volt egy vitanap pontosan a gazdasági bevándorlásról, és döbbenten olvastam ezt a részét a jelentésnek.A másik, gyerekekkel kapcsolatos megfogalmazás: „A gyermekek jogaival kapcsolatos ügyek és panaszok egyik jellemző területe a közoktatás: az oktatási intézménynek eljárásával mulasztásaival kapcsolatban rendszeresen érkeznek a szülőktől, kivételesen pedig maguktól a gyermekektől, tanulóktól beadványok.” Itt nem akarok részletekbe belemenni, csak ajánlani tudom, hogy olvassák el, hogy miről van itt szó.Itt kiemeli a jelentés, hogy súlyos károkat okoz a gyerekeknél a tankötelezettségnek a 16. évre való leszállítása. És itt még foglalkozik ebben a fejezetben a gyermekmunkával; jól hallották, kedves képviselőtársaim, Magyarországon gyermekmunkával. Az ombudsman 2013-ban külön utóvizsgálatot folytatott a hazai gyermekmunka helyzete vonatkozásában. Itt is csak pár mondatot olvasnék fel. „A vizsgálat azonban feltárta azt is, hogy a gyermekek éjszakai munkáltatása mellett a kockázatos, a gyermek fizikai fejlődésére veszélyes munkavégzések is jelen vannak, sőt a hatóság már több ízben találkozott olyan esettel, amikor - megint mondom - külföldi állampolgárságú gyermekeket foglalkoztattak illegálisan. A tankötelezettség 16 éves korra történő leszállítása miatt ugyanakkor lehetséges, hogy a korábbinál nagyobb számban jelenik meg a munkaerőpiacon ez a korosztály, akikre azonban speciális munkajogi szabályok vonatkoznak, amelyeket a foglalkoztatásuk során meg kell tartani.” Itt még külön elemzi a jelentés, hogy ezeknek a gyerekeknek a foglalkoztatása, ha legálisan történik vagy illegálisan, mivelhogy gyerekekről beszélünk, nem fejlett felnőtt emberekről van szó… - speciális munkakörülmények és speciális szabályozások kellene hogy vonatkozzanak rájuk. Nagy élmény volt számomra ezt a jelentést elolvasni. Én az olvasás közben bejelölgettem azokat a részeket, amelyek nagyon-nagyon fontosak lennének, hogy elhangozzanak a parlamentben. Felosztottuk a képviselők között, hogy ki miről fog beszélni, nem lehet 15 percben elmondani ennek a jelentésnek a fő részét, a tartalmát. Azt gondolom, hogy mindenkinek kötelessége lenne elolvasni, kötelessége lenne, hogy megismerje ezt az anyagot. Biztos úr azt mondta itt a pulpitusnál, hogy ha valaki meg akarja ismerni a magyar valóságot, akkor el kell olvasnia ezt a könyvet. [[15.20]] Mi, ellenzéki képviselők nagyon sokszor elmondtuk már, hogy ismerjük a magyar valóságot. Két párt nem akarja ezt ma Magyarországon tudomásul venni, a Kereszténydemokrata Néppárt és a Fidesz. Ők nem akarják ma a valóságot látni, és nem akarják érzékelni, hogy mi zajlik ma Magyarországon. Még egyszer azt ajánlom, kedves képviselő urak, ha már nem mernek kimenni az emberek közé szembesülni azzal, ami az országban zajlik, akkor tessék ezt a jelentést elolvasni, s akkor nagyon sok mindennel fognak szembesülni. Köszönöm szépen."
0,u2016-05-10-27,Opposition,MSZP-frakció,0.5634765625,2016-05-10,0.3917909860610962,"Köszönöm szépen a szót. Tisztelt Köztársasági Elnök Úr! Tisztelt Ház! Tisztelt Képviselőtársaim! Ritkán, de vannak különleges napjai itt a parlamentnek. Van ugyanis, hogy egy olyan javaslatról tárgyalunk, amely tartalmában, céljaiban nincs vita a parlamenti pártok között. Ilyen ez most is, a párizsi megállapodás kihirdetéséről szóló törvényjavaslat. És így volt ez a nemzeti fenntartható fejlődési keretstratégia elfogadásakor is. Az ilyen napokon fontos üzenetet közvetítünk. Azt, hogy felelősséget érzünk a jövő generációi iránt. A párizsi megállapodás is olyan célokat határoz meg, amelyek mindannyiunk érdekét szolgálják, így annak kihirdetésével üzenni tudunk a jövő generációjának is és a mostaninak is. Az, hogy a politika nem egyenlő a pártok napi vitáival, sokkal több annál, egy komoly üzenet. Több, hiszen a társadalomról annak jelenkori és jövőbeni mindennapjairól szól, így hazánk, Magyarország fenntartható fejlődéséről és biztonságos jövőjéről is. Éppen ezért nemcsak papíron, de tettekben is képviselni kell ezeket az elveket. Ösztönözni, segíteni. És akkor nézzünk egy-két tényt, adatot és egy-két számot, amiben tényleg nemcsak papírokban, hanem tettekben kéne tennünk itt, Magyarországon is. [[11.30]] Az Orbán-kormány 2020-ig az Európai Unió által elvárt 13 százalék helyett 14,65 százalékos megújulóenergia-felhasználási arányt akar elérni a teljes magyar energiafelhasználáson belül. A megvalósítás elvben lehetséges, és nem nulláról kell indulni, hiszen már 2013-ban 9,8 százalékos volt a megújulóarány a teljes energiafelhasználásban. Ezen belül a megújulón alapuló villamos energia aránya a hazai villamosenergia-felhasználásban a 2003. évi 0,8-ról 2010-re 7,3-ra emelkedett, 2012-re és 2013-ra azonban a megújulóalapú áram részaránya csökkent 6,3-ra, illetve 6,7-re. Így mind a kötelező, mind pedig az önként vállalt célkitűzés teljesítése jelentős kormányzati ösztönzést igényelne. A törvényjavaslat, amit múlt héten tárgyaltunk, a bevezetni kívánt METÁR valójában nem a megújuló energiaforrások villamosenergia-termelésben játszott szerepének ösztönzésére, hanem egy uniós kötelezettség teljesítésének kipipálására irányul csak. Ezt bizonyítja, hogy a METÁR elődjének, vagyis egy új, a befektetők számára vonzó és befektetéseket ösztönző szabályozás bevezetését 2010 óta ígéri a kormány, de eddig erre, ugye, nem került sor. Az időközben meghozott kormányzati intézkedések ugyanakkor a megújulóenergia-ágazati fejlesztések akadályozását és elbizonytalanítását eredményezték. Tisztelt Képviselőtársaim! Nemcsak papíron, nemcsak szavakban, nemcsak külföldnek mondva, hanem itthon is tettekkel kell bizonyítani azokat a szavakat, amelyekben egyet tudunk érteni, hiszen az elvekben, mint ahogy mondtam, a mi pártunk is egyetért. Tisztelt Ház! Ismerjük a számokat. Tudjuk, hogy a Föld lakóinak száma 1900 óta több mint háromszorosára növekedett, a világgazdaság növekedése pedig hússzoros volt. Az ásványi eredetű energiahordozók fogyasztása harmincszorosára, az ipari termelés pedig ötvenszeresére emelkedett. Ennek a növekedésnek a négyötöde 1950 óta történt, és ez a nagy arányú fejlődés a világot - benne minket is - újabb problémák elé állított. Ugyanakkor ismerjük Pan Gimun szavait: nincs B-terv, ahogy nincs B-bolygó sem. Ugyan az elmúlt évtizedek rendkívüli fejlődése tette lehetővé az emberi jólét határtalan növekedését, de tudjuk: a fejlődési folyamatok közül jó néhány riasztó mértékben károsítja bolygónk természeti környezetét, és csökkenti ökológiai alaptőkéjét, aminek gazdasági visszahatásai következtében egyre nagyobb tömegek válnak szegénnyé és kiszolgáltatottá. A társadalmi haladás nem egyenlő ezért a gazdasági növekedéssel. A környezet és a társadalom mai állapotának ismeretében egyre világosabb: a haladást nem lehet többé hagyományos módon értelmezni, a progresszió nem jelentheti többé az anyagi előremenetelt. Csak a fenntartható jövő felé haladás lehet a kifejezés teljes értelme. Ez az, ami a közös célunk kell hogy legyen a következő évtizedekben. Tisztelt Ház! A fenntartható fejlődés nem a végállomás, hanem egy irány, egy út, amelyben nincs egyszerű megoldás. Ma a fenntartható vagy harmonikus fejlődés elvén a fejlődés olyan formáját értjük, amely a jelen igényeinek kielégítése mellett nem fosztja meg a jövő generációját a saját szükségletei kielégítésének lehetőségeitől. Két alapvető szempontja a környezeti értékek megőrzése és a jövő generációjáért érzett felelősségünk elve. A társadalom fenntartható fejlődésének környezetvédelmi vetülete a környezet fenntartható használatát jelenti, vagyis az emberi életminőség használatának azt a módját, amely a természeti erőforrások és a létfenntartó ökológiai rendszerek teherbíró és megújuló képességének határán belül tud maradni. A fenntartható fejlődés tehát abból a feltételezésből indul ki, hogy a szükségletek kielégítése és a környezeti értékek megőrzése között egyensúly hozható létre. Tisztelt Képviselőtársaim! Reményeim szerint abban valószínűleg itt a teremben mindannyian egyetértünk, hogy a fenntarthatóság szempontjai az ökológiában, a szociális intézkedésekben és a gazdaságban is tompítják a különbségeket. Erre rendkívüli módon szükségünk is van, hiszen nap mint nap látjuk: a környezetvédelemben, a szociális szférában és a gazdaságban, úgy tűnik, elértük határainkat. Mivel ez a három terület nem független egymástól, hanem szorosan összefüggenek egymással, a jelenlegi rendszerünket úgy kell átalakítanunk a fenntarthatóság jegyében, hogy közben négy alapvető problémakört mindenképpen minél előbb meg kell hogy oldjunk: a szegénység felszámolását, a mindenki számára előnyöket biztosító fejlődést, az éghajlatvédelmet, az ökológiai térhez és a korlátokhoz mindenkor alkalmazkodó növekedést. Összefoglalva: ez legyen számunkra egy jobb, élhetőbb világ megteremtésének a lehetősége. Tisztelt Képviselőtársaim! Ha az előbb említettek szerint vizsgáljuk a párizsi megállapodást, akkor azt mondhatjuk, hogy történelmi megállapodás született. Persze azokat is értem, akik szerint lehetett volna ennél erősebb egyezséget kötni, azoknak a véleményét pedig végképp elfogadom, akik szerint csak akkor fog érni bármit is ez a megállapodás, ha a nagykibocsátók is aláírják, majd kihirdetik a megállapodást. Most mégis inkább azt mondom: siker, hogy 195 ország összefogott az éghajlatváltozás ellen, és ebben elsőként Magyarország. Tisztelt Képviselőtársaim! A siker közben azért ne feledkezzünk meg a legfontosabbról: arról, hogy a változást magunknak kell megvalósítani. Nekünk is van teendőnk, nem is kevés. A megállapodás kihirdetése után át kell gondolnunk éghajlat-stratégiánkat, és felül kell vizsgálni a kormányzati politikát; ne csak szavakban, hanem tettekben is. Magyarországon jelenleg ugyanis a megújuló energiaforrások aránya a teljes energiamixen belül mindössze 9,8 százalék, és 2011 óta nem épült új szélerőmű. Van még miben javulnia az országnak és a kormánynak, mert tényleg nincs B-terv, tényleg nincs B-bolygó. Köszönöm szépen, hogy meghallgattak, és tényleg ösztönzöm önöket arra: ne csak szavakban, ne csak külföldre ígérjünk; tegyünk is azért, hogy megvalósulhasson ez a megállapodás. Köszönöm."
0,u2020-06-08-214,Opposition,MSZP-frakció,0.53564453125,2020-06-08,0.338551789522171,"Tisztelt Elnök Úr! Tisztelt Háznagy Asszony! Államtitkár Úr! Képviselő Asszony és Képviselő Urak! Először két bejelentést szeretnék tenni. Elsőként is azt, hogy a nemzeti önazonosság védelméről szóló politikai nyilatkozatot a mi frakciónk megszavazza, elfogadja, ahogy ezt a bizottsági üléseken is, úgy a háznagy asszony által említett bizottsági ülésen, mint korábbi bizottsági ülésen támogattuk, ezért a plenáris ülésen is fogjuk. A második bejelentés, hogy a nyilatkozat előzményeivel én magam is foglalkoztam, ezzel itt most az időt nem terhelném, a véleményemet fönntartom. Viszont azt javaslom, tisztelt képviselők, hogy a nyilatkozat kapcsán az elmúlt hét, és őszintén remélem, az elkövetkező időszak kapcsán menjünk mélyebbre, ne maradjunk meg egyszerűen annál, hogy egy egyébként lényeges és fajsúlyos politikai nyilatkozat elfogadásán törjük a fejünket. [[18.00]] A nemzeti önazonosság-tudat meghatározása a tudomány számára is komoly feladat. Azt javaslom, hogy ebben hagyatkozzunk a magyar és a nemzetközi tudományosságra. Valami olyasmi, amelyet sokan többféle módon körülírtak, mégis mindig hangsúlyozzák, hogy leginkább az érzés az, amelyik visszaadja mindennek a tartalmát. S azt javaslom, tisztelt Országgyűlés, hogy legjobb, ha magunkon kezdünk. Mi 199-en, illetve a nemzeti szószólók együttesen képezzük az Országgyűlés tagságát, a magyar Országgyűlés tagságát. És ha végignézünk a frakciókon, az egymás mellett ülő képviselőcsoportokon, láthatjuk, hogy sorrendben haladva Brenner képviselő úr büszkén vállalja német anyanyelvű poncichter soproni őseit. Sebián-Petrovszki képviselő úr neve jól mutatja, a származását is ismerve, hogy szlovák felmenőkkel büszkélkedhet. Schmuck képviselő asszonynak, az LMP társelnökének és képviselőjének már a neve is mutatja, hogy ebben az érvelésben egy valódi kincs. Korózs képviselő úr a mi frakciónkból vallon felmenők nyomán viseli ezt a nevet. Kocsis-Cake képviselő úr ősei, legalábbis családjának egy része még távolabbi vidékről, Bissau-Guineából valók. A Kereszténydemokrata Néppárt frakciójában a frakcióvezető úr egy német-római birodalmi arisztokrata család nevét viseli, Harrach képviselő úr. Kubatov képviselő úr a Fidesz frakciójából a neve alapján bolgár ősökkel dicsekedhet. S végül nyilván én sem takaríthatom meg, mert az én nevem is, amire büszke vagyok, mutatja, hogy nem keletről nyugatra jöttek a Kárpát-medencébe a felmenőim, hanem nyugatról keletre jőve lettek egy szabad királyi város magyar polgárai. De ha megnézzük az európai uniós képviselőinket, Deutsch képviselő úrtól Dobrev képviselő asszonyig, akkor ugyanez a benyomás érhet minket, mint ahogy az előbb Damm képviselő asszonyra pillantottam, akinek a neve egészen biztosan azt az érvelést erősíti, amiről beszélni akarok. Mi így együtt, ezekkel a nevekkel, felmenőkkel vagyunk büszke magyarok és a magyar Országgyűlés képviselői. Ezért azt javaslom, hogy amikor tartalmas, de mégis száraz politikai nyilatkozatokról beszélünk, akkor át kell hogy érezzük mindazt, amit ez a nemzet, Közép-Európa sorsa és múltja a jelenben és a jövőben hoz. De ha már a múltról beszélek, nagy tévedés lenne, és azt gondolom, hogy ennek a nyilatkozatnak a tragikus vége, ha azt gondolnánk, hogy ez a múltról szól. Komoly probléma lenne, ha azt gondolnánk, hogy az elmúlt héten megemlékezett nemzeti sorstragédiánk, a trianoni béke az, ami a múltban önmagában rögzít valamit, és az erről való megemlékezéssel mintha letudnánk mindazt, ami számunkra lényeges és fontos. Nem gondolom, de kérem, fogadják el tőlem, a múlt és a múlt értelmezése nem egy olyan dolog, hogy ha megnézzük, mi volt évszázadokkal, évszázaddal vagy néhány évtizeddel ezelőtt, azt is megvizsgáljuk, hogy abból mi következett, akkor bölcsek vagyunk, és tudjuk, hogy a jövőre nézve egy aktuális döntésnek mi a következménye. Ennek az értelmezése így hamis. De akkor, tisztelt képviselők, mi lesz ebből a nyilatkozatból? Hogyan lesz ebből tartalom? A megoldásnak ugyanis csak egy része az, amit ez a nyilatkozat tartalmaz, tudniillik a szomszédos nemzetek országgyűléseihez, az Európai Unióhoz és az ENSZ-hez fordulni. Nem ellenzem, de önmagában tudjuk be, hogy ez így nem lesz elég. Ők is elfogadhatnak nyilatkozatot, ami akár különböző mértékig jogérvényes, de hogy ez hosszú távon nem az a megoldás, mint amiről mi gondolkodunk, abban biztos vagyok. Először is tárjuk föl, hogy fél évezredes nemzeti karakterünk, különböző fizikai és nem fizikai támadások kereszttüzében hogy tudjuk megóvni mindazt, ami a miénk, legyen az materiális vagy éppenséggel eszmei; hogy az elszigetelődést hajlamosak vagyunk valami ránk mért csapásként fölfogni, miközben az elszigetelés tudatos politikai akció, elszigetelődve maradni viszont a passzivitásnak, az önfeladásnak sajnálatos formája. Mint ahogy megtapasztaltuk azt is, hogy önmagában nem terem szövetséges, szövetségeseket keresni, szövetségeseket megtalálni érdemes. Ezért azt kell mondjam, hogy amikor arról gondolkodunk, hogy a nemzetek önazonossága, identitása, egymásmellettisége azt jelenti, hogy egymást tisztelve, elfogadva, egymás mellett élve és ezen kategóriákat érzelmileg is és ténylegesen megbecsülve adja ki mindazt, ami egyébként hosszú távú béke és szervezeti forma, azt kell mondjam, hogy ez naivitás. Ez a történelemben és a politikában nem így megy. Akkor azonban föl kell tenni a kérdést, hogy valóban egymás mellett élő nemzetek önazonosság-tudatának kibékítése vagy ennél több is lehetséges. Azt akarom kérdezni önöktől, hogy vane európai identitás. Vane európai identitás? Vagy csak olasz, spanyol, francia, dán, magyar, szlovák, román, s nehogy félreértsék akiket kihagytam. Őszintén remélem, hogy sokaknak megadatott, hogy beszéltek már nem európai származású emberrel. Beszélteke Afrika déli részéről valóval? Egy született közép-amerikaival? Egy délkelet-ázsiaival? Beszélteke és hallottáke, hogy ugyanabból a gondolatból mire asszociál, mi jut eszébe, hogyan gondolkodik, milyen gesztusai vannak? És láttake olyat, hogy egy lengyel beszélt egy spanyollal, egy magyar egy dánnal, egy lengyel egy franciával? Azt kell mondjam önöknek, igen, létezik európai identitás. Márpedig ha ezt elfogadják tőlem, akkor a tényleges megoldás… s kérem, a gondolkodásban itt ne álljunk meg azzal, hogy egy politikai nyilatkozatot elfogadunk. Magyarság és európaiság, magyar identitás és európai identitás közösségének megtalálása, büszke magyarként és büszke európaiként gazdagítani a mi országunkat, a mi nemzetünket és magát Európát erre ennek a politikai nyilatkozatnak az elfogadása, nem gondolom, hogy a végpont, hanem egy megfelelő kiindulópont. Köszönöm szépen, hogy meghallgattak."
0,u2022-03-10-1-67,Opposition,MSZP-frakció,-1.0,2022-03-10,0.5034754276275635,"Köszönöm a szót, elnök úr. Tisztelt Képviselőtársaim! Valószínűleg csalódást fogok okozni Németh Zsolt képviselőtársamnak és államtitkár úrnak is, mert lehet, hogy a nyilatkozattal kapcsolatban konszenzus tud ma kialakulni, de a háborúig vezető út megítélésével kapcsolatban biztosan nem. Ugyanis szégyen és gyalázat, képviselőtársaim, szégyen és gyalázat, hogy harmadik hetébe lépett a háború, harmadik hete tapossák Putyin tankjai egy szuverén ország utcáit; harmadik hete pusztítják Putyin katonái egy szuverén nép katonáit és civil lakosságát; iskolákat, szülészeteket, lakóházakat bombáznak, lőnek; milliók kényszerülnek elhagyni otthonaikat egy őrült diktátor háborúja miatt; és a Fidesz két hét után jutott el arra, hogy egy helyszínen kiosztott politikai nyilatkozatot terjesszen a bizottság, majd a parlament elé. Szégyen és gyalázat! Két hete kezdeményeztük, hogy az Országgyűlés üljön össze, és fogadjunk el egy olyan nyilatkozatot, amely kiállást jelent az Európai Unió és a NATO mellett és Ukrajna mellett, de önök ezt a javaslatunkat ma este 8 órára tették megtárgyalásra. Valószínűleg a Fidesz nem véletlenül tette ezt, Orbán ezt a parancsot kapta Putyintól. [[Zaj, közbeszólások, derültség a kormánypártok soraiban. Az elnök csenget.]] Két hét után jutottunk el oda, hogy mégis tudunk egy ilyen nyilatkozatról beszélni. Képviselőtársaim, szeretném egyértelművé tenni, ez a színjáték teljesen átlátszó. Hiába próbálják meg önök a jó fiút játszani, az elmúlt 12 év geopolitikai mozgásával ezt a háborút Orbán Viktor elősegítette. Most éppen békéről beszélnek, miközben Orbán 12 éve mindenkivel háborúzik, ostorozza az Európai Uniót, a NATO-t, miközben Putyin érdekeit védte. Még most is inkább üzletelni akar egy háborús agreszszorral Paks II. kapcsán, miközben Putyin csapatai atomerőművet bombáznak. Néhány napja még azt mondta a miniszterelnök, hogy csak a NATO véd meg minket. Utána azt mondta, téved, aki szerint a NATO megvéd minket, most pedig éppen megint a NATO véd meg minket. Hazudozás, összevissza beszéd, képmutatás, aljasság, ezt tudja Orbán. Ki kell mondanunk: Orbán Viktornak konkrét felelőssége van abban, hogy a jelenlegi helyzet idáig fajult. Orbán akadályozta meg tavaly decemberben Ukrajna csatlakozását a NATO Kooperatív Kibervédelmi Kiválósági Központjához, gyengítve ezzel keleti szomszédunk védekezési képességét. 2014-ben az EU eltiltotta a tagállamokat attól, hogy részt vegyenek orosz fegyverszállításban, ennek ellenére Orbán 2019-ben engedélyezte, hogy orosz fegyvereket reptessenek át a magyar légtér felett, az oroszoknak igent mondott. Orbán volt az is, aki egy szélsőjobbos frakció alapításával akarta szétverni és meggyengíteni az Európai Uniót, sőt, a strómanja bankja az egyértelműség kedvéért: Mészáros Lőrinc MKB-járól beszélek direktben átvette Le Pen finanszírozását Putyintól. Szijjártó Péter két hónapja Barátságért kitüntetést vett át attól az országtól, amely most civilek otthonait bombázza. Orbán Viktor még egy hónapja is Putyinnál járt, akinek a fiókjában valószínűleg már készen álltak a mostani háború tervei. Csak nem tájékoztatta Putyin Orbánt a háborúról? [[Felzúdulás, közbeszólások a kormánypárti sorokból, köztük Nacsa Lőrinc: Szégyelld magad!]] Ha igen, és nem tett semmit, csak lapított és a békéről hablatyolt, az gyalázatos és sunyi. Ha pedig nem tájékoztatta, akkor minek ment oda?! Hogy aztán szégyenpadra ültesse Magyarországot? Az a helyzet, hogy Magyarország Orbán vezetésével sohasem lesz biztonságban. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. [[14.30]] Putyin elszabadult pincsijeiről valóban ő tudott a leghitelesebben beszélni, hiszen közelről ismeri a társait. [[Nacsa Lőrinc: Totó kutya…]] Tisztelt Képviselőtársaim! A háború hatásai minket is elértek. Bármit is állít Orbán Viktor, a háború hatására humanitárius válság alakult ki. Családok milliói menekülnek, és igyekeznek elhagyni Ukrajnát; gyengül a forint; emelkednek az energiaárak; gyorsul az infláció; elértéktelenedik a fizetés és a nyugdíj. Tehát amikor önök azt mondják, hogy nem fizetjük meg a háború költségeit, azt kell hogy mondjam: a magyar emberek már fizetik. Fontos tudnunk, hogy ez Orbán Viktor legnagyobb szövetségesének köszönhető, annak az embernek, akinek az érdekében évtizedes adósságot vállalt a mi gyermekeink nevében, amikor tízmilliárd eurós hitelszerződést kötött Putyinnal Paks II. megépítésére; akinek az érdekében megfosztotta a magyar embereket attól, hogy eldönthessék, akarnake Oroszország felé eladósodni vagy nem; akinek az érdekében Orbán megfosztotta a magyar embereket attól, hogy eldönthessék, a nyugat-európai fejlesztési irányokat követve fejlődjön Magyarország a következő száz évben Orbán Viktor fogalmazott így , vagy félázsiai népként Oroszország hűbéresei legyünk. Orbán azonban Putyin kedvében akart járni, annak az embernek a kedvében, aki most lángokba borította Ukrajnát. Az Orbán-kormány tevékenysége alapján nem véletlenül írta az egyik orosz hírportál azt, hogy ha van Oroszországnak igazi európai húgocskája, az éppenséggel Magyarország. Mindaz, ami most történik Ukrajnában, az Orbán Viktor külpolitikájának a teljes csődjét jelenti. Kiderült, hogy a hintapolitikának mint már annyiszor a történelemben nem lehet eredménye. Tegyük egyértelművé: Orbán putyini rendszer kiépítésébe kezdett Magyarországon. A propagandamédia pedig most is terjeszti a Kreml-párti moslékot. [[Nacsa Lőrinc közbeszól.]] Tisztelt Képviselőtársaim! A háború minden emberben nyugtalanságot, szorongást és félelmet vált ki. Nyugtalanok, mert azt látják, hogy nem is olyan messze tőlük, a szomszédjukban egy őrült diktátor fegyverekkel és katonákkal esett neki másik országbeli békés emberek otthonainak, felrúgta az életüket. Félnek, mert nem akarják, hogy ez nálunk is megtörténhessen, nehogy átterjedjen a háború, nehogy elveszítsék otthonaikat, nehogy besorozzák őket katonának. Szoronganak, mert 12 évig azt hallgatták Orbántól és a fideszes propagandától, hogy ennek az őrült diktátornak Orbán a barátja; és félnek, mert Orbán üzletekkel vagy éppen diplomáciai eszközökkel segítette ennek az őrült diktátornak a terjeszkedését és Magyarország Putyinnak történő kiszolgáltatását, Magyarország és szövetségeseinek gazdasági és biztonsági érdekeivel szemben. [[Nacsa Lőrinc: Szégyelld magad!]] Pontosan érzik, a biztonságunk szempontjából semmit sem jelent, hogy Orbán 12 évig kereste Putyin kegyeit, sőt a legfrissebb hírek szerint Putyin szerint ma már Magyarország is de facto barátságtalan ország. Attól is félnek, hogy a háború miatt megélhetési válságba kerülhetnek, elveszítik a munkájukat, a megélhetésüket. Hiába kaptak fizetésemelést, ha a drágulás miatt ott hagyják a boltokban, ha sorok alakulnak ki a benzinkutakon, ha 400 forint lesz egy euró. Erre a helyzetre is kell megoldás, hiszen ha Orbán tudja, hogy Putyin mire készült, miért nem tett intézkedéseket a háború várható hatásainak enyhítésére? Miért nem tett semmit a magyar miniszterelnök azért, hogy ne nálunk legyen a legnagyobb az infláció, hogy a fizetések és a nyugdíjak ne veszítsék el az értéküket, a forint ne omoljon össze és Magyarország felkészülten várhassa a háborús válságot? A választ sajnos tudjuk. Tudjuk, mert látjuk, hogy Orbán Viktor nem a magyar nép érdekeit védi, hanem még most is Vlagyimir Putyint szolgálja. [[Nacsa Lőrinc: Szégyelld magad!]] Tisztelt Képviselőtársaim! Változás kell. Ma Magyarországnak olyan miniszterelnöke van, aki elárulta szövetségeseit, és lépésről lépésre segítette Putyin terjeszkedését. Orbán Viktornak konkrét felelőssége van abban, hogy a jelenlegi helyzet idáig fajult. A magyar emberek számára csak egy olyan új kormány adhat biztonságot, egy olyan új kormány őrizheti meg a békét, melynek tagjait és vezetőit tisztelik, és nem árulóként kezelik a szövetségeseink. [[Nacsa Lőrinc: A CIA-nál…]] A fideszes politikai nyilatkozat abban az esetben lehetne az egész ország politikai nyilatkozata, ha abban egyértelművé tennénk, hogy leállítjuk a putyini terjeszkedést szimbolizáló Paks II.-beruházást, és kiutasítjuk a kémbankot. Beadtuk a módosító indítványunkat, önök ezt leszavazták. Tisztelt Képviselőtársaim! Április 3-án a szabadság ereje fogja megbuktatni a Fideszt, és elhozza Magyarországnak a békét és biztonságot, közös jövőnkért, Magyarországért. Köszönöm szépen."
0,u2017-10-17-27,Opposition,MSZP-frakció,-1.0,2017-10-17,0.01649647392332554,"Tisztelt Elnök Úr, Képviselő Asszonyok és Képviselő Urak! Igen tisztelt Államtitkár Úr! A lex CEU politikai törvény, azért kap politikai jellegű kritikákat, mert kiváltó oka politikai, a szakmához semmi köze nincs. Önök a nemzeti felsőoktatási törvény módosításának álcázzák politikai akaratukat, miközben pontosan tudják, hogy egyébként a színvonal tekintetében, az egyetem szakmai működése tekintetében a korábbiakban sem és igazából a jelenben sincs semmilyen kifogásuk. Önöknek a CEU-val az a legfontosabb bajuk, hogy Soros György alapította. Bátrabb és tisztább lenne, ha elmondanák, hogy önöknek van egy politikai elképzelésük egy általam egyébként nem létezőnek tartott tervről, és ezen politikai kampány részeként az ország egyik legmagasabb színvonalon működő felsőoktatási intézményét támadják. Mert ha szakmai lenne a törvény - mégiscsak egy felsőoktatási intézményről van szó -, az azért mégiscsak elvárható lenne a mindenkori magyar kormánytól, hogy az oktatási ügyekkel foglalkozó tárca, ezen belül például a felsőoktatással foglalkozó államtitkárság képviseltesse magát. De én az Igazságügyi Minisztérium tisztelt államtitkárán kívül egy árva kormánytagot nem látok, amiből azt a következtetést vonom le, hogy önök is úgy gondolják, hogy önmagában az oktatásügyhöz és a felsőoktatáshoz az égadta világon semmi köze nincsen ennek a módosításnak, és ezt helyesen is látják. Történetesen, megismétlem, ez egy politikai törvény. Ilyen politikai törvény, amelyet ráadásul az akadémiai felsőoktatási szférába bújtatnak el, nem is volt vitás, hogy nemzetközileg is ilyen visszhangot vált ki. Ez a törvény, tisztelt államtitkár úr, rossz az intézményeknek, rossz a magyar felsőoktatásnak, és rossz az egész országnak. Ezért, ha bárminemű módosítást el lehet képzelni ezen a törvényen, az egy és kizárólag egy, hogy ezt visszavonják. Ezért most szeretném jelezni, hogy a MSZP frakciója a módosítást nem fogja elfogadni, egyetlenegy megoldást tart megfelelőnek, hogy ezt az álságos, szakmainak álcázott politikai törvényt, amely kárt okoz a magyar felsőoktatásnak, kárt okoz országunk nemzetközi tekintélyének, azonnali hatállyal visszavonják. A módosítás tartalmi része, amely történetesen nem más, mint egy határidő-módosítás, és önök valamiféle kegyet gyakorolva, legalábbis azt mutatva állítják be ezt a módosítást, hogy az intézmény az önök által erőszakosan szabott feltételeket ne a következő év első napjára, hanem 2019 első napjára teljesítse, nos, az eredeti célkitűzésük már akkor szakmaiatlan és nevetséges volt, amikor beterjesztették. Ezt a törvényjavaslat, a törvénymódosítás eredeti vitájában jeleztük is. Önök olyan időpontokat szabtak meg, amelyek, egy kicsit is ismerve a felsőoktatási akadémiai élet természetességét, történetesen, hogy a transzatlanti világban július közepétől szeptember közepéig egyszerűen nincsen oktatás, ezt mindannyian, akik egyetemre vagy főiskolára jártak, tapasztalhatták. Történetesen ezért lubickolhattak a Balatonban például augusztusban, hacsak nem pótvizsgára utalták önöket, merthogy a felsőoktatásban sem Magyarországon, ebben az esetben az Egyesült Államokban sincsen augusztusban például akadémiai szezon. Olyan határidőt szabni tehát, amely határidőn belül több hónap teljes egészében passzívnak minősül, hiszen tárgyalásokat folytatni arról egy meghatározott intézménnyel, hogy együttműködés, vagy az önök törvényét teljesítő együttműködés legyen, miközben az intézmény ténylegesen a nyári hónapokban nem működik, nem folytat oktatást, apparátusa hasonló szinten szabadságon van, teljesen lehetett látni, hogy nem megfelelő. Ehhez képest az a módosítás, amelyet most benyújtanak, hogy egy évvel meghosszabbítják ezt a bizonyos határidőt, szintén sokkal inkább politikainak tűnik, mint szakmainak, mert hogyha szakmai lenne az elhatározásuk, tudnák, hogy egy ilyen megoldás nem növeli a stabilitást, hanem a bizonytalanságot növeli. Annak az intézménynek a majdani hallgatói, akik példának okáért a 2018-19-es tanévre fognak jelentkezni, ezt a jelentkezést 2018 tavaszán kell megejteni, egy olyan intézménybe adják be, adnák be a jelentkezésüket, amelynek sorsa az önök kezében van, kiszámíthatatlan, a jogbiztonság teljes módon nélkülözve van ebben az esetben. Miért gondolják, hogy kegy az, meghosszabbítani egy instabil helyzetet? Miért gondolják, hogy az intézmény számára az jó, hogy a bizonytalanságot abban, amit a leginkább elkerülni kívántak, hogy legyen világos, önök mit akarnak egy Magyarországon magas színvonalon működő felsőoktatási intézménnyel, nem lezárja, hanem történetesen megnyújtja? Ez nem jó az intézménynek, és azoknak a családoknak, legyenek ezek magyar családok vagy éppenséggel a környező országokban, épp távoli országokban gondolkodó családok, akik azon törik a fejüket, hogy gyermekük vagy éppenséggel maga a jelentkező melyik intézménybe adja be a jelentkezését, az nem egy pozitív szempont, hogy egyébként az önök által fönntartott instabil helyzetet, a bizonytalanságot egy évvel meghosszabbítják. Szakmai értelemben tehát, ha ez lenne a megoldás, akkor azt mondanám, hogy rossz, és próbáljanak meg hallgatni az érvekre, a szakmai és a parlamenten belül elmondott szakmapolitikai érvekre. [[10.30]] De lássuk be, hogy ennek az egész törvénynek semmi, de semmi köze nincs a szakmához, sem a felsőoktatáshoz, sem az adott intézmény színvonalához. Kizárólag ahhoz a politikához van köze, amely az önök elmúlt másfél évét jellemezte. Tisztelt Államtitkár Úr! Azt kell mondanom, hogy ha valamilyen oknál fogva eljátszunk azzal a gondolattal, hogy Magyarországon, illetve az Európai Unióban a migráció ma nem jelentene problémát abban az értelemben, hogy nem lenne, igen nagy tételben mernék fogadni, hogy egyáltalán nem lenne ez a törvény. Ez nem a magyar felsőoktatást szabályozó, annak működését jobbítani szándékozó, akár saját szakmai érveiknek megfelelő törvény; ez kimondottan egyfajta politikai válasz, ez egy bosszútörvény, ez egy politikai törvény, a nemzeti felsőoktatás és ezen belül a CEU működéséhez semmi köze nincs. Azt még szükséges ugyanakkor elmondani, hogy mégiscsak kínos volt az elmúlt hónapokban látni azt az egyébként teljesen értelmezhetetlen törekvést, amivel az önök tisztelt kormánya - minthogy az Egyesült Államok szövetségi berendezkedésű állam - szövetségi szinten próbálta meg elérni, hogy a felsőoktatás ügyében valamiféle államközi megállapodás szülessék. Majd az Egyesült Államok a legkülönbözőbb formában, hol nagykövetségén keresztül, hol a szóvivőkön keresztül, majd az egyébként oktatásért felelős miniszter asszonyon keresztül közölte, hogy még a magyar kormány kedvéért sem tudják az amerikai alkotmányos berendezkedést megváltoztatni, és erre szándékuk nincs. Történetesen az Egyesült Államokban a felsőoktatás nem szövetségi szintű rendszer, ezért aztán arról, hogy szövetségi szinten, kormányzati szinten állapodjanak meg, akárhány levelük és akárhány felvetésük után is, csak azt a választ kapták, hogy jobb lenne már megérteni, hogy ez nem így működik. Valljuk meg, kínos! Kínos, ahogy a saját akaratukat egy másik - megértem, az önök felfogása szerint talán kevésbé befolyásos - állam, az Egyesült Államok törvényére kívánják szabni, de ők valamilyen módon ennek ellenálltak. Így kerültünk abba a helyzetbe, hogy több hónap elvesztegetett idő után kívánják most meghosszabbítani azt az időpontot, amíg legalább szövetségi állam szinten ez létrehozható. Az előbb említett okok miatt viszont már tavasszal látható volt, hogy ez nem fog sikerülni. Tisztességesebb és egyenesebb lenne ugyanakkor azt elmondani - ahogy ezt a vezérszónoki felszólalásom elején már érzékeltettem, hogy ennek a törvénynek szakmai alapja és ehhez szakmai hivatkozás nincs is, kimondottan és kizárólag politikai -, hogy valóban, ahogy képviselőtársam, Bárándy Gergely képviselő úr a kisebbségi vélemény ismertetésekor már érzékeltette, önök igazából azt akarták elkerülni, hogy ez a menthetetlen törvény és menthetetlen procedúra ne kerüljön az Európai Bíróság elé. Pontosan tudták - és ehhez, azért lássuk be, túlságosan széles aspektusú látásmódra nincs is szükség -, hogy ez az önök kormánya számára elmarasztaló ítéletet rejthet magában, ugyanakkor nemzetközileg is ismét felhívja a figyelmet egy olyan politikai törvényre, amely ellen Nobel-díjasok tucatjai, a világ vezető egyetemei közül több mint száz, több mint ezer, a legkülönbözőbb kutatási területen érintett professzor felemelte a hangját. Azt azért mégiscsak megfontolandónak tartom, hogy önök akár a jelen helyzetben is még belássák, minthogy önök nyújtják be a módosítást, megnyitják a törvényt, hogy egy magyar felsőoktatási törvény szakmai változtatása esetén ilyen minőségű és ilyen mennyiségű gondolkodó nem emeli fel a szavát. Ha megnézik az elmúlt néhány év eseményeit az Európai Unióban akár csak a felsőoktatás terén, legyen az a német felsőoktatási törvény módosítása, az olasz felsőoktatási törvény módosítása, az angliai tandíjrendeletek felülbírálata, a franciaországi felsőoktatási törvény módosítása, amely egyébként valóban komoly visszhangot váltott ki, még tiltakozást is, de nemzetközi szakmai vonatkozásban meg sem közelítette azt a tiltakozáshullámot, amelyet az önök nemzeti felsőoktatási törvény módosításának álcázott, valójában politikai törvénye kiváltott. Nem lehet az érdekük, hogy önös politikai céljaik miatt kockára tegyék ennek a mi országunknak a presztízsét a tudományos világban. Márpedig ez folyik. Olyan tudósok, akik politikába, különösképpen aktuálpolitikába nem szóltak és ezután sem szólnak bele, emelik fel a szavukat egy magyarországi törvény ellenében, egy Magyarországon működő felsőoktatási intézmény érdekében. Még azt is megkockáztatom, hogy a magyar belpolitikai élet iránt egyáltalán semmilyen érdeklődésük nincs, de a magyar, illetve nemzetközi tudományos élet és annak működése iránt viszont van. Önök veszélyeztetik ennek az intézménynek, egy magas színvonalon működő, Magyarországon feladatát teljesítő intézménynek a működését. Ez volt az eredeti törvény hatása, ez hozta össze nagyon különböző módon gondolkodó Nobel-díjasok, professzorok, intézmények véleményét egységesen ez ellen a törvény ellen. Ez a jelenlegi törvénymódosítás pedig nemhogy stabilizációt hoz, nemhogy a rossz és politikai alapon elrontott törvényüket egy kicsit is jobbítaná, hanem épp ellenkezőleg, további bizonytalanságot hoz, az intézmény további működésére is káros, bizonytalanságban tartja a majdani jelentkezőket és az intézmény egészét. Egy lehetőséget ugyanakkor valóban rejt magában a törvény módosítása, azt, hogy erről a parlamentben és a szélesebb nyilvánosság előtt ismét beszéljünk. Ha már a módosítást megnyitották, menjenek tovább: módosítsák úgy, hogy vonják vissza! Magyarország érdekében, a magyar felsőoktatás érdekében, az országunk presztízse érdekében ezt a törvényt vissza kell vonni. Köszönöm szépen."
0,u2015-06-17-37,Opposition,MSZP-frakció,-1.0,2015-06-17,0.4365173876285553,"Köszönöm a szót, elnök úr. Tisztelt Országgyűlés! Ha valami a napnál világosabb, tisztelt Kósa képviselőtársam, akkor ez a törvényjavaslat teszi a napnál is világosabbá, hogy önök teljesen alkalmatlanok ennek az országnak a kormányzására. Ez a lényegében háromszavas törvénymódosítás ugyanis, amit öt hónap alatt Rogán Antallal sikerült megszülniük, öt hónap alatt ezt a három szót, nyilvánvalóan nem fog megoldani semmit, csupán az elmúlt hónapok ócska propagandájának folytatását jelenti. Önök ugyanis képtelenek vagy nem akarják kezelni ezt a menekülthullámot, tisztelt képviselő úr. Rogán Antal hosszan szónokolt itt arról, hogy a bevándorlást hogy kezelik Németországban, Franciaországban, Ausztriában, Olaszországban, ahol egyébként valóban mindennapos óriási problémát jelent. Arra érdekes módon nem nagyon hallottunk épkézláb megoldási javaslatokat és épkézláb ötleteket, hogy itt, Magyarországon mi legyen a megoldás. Rogán Antal nem mondott igazat egy csomó dologban, és ezt muszáj először kiemelnem, mielőtt a saját véleményünket elmondanám. Rogán Antal nem mondott igazat, és Kósa Lajos is sokadszorra nem mond igazat akkor, amikor arról beszél, hogy nincsenek meg a kormánynak az eszközei, és a még 2012-es homályos szabályozásra utalgat vissza folyamatosan. Tisztelt Országgyűlés! Hölgyeim és Uraim! A ma hatályos törvények szerint a magyar hatóságoknak lehetősége, sőt kötelessége lenne megtenni azokat a lépéseket, ami a magyar emberek biztonságát Magyarországon garantálja. Miért nem teszik, Kósa úr? A jelenlegi hatályos szövegek szerint, aki papírok vagy igazolás nélkül érkezik országunkba, azt őrizetbe lehet, illetve kell venni a menekültügyi eljárás lefolytatásáig. A mai hatályos szabályok szerint, aki a befogadóállomásokat, a nyitott befogadóállomásokat engedély nélkül elhagyja, azt őrizetbe kell venni. Államtitkár úr, miért nem teszi a dolgát a rendőrség? Miért nem?! Kósa Lajos, aki most eltávozik a teremből [[Kósa Lajos: Nem távozom, bedugom a telefonomat.]] , válaszolhatna arra, hogy Debrecenben miért okoz akkora problémát a bevándorlás és a bevándorlók helyzete. Kósa úr, a ma hatályos törvények szerint, aki nem tartja be a játékszabályokat ebben az országban, azt őrizetbe kell és lehet venni, ha meg akarja hiúsítani az eljárást, vagy, még egyszer mondom, engedély nélkül elhagyja a befogadóállomást. Hányat vettek őrizetbe, államtitkár úr? Nyilvánvalóan egyet sem, hiszen maga Kósa úr bevallotta, hogy átlagosan három napot tartózkodnak itt, magyarul, az eljárást sem várják meg, és ehhez a magyar kormány, a magyar hatóságok továbbra is asszisztálnak. Ja, hogy erre berágnak a németek és az osztrákok, azt értem, államtitkár úr meg képviselő úr. De akkor talán ezzel kéne foglalkozni, és nem plakátkampányba kezdeni. Rogán Antal abban sem mond igazat, és amit államtitkár úr is mondott, döbbenetes volt, hogy a biztonságos országok listáját majd önök itt a törvényjavaslat értelmében meg fogják határozni, mert ez azt jelenti, hogy mindenkit vissza lehet fordítani a határon. A mai magyar törvényekben ugyanis, államtitkár úr, nem ez van. És önök egyszerűen hazudnak az embereknek ebben az ügyben is. Egy: a biztonságos származási országok listáját 2007 óta tartalmazza a törvény, a felhatalmazást, ezt a listát a kormány a mai napig nem csinálta meg. Nincs ilyen kormányrendelet. Miért nincs, Kósa úr? Mit csináltak az elmúlt öt hónapban vagy az elmúlt két-három évben, amióta látják ezt a problémát? Most ezt kiegészítik azzal, hogy a biztonságos harmadik országokról is lehet csinálni listát. Szuper! És akkor mi fog megváltozni? Ugyanis a törvény értelmében, és ebben ferdít vagy mond hazugságot államtitkár úr is, vagy tudatlanságból mondja, vagy szándékosan, szerintem az utóbbi még rosszabb, minden egyes kérelmezőnek egyedileg lehetőséget kell adni a magyar törvények értelmében is, hogy ő maga bebizonyítsa, hogy ahonnan egyébként ő származik, vagy az az ország, amin keresztül jött, nem adta meg neki a védelmet. És ebben az esetben Magyarországnak továbbra is be kell fogadni ezeket az embereket. Ez a törvény, ami a parlament előtt van, nem arról szól, amiről önök beszélnek. Végezetül azt mondja államtitkár úr, és Rogán úr is sokat hivatkozott arra, hogy Görögországnak meg Bulgáriának sokkal több dolga lenne, és hát az ideérkező emberek jó része az európai kontinenst Bulgárián vagy Görögországon keresztül lépi át. Hát akkor az hogyan van, hogy önök arról beszélnek itt, azzal hergelik a magyarokat, hogy Ausztriából meg Németországból visszatoloncolják majd ide az embereket, miközben maguk ismerik be, hogy ide is egy másik uniós országból érkeznek? Akkor Magyarország mit csinál? A magyar hatóságok mit csinálnak, államtitkár úr, ebben az esetben? [[Németh Szilárd István: Összevissza beszél. Elképesztő!]] Azzal, hogy nem érti képviselőtársam, én teljesen tisztában vagyok. De azért végigmondom. [[Németh Szilárd István: Hazugságokat nehéz megérteni. Az elnök csenget.]] Tisztelt Képviselőtársaim! Azt, hogy önök képtelenek vagy nem is akarják kezelni ezt a menekülthullámot, a 2016. évi költségvetés, a Magyar Országgyűlés előtt lévő költségvetés is világossá teszi, a napnál világosabbá. Miközben 1,3 milliárd forintért önök nemzeti konzultációt folytatnak és óriásplakát-kampányba kezdenek magyar nyelven, hogy minden bevándorló jól értse, hogy önök miről beszélnek, addig a menekülthullámot kezelni hivatott Bevándorlási Hivatalnak önök 50, azaz ötvenmillió forint plusz költségvetési forrást fognak jövőre biztosítani. Egy olyan szervezetnek, amelynek 9 milliárd forint az éves költségvetése, ehhez most még jól hozzácsapnak 50 millió forintot. Nyilvánvalóan látszik, hogy az egész, amit tesznek, vagy alkalmatlanság, vagy hazugság. És 31 új munkatársat is felvehetnek majd ahhoz a szervezethez, amelynek állítólag százezreket kéne majd itt az országban kezelnie. Azt hiszem, nem feledjük, hogy miként pörgették föl a kormányzati gyűlöletkampányt az elmúlt időszakban. Orbán Viktor nyilatkozatával kezdődött a párizsi merénylet után, azzal az ízléstelen nyilatkozattal, amikor egy terrorcselekmény után az illegális bevándorlók elleni hadjáratot Orbán Viktor megkezdte. Majd a Honvédelmi és rendészeti bizottság januári rendkívüli ülésén kaptunk először tájékoztatást arról, hogy mekkora probléma ez Magyarországon. Ott világosan elmondtuk, hogy az erre hivatott szervek költségvetési támogatása és átszervezése nélkül valószínűleg kezelhetetlen az ügy. A mai napig ebben a kérdésben semmi nem történt. Aztán Rogán Antal is rendszeresen kevergett a Keleti pályaudvaron, ez is elmúlt, érdekes módon valahogy eltűntek az emberek a Keleti pályaudvarról, csak akkor voltak ott, amikor Rogán Antal épp sajtótájékoztatót tartott. De bizonyára az volt csak a probléma, hogy a pénzváltó kollégáját már nem találja ott, ezért gyakorlatilag nem kell már odamennie. Aztán volt bevándorlási vitanap is, tisztelt képviselőtársaim, nem is olyan régen. Kósa úr, mi volt az elmúlt hónapokban a konzekvenciája a bevándorlási vitanapnak? Milyen kormányzati cselekvések történtek? Milyen törvényről tárgyalt a parlament? Nyilvánvalóan semmilyenről. És végül jött a nemzet konzultáció címén közpénzből folytatott gyűlöletkampányuk. Fél év tömény kormányzati propaganda, miközben semmi érdemi kormányzati lépés nem történt. Fél év után csupán egy háromszavas törvénymódosításra futotta önöknek. Holott a menekülthullám kezelése valódi kihívás, igen, és valódi érdemi kormányzati cselekvést kívánna, amit már elmondtunk januárban. Egy: közös európai megoldás kell. Önök maguk ismerték be itt a vezérszónoklatban, illetve a kormányzati hozzászólásnál is, hogy nem lehet ezt a kérdést nemzetállami szinten megoldani, mert fizikai képtelenség. Ehhez képest Orbán Viktor és kormánya nem motorja, hanem kerékkötője bármilyen közös európai megoldásnak. Addig is az lenne a kormány dolga, hogy a hatályos törvények betartásával garantálja a magyar emberek biztonságát és az ideérkező menedékkérők alapvető emberi jogait. Ezt is elmondtuk január végén. Érdemi kormányzati lépések helyett azóta is csak propagandát hallunk. Januárban arra is felhívtuk a figyelmet, hogy Magyarország valóban komoly migrációs válsággal küzd, csakhogy ezt nem bevándorlásnak, hanem éppen ellenkezőleg, az egyre nagyobb méreteket öltő kivándorlásnak hívjuk, és annak megfékezése igazi nemzeti sorskérdés. Nyilván egyszerű propagandaakció a tömeges bevándorlás fenyegetésével riogatni, miközben az itt született, a hazájukhoz ezer szállal kötődő magyar emberek is százezrével hagyják el ezt az országot. Sőt, ma már az önök által megélhetési bevándorlónak titulált emberek sem akarnak Magyarországon dolgozni. Jellemző adat, hogy miközben 2014-ben 21 ezer koszovói kért menedékjogot Magyarországon, addig ugyanebben az évben az itt dolgozó koszovóiak száma 25 százalékkal, a kiadott új munkavállalási engedélyek száma pedig 70 százalékkal csökkent. Mert ugyan milyen megélhetési bevándorló akarna éppen Magyarországon letelepedni, ahol több mint 200 ezer közfoglalkoztatott robotol havi 51 ezer forintos bérért, ahol a minimálbér a Központi Statisztikai Hivatal szerint sem éri el a létminimumot. [[9.40]] Itt tartom a kezemben a Nemzeti Foglalkoztatási Szolgálat jelentését a külföldi állampolgárok magyarországi munkavállalásának főbb sajátosságairól a 2014. évben, ami minden egyes számával igazolja azt, hogy amit önök itt ebben a kérdésben csinálnak, az egyszerű hazugság és propaganda. A megélhetési bevándorlókkal riogató gyűlöletkampánynak nincs reális alapja. Egyetlen oka, hogy a Fidesz az őszi kitiltási botrány óta népszerűség-vesztési spirálba került, és a Habony-féle harmadosztályú Göbbels-imitátorként ezt találta ki, hogy ezzel próbálják az önök kormányzati népszerűségét valahogy szinten tartani.Arról viszont nincs szó, hogy ebben az országban milliók éhbérért robotolnak, miközben a fideszes haverok lopják haza a közpénzt. Arról sincs szó, hogy káosz van az egészségügyben és az oktatásban. Arról sincs szó, hogy az elmúlt hónapokban minden idők egyik legnagyobb pénzügyi csalássorozata ment végbe a Magyar Nemzeti Bank és a magyar kormány szeme láttára; a mai napig nem tudjuk, hogy esetlegesen asszisztálásával vagy sem. És arról sincs szó, hogy Orbán Viktor kedvenc gázszerelője éppen 600 millióért kisvasutat épít Magyarországon közpénzből, miközben gyermekek tízezrei, százezrei éheznek. Ezzel az idegengyűlöletet szító kampánnyal újabb fokozatba kapcsolt Orbán Viktor az európai és az alapvető emberi értékek ellen vívott szabadságharca. Amit Orbán Viktor művel több más nyugat-európai jobboldali politikussal karöltve, és most itt az elvi kérdésekről beszélek, az az Európai Unió szétverése. Ha sikerrel járnak, akkor a folyamat vége nem az lesz, amire önök számítanak, tisztelt képviselőtársaim, nem az Unió fog felbomlani, hanem lesz egy szorosabb, amit már most is látunk és amire önök is hivatkoztak, az épeszű, egyébként a második világháború hibáiból, sőt tragédiájából tanult szűkebb Európai Unió a magországokkal, amelyek gyorsan, hatékonyan és a polgáraik biztonságát és jólétét garantálva fognak dolgozni, mi pedig ismét mehetünk ki a C7-es vágányra, és ismét Magyarország majd kuncsoroghat, hogy előbb-utóbb hadd legyen tagja ennek a közösségnek. Ez az az út, amelyre ma Orbán Viktor ezt az országot viszi. Ezen az úton azonban mi nem kívánunk önökkel menni. Ha tényleg a menekülthullám kezelésével akarnának foglalkozni, Kósa úr, ha a Magyarországot sújtó kivándorlást szeretnék megfékezni, és ebbe mint fontos nemzeti ügybe az ellenzéket is be akarnák vonni vagy be akarják majd vonni, ha egyszer megjön a józan eszük, akkor az MSZP-re ebben a munkában számíthatnak. Azonban ahhoz nem asszisztálunk, hogy a menekülthullámot politikai kampány keretében idegengyűlölet felszítására használják. Amit önök ebben az ügyben ma művelnek, az szégyenteljes. Ez a törvényjavaslat így ebben a formában nem több, mint e propaganda-hadjárat újabb eleme, ezért annak további vitájában és a szavazásban nem kívánunk részt venni. Tisztelt Képviselőtársaim! Még egyszer szeretném hangsúlyozni, ha érdemi megoldási javaslatról kívánnak beszélni, ha bármilyen valódi javaslatuk van a közös európai vagy a magyar kormány, vagy a Magyar Országgyűlés által teendő valódi lépésekről ebben az ügyben, akkor az MSZP ajtaja nyitva áll önök előtt, nagyon szívesen leülünk még önökkel is egyeztetni a magyar emberek biztonsága érdekében. De azt tisztázzuk, hogy ma itt nem ez zajlik. A vitában a továbbiakban nem kívánunk részt venni. Az itt lévő fideszes és jobbikos képviselőtársaimnak pedig kellemes őrjöngést kívánunk a további vitához. Köszönöm szépen, hogy meghallgattak. [[Mirkóczki Ádám: Honnan tudod, hogy mit akarunk mondani? Kontrát Károly: Maradjatok, ne menjetek el! Az MSZP-s képviselők laptopjainak fedelén a következő feliratok vannak: Szegénység. Kivándorlás. Korrupció. Káosz az oktatásban. Káosz az egészségügyben.]]"
0,u2017-11-30-51,OTHER,JOBBIK-frakció,0.83740234375,2017-11-30,0.02570684440433979,"Köszönöm szépen a szót, elnök úr. Tisztelt Elnök Asszony! Tisztelt Képviselőtársaim! Először is szeretnék köszönetet mondani a bíróság minden egyes dolgozójának, minden bírónak, titkárnak, fogalmazónak, igazságügyi alkalmazottnak, ügyintézőnek, ügykezelőnek, tisztségviselőnek, aki áldozatosan, nagy felelősséggel dolgozott a 2016. évben és dolgozik ott ma is. Nyilván az igazság érvényre juttatásáért dolgoznak, és azért látják el a felelősségteljes munkájukat, tehát az első szavam mindenképpen a köszöneté. [[13.10]] A következő, amiről szeretnék beszélni, az a bírói függetlenség kérdése, amelyet minden előttem felszólaló érintett, és elnök asszony is központba helyezte beszámolójában a bírói függetlenség kérdését. Nemcsak az Alaptörvényünknek egy sarkalatos pontja a bírói függetlenség, de azt gondoljuk, az igazságszolgáltatás legalapvetőbb alapelve, alfája és ómegája az, hogy független-e a bíróság vagy sem. Itt viszonylagos ellentmondásokat lehetett felfedezni a 2016-os évben, jó néhány képviselőtársam említette már, illetve ellenzéki oldalon minden képviselőtársam említette már a vezető tisztségviselők kinevezésével kapcsolatos ellentmondásokat. Ezekre én is szeretném felhívni a figyelmet, mert bizonyos szempontból, úgy érzem, a bírói függetlenséget mindenképpen befolyásolja az, amikor jogalap vagy megfelelő indokok nélkül kerülnek elutasításra pályázatok. Ilyen esetekben ugyanis ez egy üzenet a bírók számára. Üzenet: ha nem azt az irányvonalat fogadod el, amelyet én elvárok tőled, ha nem úgy viselkedsz, ahogy én elvárom tőled, akkor nem léphetsz feljebb azon a bizonyos ranglétrán, nem tölthetsz be tisztségeket. Tehát ez mindenképpen üzenetet jelent, és ennek nagyon rossz üzenetértéke van. Szerintem ez mindenképpen befolyásolja bírói függetlenséget. De beszéljünk pozitív dologról is! Szeretném kiemelni, hogy ami nekem nagyon tetszett 2016-ban az elnök asszony munkájában, az az volt, amikor a kormány előállt azzal a tervvel, hogy egy új közigazgatási bírósági rendszert fog létrehozni, és teljesen átreformálja az eddig működő közigazgatási bíróságok rendszerét, akkor bizony az OBH következetesen kiállt a bírói függetlenség mellett. Szembemenve a kormánnyal, olyanfajta kis tanulmányt készített, amelyben igencsak cáfolták ennek az új bírósági rendszernek a felállítását, és arra is rámutattak, hogy sok esetben a bírói függetlenség, bizony veszélybe kerül. Nem véletlen, hogy az ellenzéki pártok nagyon komoly ellenállást tanúsítottak ebben az ügyben, és mivel kétharmados törvényről van szó, ezt nem is sikerült megvalósítani, és nem is sikerült felállítani. Tehát ebben pozitív dolgot is láttam a bírói függetlenséggel kapcsolatban. A Jobbik Magyarországért Mozgalom, mióta parlamentbe került, folyamatosan szívügyén viseli a bírói függetlenséget. Mi vagyunk talán az egyetlenek, akik már akkor is törvénymódosító javaslatokat adtunk be, még 2010-ben, amikor az új Alaptörvény került elfogadásra. Mi már ott szerettük volna szabályozni, hogy semmilyen módon a törvényhozás ne befolyásolhassa a bírósági fejezetet, ne tudjon hatni a bírói függetlenségre. Ezt mi abban láttuk volna leginkább megalapozottnak, ha az Alaptörvényben szabályozzuk azt, hogy milyen költségvetési juttatások illetik meg a bíróságokat, amihez nem lehet hozzányúlni, nem az adott Országgyűlés összetételétől és a kormányzati akarattól függ az, hogy a bíróság fejezete mennyi pénzt fog kapni. Jobb lett volna, ha ezt szépen az Alaptörvényben szabályozzuk, és akkor nem tudja az adott kormány olyan módon befolyásolni, hogy adott esetben valamilyen irányba szorítsa a bíróságokat. Látjuk, hogy márpedig ez megtörtént az elmúlt időszakban, hiszen azt láttuk, hogy amikor Orbán-kormány volt Magyarországon, a bírák fizetését nem emelték. Most van egy kis időszak, amikor már annyira tarthatatlan volt a helyzet, amikor már eljutunk oda, hogy olyan munkakörben, amelyhez nem is kell adott esetben egyetemi, főiskolai végzettség, többet keresnek, mint a bírák, akkor egy nagyon minimális szinten hozzányúl ehhez a kormány, és végre 14 év után emeli a bírák fizetését, bár, mint mondom, majd erről még beszélek, nevetséges módon, illetve nevetséges összegben. A tavalyi vezérszónoki felszólalásomban egy komoly fejezetet szenteltem annak, hogy mennyire felháborító az, hogy az igazságügyi alkalmazottaknak milyen kevés és megalázóan kevés a bére. Beszéltünk arról, hogy a Tescóba mennek el árufeltöltőnek, mert sokkal több pénzt kapnak ott, és bizony ehhez hozzá kell nyúlnia a kormánynak. Erre vonatkozóan jobbikos képviselőtársaimmal költségvetés-módosító javaslatot is adtunk be mind a tavalyi, mind az idei évben. Minden évben adunk be ezzel kapcsolatban, és komoly, minimum 30 százalékos bérfejlesztést javasoltunk ebben a szférában. Nagyon örülünk annak, hogy végre ez most eredményre vezetett, és az igazságügyi alkalmazottaknál egy komolyabb bérfejlesztésre került sor, amellyel már valóban versenyképes a bíróság abban a tekintetben, hogy talán nem fognak elmenni árufeltöltőnek azok, akik évtizedek óta dolgoznak, már megfelelő tapasztalatokkal, tudással rendelkeznek, és szakmailag valóban kiválóan tudják segíteni az ott dolgozó bírók munkáját. Ezzel nincs is baj. A másik résszel van baj, mégpedig a bírói fizetésekkel, amelyekhez megint, ismételten nem nyúlt hozzá a kormány. Mi valamennyi évben adtunk be módosító javaslatot a költségvetési törvényben, amelyben minimum 30 százalékos bérfejlesztést irányoztunk elő. Jelen pillanatban három ütemben 5-5-5 százalékos bérfejlesztésekre kerül sor, 10 százalék ebből megvalósult, 5 százalék pedig meg fog valósulni. Azt is elmondtam már többször a parlament nyilvánossága előtt, hogy erre vonatkozóan készültek komoly felmérések, hogy hol áll Magyarország az Európai Unióval, illetve az európai országokkal összehasonlítva. Azt látjuk, hogy az Európai Unióban a legkevésbé megfizetett bírák Magyarországon vannak; tehát itt vannak a legkevésbé megfizetett bírák. Hogy miért alakult ez így, nem tudom. Azt látjuk, hogy gyakorlatilag 2003 óta nem volt olyan bérfejlesztés, amely a bírákat megillette volna. Tudjuk nagyon jól, hogy milyen komoly infláció volt ezen időszak alatt. Úgy emlékszem, tavaly elnök asszony hivatkozott arra, hogy 42 százalékos volt a bíráknál a reálbércsökkenés a 2003-2004-es év óta. Ez egy nagyon-nagyon komoly reálbércsökkenés, amikor pedig a kormány arról beszél, hogy meg kell őrizni a bérek reálértékét, amikor arról beszél, hogy meg kell őrizni a nyugdíjak reálértékét. Azt is látjuk azonban, hogy az Orbán-kormány sajnos a bíróságokat teljesen mostohagyermekként kezeli, a bírákat ellenségnek tekinti. Egyébként ez nagyon-nagyon jól látszik azokból a nyilatkozatokból, amelyek itt elhangzottak. Például nyilván tűrhetetlen az, hogy valaki egy bizottsági ülésen, főleg igazságügyi bizottsági alelnökként lekomcsizza az egész bírói kart. Ebből látszik az a hozzáállás, amit a kormányzati többség képvisel a bírákkal szemben. Ennek köszönhető az, hogy Magyarországon a béka feneke alatt vannak a többi európai uniós országhoz képest a fizetések. Ha megnézzük, azt látjuk, hogy még ezzel a majdani megvalósuló 15 százalékkal is utolsó helyen lesznek a magyar bírák fizetései, hiszen talán Bulgáriát fogják utolérni, és holtversenyben fogunk velük együtt „száguldozni” leghátul az Európai Unióban. Elmondtuk már 3-4 évvel ezelőtt, hogy 30 százalékos bérfejlesztés kellett volna, de ma már ez sem elég. Akkor is csak az utolsóelőtti helyre léptünk volna, akkor megelőztük volna Bulgáriát. De mit várhatunk így? Hogyan várhatunk bírói függetlenséget, hogyan várhatjuk el, hogy a bírói kar legyen a szakma csúcsa a jogászi szakmában, hogy a legjobb ítéletek Magyarországon szülessenek, hogy megalapozottak legyenek az ítéletek, hogy gyorsak legyenek az eljárások? Hogyan várhatjuk el, hogy a legtehetségesebb jogászok, a szakma legjobbjai a bírói testületbe kerüljenek be? Nyilván ez így nem fog bekövetkezni. Azt is nagyon jól tudjuk, hogy a bírói hivatás egy olyan hivatás, ahol másodállást gyakorlatilag nem lehet vállalni, ahol politikai szerepet sem lehet vállalni. Nagyon sok mindenből ki vannak zárva. Ezt valamilyen formában meg kellene becsülni, jobban meg kell becsülnie az államnak, nem beszélve arról, hogy önálló hatalmi ágról van szó. Annak, hogy önálló hatalmi ág, azonban nem csak abban kell megnyilvánulni, amit Turi-Kovács Béla képviselőtársam is mondott, hogy milyen szép új épületeik vannak s a többi. Nyilván ez is egy része, de meg is kell becsülni; bár - és ezt köszönöm - Turi-Kovács Béla azt is elmondta, hogy meg is kell becsülni a bírói kart, és ő mindezt támogatja. Azt viszont szeretném elmondani, ha már Turi-Kovács Béla képviselőtársamat megemlítettem, hogy ön Staudt Gábort bírálta. Én ezt szeretném visszautasítani. Én hallgattam Staudt Gábor képviselőtársam felszólalását. Azt gondolom, abban semmifajta fenyegetés, burkolt fenyegetés sem valósult meg, illetve mi nem is szoktunk ilyet tenni a felszólalásainkban. [[Pócs János: Ó!]] Az elnök asszony jelentésében láttam, hogy 2015-ös adatokkal összehasonlítva 23 százalékkal nőtt meg az ügyérkezés. Nagyon kíváncsi voltam arra, hogy 2016-ban az ügyérkezés száma növekszik vagy csökken, vagy stagnál. Azt láttam ebből a jelentésből, hogy tovább növekedett az ügyérkezés száma, így elsősorban bizonyos területeken, a közigazgatási és munkaügyi bíróságon, a törvényszéki ügyekben, másodfokú ügyekben, ítélőtábla előtti ügyekben egészen a 3,2 százaléktól 8,7 százalékig nőtt az ügyiratforgalom. Ez azt jeleneti, hogy a két évvel ezelőttihez képest minimum 26-27 százalékos ügyiratforgalom-növekedésről lehet beszélni. Ahogy ismerem ezeket az ügyeket, illetve ahogy a bíró ismerősöktől hallom, azt is látom, hogy az ügyek bonyolultsága nagyon nagy fokon megnőtt. Ma már nagyon kevés az egyszerű ügyek száma, az egyszerű jogi megítélésű ügyek száma, nagyon bonyolult ügyek vannak, különösen bonyolult ügyek vannak. Ha ez azzal párosul, hogy körülbelül negyedével több ügyet kell elbírálni, ez azt is jelenti, hogy bizony a bíróságon nemcsak bérfejlesztésre lenne szükség, hanem létszámkeret-növelésre is. Mindemellett nagyon pozitív, amit elnök asszony a jelentésében arról írt, hogy az ügyirathátralékot milyen mértékben sikerült feldolgozni, és évente körülbelül 10 százalékos csökkenése van az ügyirathátraléknak. Ez mindenképpen pozitív, de én mellé tenném az érem másik oldalát is, hogy ez mivel jár, milyen pluszmunkával, pluszfeladatokkal jár. Azt látom a környezetemben, hogy úgy járnak haza a bírák, hogy esténként hatalmas szatyrokban cipelik haza a húszkilónyi iratkötetet főleg hétvégére, szombatra-vasárnapra, azt látom, hogy nem 8 órát dolgoznak a bírók a hét öt napjában, hanem a hét hét napjában 10-12 órát dolgoznak. [[13.20]] Ha ez azzal párosul, hogy körülbelül negyedével több bűnügyet kell elbírálni, ez azt is jelenti, hogy bizony a bíróságon nemcsak bérfejlesztésre lenne szükség, hanem létszámkeret-növelésre is lenne szükség. Mindemellett nagyon pozitív, amit elnök asszony a jelentésében arról írt, hogy az ügyirathátralékot milyen mértékben sikerült feldolgozni, és évente körülbelül 10 százalékos csökkenése van az ügyirathátraléknak. Ez mindenképpen pozitív, de én mellétenném az érem másik oldalát is, hogy ez mivel jár, milyen pluszmunkával, pluszfeladatokkal jár, amikor azt látom a környezetemben, hogy úgy járnak haza a bírák, hogy esténként hatalmas szatyrokban cipelik haza a 20 kilónyi iratköteget, főleg hétvégére, szombatra-vasárnapra, amikor nem 8 órát dolgoznak a bírók a hét 5 napjában, hanem a hét 7 napjában 10-12 órát dolgoznak. Ha ezzel párosul ez, akkor azért valahol a mérleg serpenyőjét nézni kell. Nyilván szükség van erre, de akkor anyagilag is jobban meg kell őket becsülni, ha ilyen munkaterhet várunk el tőlük, ha ilyen formában helyezzük rájuk a súlyt, akkor a másik oldalon pedig ezt fizessük meg. Nyilván ez nem az elnök asszonynak a kompetenciájába tartozik, én ezzel tisztában vagyok. Bár annak örültem, hogy a korábbi években elnök asszony mindig hangsúlyt fektetett arra és nagyobb hangsúlyt a felszólalásában itt, hogy a bírói fizetések - nyilván ez a 15 százalék nem alkalmas arra, hogy ezzel rendet tegyünk ezen a területen. Tehát ezért jobban ki kellene állni. Elektronikus ügyintézésről szeretnék még egy-két szót mondani. Ezt minden évben szoktam bírálni, amikor az elnök asszony jelentése van. Ezzel mindig sok probléma van. Nagyon sok esetben az elektronikus ügyintézés nem segíti, hanem hátráltatja az ott dolgozó bírókat, illetve az igazságügyi alkalmazottakat is. Nagyon sok bosszúságuk van, amiket, azt gondolom, hogy nagyobb odafigyeléssel ki lehetne javítani, és erre törekedni is kellene. Jobban oda kellene figyelni a központnak arra, hogy milyen jelzések érkeznek fel az alsó szintről. Ezeket össze kellene gyűjteni, eljuttatni a megfelelő helyre. Nagyon sokat lehetne segíteni az ott dolgozó emberek munkájában mind időben, mind energiában, mert nagyon sokszor ezek a programok nem jól működnek, nem jól vannak programozva, pici alakítással jóvá lehetne őket tenni, nincsen, ahova bejussanak ezek az információk, hogy milyen problémák vannak ezzel. Nincsen, aki ezeket megfelelően koordinálja. Tehát én azt látom, hogy ezzel folyamatosan vannak problémák, és folyamatosan érkeznek hozzám a jelzések ezzel kapcsolatban. És nagyon remélem, hogy egyszer csak eljut odáig, hogy meghallják mindenfelől az illetékesek, és ezen is lesz valamiféle változtatás. A jelentésben azt is láttam, hogy az első fokon meg nem fellebbezett ítéletek száma, aránya egy picit csökkent, 79,1-re a korábbi 79,5-ről. Ebben olyan túl nagy dolog nincsen, nagyon kevés, 0,4 százalékos romlásról beszélhetünk. Azt gondolom, hogy ez mindenféleképpen jó szám. Azt jelenti, hogy az emberek alapvetően elégedettek a bíróságok munkájával, ezért is megilleti a köszönet azokat, akik ott dolgoznak. Másrészről azt is látni kell, ebben is van egy tendencia, hogy a budapesti, fővárosi bíróságoknak nem ennyire jó a megítélése, hiszen ott sokkal nagyobb a megfellebbezett ítéletek aránya. Azt gondolom, vidéken nagyobb a bíróságok tisztelete, a szakmai tudásnak a tisztelete, nagyobb, mint a fővárosban, ezért ott jobb az elfogadottság. Ha tehetem, még a fél percben kiemelem a Szabolcs-Szatmár-Bereg megyei, illetve nyilván a Nyíregyházi Törvényszék és a bíróságok illetékességi területén levők munkáját, hiszen ott a legnagyobb az elsőfokú ítéletek elfogadottsága, ha jól emlékszem, 86,1 százalék. Tehát alig több, mint 13 százalék az, aki megfellebbezi az elsőfokú ítéleteket. Ez mindenképpen az ott folyó jó munkát minősíti; és úgy látom, az időm lejárt. Köszönöm szépen a szót. Köszönöm szépen a figyelmet. [[Taps a Jobbik padsoraiban.]]"
0,u2020-05-07-104,OTHER,JOBBIK-frakció,0.828125,2020-05-07,0.031076615676283836,"Herr Präsident! Hohes Haus! Zunächst möchte ich im Namen der größten Oppositionspartei Jobbik, der konservativen Jobbik-partei, äh, beim Herrn Ausschußvorsitzenden Ritter für diese Gesetzesvorlage mich bedanken.Tisztelt Ház! Először is szeretném az Országgyűlés legnagyobb ellenzéki pártjának, a konzervatív Jobbiknak a nevében megköszönni ezt az előterjesztést a nemzetiségi bizottság elnökének, Ritter képviselő úrnak, egyúttal tisztelettel köszöntöm a többi nemzetiség képviselőit, grüß Gott, dobar dan, hogy csak azt a két nyelvet használjam, ami az én soproni régiómban használatos. Nagyon örülünk, hogy ez a nemzetiségitörvény-módosítási csomag a tisztelt Ház elé került. [[17.00]] Én a felszólalásomat, az eddigiektől kissé eltérően, a törvényjavaslatot értékelő és vitázó felszólalásnak terveztem, hiszen a tartalmát, mivel olvasnivalóként mindannyian megkaptuk előre, egy átlagos képviselő ismeri. Nagyon örülök annak, hogy ezek a módosítási javaslatok, amelyek, ahogy hallottuk államtitkár úrtól, nagyon széles körű előkészítés után kerültek a tisztelt Ház elé, egy csomó olyan dologra reagál, ami a Jobbik programjában már hosszú évek óta szerepelt, mert itt is le szeretném szögezni, hogy talán egyedüli módon a magyarországi pártstruktúrában, nekünk folyamatosan, már ’10 óta részletes programunk volt mindig a hazai nemzetiségekre is, nemcsak az elszakított országrészekben élő magyar nemzeti közösségre, különös tekintettel azokra a nemzeti kisebbségekre, akik saját intézményhálózattal és komoly tradíciókkal rendelkeznek hazánkban. Nagyon örülök, hogy ez a törvényjavaslat reagál az úgynevezett etnobiznisz jelenségre. Végre, hiszen rengeteg közpénz került olyan zsebekbe, mint az ott szemben ülő Farkas Flórián zsebébe, aki gyakorlatilag az OLAF, az Európai Csalás Elleni Hivatal véleménye szerint is bűnös gondatlansággal járt el. Én azt szeretném jelezni, hogy alapvetően nem ennek a törvénymódosítási csomagnak a feladata erre az alapvető és elvi kérdésre reagálni, de nyilvánvalóan egy ilyen vita elején, ha a hazai nemzetiségek jogairól szóló törvényről vitázunk, akkor el kell mondjam, hogy továbbra is fenntartjuk azt az álláspontunkat, hogy a 12 hazai nemzetiség és a hazai roma közösség dolgát nem biztos, hogy a legjobb egy törvényben és azonos feltételekkel rendezni. Ez csak egy elvi megjegyzés, még egyszer mondom, nem ehhez az előterjesztéshez és ennek a vitának a lefolytatásához szánnám, hiszen, ahogy említettem, ha már a nemzetiségi törvényről beszélünk, akkor szerintem ezt a nagyon fontos alapelvet illő volt az elején leszögeznem. Nagyon üdvözlöm azt, hogy a Magyar Tudományos Akadémia ezek szerint mégsem csak Soros-ügynökökből áll véleményét is figyelembe vesszük majd akkor, ha az adott nemzetiség őshonosságát vizsgáljuk az adott településeken. Ezek szerint az országos önkormányzatok és a Magyar Tudományos Akadémia fogja majd esetenként eldönteni, hogy kiírjáke az adott településen a nemzetiségi választást. Én azt azért megfontolásra alkalmasnak tartom, hogy itt kistelepülésekről van szó egyrészt, ahol szerintem a helyzet relatíve egyértelmű nagyon sok esetben, pontosan a települések kis mérete alapján viszonylag pontos ismereteink vannak az etnikai összetételéről, viszont fel szeretném itt is hívni arra a figyelmet, hogy az etnobiznisz jelensége például Budapesten az egyik legelterjedtebb, hiszen ott aztán tényleg minden kerületben, ha szabad úgy mondani, az összes nemzetiségnek van önkormányzata, és ember meg nem mondja, hogy az ott őshonose az adott kerületben vagy sem. Nagy valószínűséggel egyébként élnek az adott nemzetiséghez tartozóak minden kerületben, már csak a nagyságrendek miatt is, ugyanakkor itt a módszertant nem nagyon látom, tehát hogy hogyan lehet majd ezt esetleg kiszűrni, hiszen azt szögezzük le, hogy mondjuk, jómagam, aki 22 évig voltam az országos német önkormányzat elnöke, soha egy fillér tiszteletdíjat nem kaptam, viszont éppen Budapesten a tiszteletdíjak kérdése mindig felvetődött a nemzetiségi önkormányzatoknál is. Szeretnék egy másik szempontot is a vitában megjegyezni, éspedig ez az iskolafenntartásra vonatkozó paragrafusokra és módosítási javaslatokra vonatkozik. Én teljes mértékben támogatom az itt, ebben a törvényjavaslatban szereplő kitételeket. Egy olyan kérdésben szeretnék azonban reagálni az egész nemzetiségi oktatási helyzetre, amit nyilvánvalóan nem ebben a vezérszónoki felszólalásomban fogok elmondani, meg az egész kisebbségi nemzetiségi önkormányzati rendszerről szóló hosszabb vitát is le lehetne folytatni, így 25 év után ebben az ügyben. Bocsánat! Szerénytelenség nélkül, tisztelettel ajánlom a legutóbbi könyvemet „Deutsche Minderheit und Institutionen” címmel, ahol az elmúlt 25-30 évet elég részletesen ez ügyben is elemzem. De annyit azért most ebben az ügyben el kell mondanom, hogy például a pedagógiai programokra vonatkozó, korábban meglévő, és éppen a Fidesz által elvett egyetértési joga a nemzetiségi önkormányzatoknak, szerintem egy nagyon fontos jog lenne, mégpedig különös tekintettel a nem az adott nemzetiségek által fenntartott, főleg KLIK-es iskolák esetében, ahol a jelenlegi szabályozások szerint kizárólag a pedagógiai intézmény vezetőjének a megválasztásához van egyetértési joga a nemzetiségi önkormányzatnak, aki aztán később meghatározza a pedagógiai programot. Ez egy viszonylag erős jogosítvány, én ezt nem vitatom, én csak azt szeretném tisztelettel jelezni, hogy ezt a korábbi gyakorlatot én nagyon jónak tartottam, amikor a pedagógiai programok jóváhagyásának is megvolt az egyetértési joga a nemzetiségi önkormányzatok számára. Nagyon üdvözlöm szintén a szociális otthonok létrehozását lehetővé tevő részét ennek a törvényjavaslatnak, különös tekintettel arra, hogy ugyan sajnos egyre kevesebben vannak azok a hazai nemzetiséghez tartozó, általában időskorú lakosok, akik főleg idős korban nagyon sokszor elfelejtenek már magyarul, mivel, ha az első nyelvük az adott nemzetiség nyelve volt, akkor ebben a korban néha már elkopik ez a nyelvi kompetencia ez egy természetes jelenség egyébként , és az ő számukra kiemelkedően fontos, hogy azon a nyelven legyenek ellátva idős korban is ezek a hazai nemzetiségekhez tartozó polgárai hazánknak. Ugyanakkor arra azért fel szeretném hívni a figyelmet, hogy eleve az egész ellátási rendszer viszont nagyon komoly problémákkal küzd, azt hiszem, ezt nem kell senkinek elmondani. Hogy konkrét példával éljek, mondjuk, éppenséggel a baranyai német nemzetiségű lakosság egy jelentős része éppen Németországba jár át megélhetés szempontjából ott időskorú embereket ápolni, és nem marad sajnos Baranyában. Tehát általánosságban azt kell mondanunk, mondom még egyszer, részletes elemzés nélkül, hogy jogi szempontból, illetve a parlamenti képviselet szempontjából valóban, európai szinten is kiválónak nevezhető a hazai nemzetiségek helyzete. Ugyanakkor, ha megnézzük a nyelvhasználatot és a nyelvvesztési folyamatokat, akkor már korántsem ilyen rózsás a helyzet, azt gondolom. A legkomolyabb problémákat pontosan a kistelepülések jelzik, ahol nagyon sok hazai nemzetiség zömmel él, hiszen amikor ezek a kistelepülések az általános demográfiai és gazdasági folyamatok révén egyre fogynak és lassan eltűnnek és ez most mindegy, hogy egy baranyai német nemzetiségi vagy horvát nemzetiségi település, vagy akár a nyugati határszélen egy szlovén nyelvű kistelepülés , akkor ugyan látjuk, hogy itt a jogrendszer ellenére ezek olyan folyamatok, amelyek nyilvánvalóan általános folyamatok, amelyeket nem a nemzetiségi jogrendszerrel kell orvosolni feltétlenül, hanem általános, olyan intézkedésekkel, amelyek valóban egyfajta gazdasági hátterét is biztosítják ezeknek a kistelepüléseknek. Tisztelettel szeretném ezúton is jelezni, hogy épp ezért a Baranya Megyei Önkormányzat jobbikos képviselőjével, Schwarcz-Kiefer Patrik képviselőtársammal közösen a koronavírus lecsengése utáni időszakban be fogunk nyújtani a tisztelt Ház elé egy olyan javaslatot, amely lehetővé teszi a nemzetiségek által arányaiban meglehetősen nagy létszámban lakott régiók gazdasági támogatását. Ez egyébként teljes mértékben összhangban van azzal a Székely Nemzeti Tanács által indított európai polgári kezdeményezéssel, amelyet államtitkár úr is említett a bevezetőjében, amit egyébként a Jobbik is támogatott kezdettől fogva, és amelynek a mai nap során jár le sajnos a határideje. A sajnost azért mondom, mert ugyan sikerült elérni az egymillió ajánlást, aláírást, ugyanakkor nem sikerült a hét európai uniós tagállamban összegyűjtenünk az ehhez szükséges ajánlásokat. Ezt én nagyon sajnálatosnak tartom, már csak azért is, mert annak idején a FUEN német kisebbségi munkacsoportjának elnökeként a Minority SafePack egyik legelső aláírója voltam, és azt a polgári kezdeményezést pedig most nemsokára, hála istennek, az Európai Unió legmagasabb szintű grémiumai is majd végre tárgyalni fogják. Ugyanakkor ez a Székely Nemzeti Tanács által indított polgári kezdeményezés arra az általam előbb részletesebb vázolt problémára is egyfajta európai uniós támogatást tudna majd biztosítani, amelyet, ahogy említettem, nemsokára kidolgozunk, és amelyhez majd kérem minden parlamenti párt és természetesen az érintett nemzetiségek támogatását is. [[17.10]] Összefoglalóan, a Jobbik-frakció ezt a törvényjavaslatot támogatni fogja, és még egyszer köszönjük az eddigi munkáját a résztvevőknek. Köszönöm a figyelmüket."
0,u2020-02-24-255,OTHER,JOBBIK-frakció,0.71044921875,2020-02-24,0.015413873828947544,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Vendégek! Először is szeretnék nagy-nagy köszönetet mondani a Székely Nemzeti Tanácsnak és aktivistáiknak, vezetőiknek azért a hat év küzdelemért, amiért idehozták ezt a témát, illetve az Európai Unió asztalára hozták ezt a témát, amely egy nagyon-nagyon fontos téma, és azt gondolom, hogy sokkal nagyobb hírverést érdemelt volna már az elmúlt időszakban is. Tehát tényleg nagy-nagy köszönet érte a Székely Nemzeti Tanácsnak.Azt látjuk, hogy az Európai Unióban nekünk, magyaroknak semmit nem adnak ingyen, nekünk ott mindent ki kell harcolni, és hiába beszélnek emberi jogokról, gyönyörűen megfogalmazott elvekről, valahogy ez miránk, magyarokra valahogy soha nem érvényes akkor, amikor mi szeretnénk ezzel élni. Valahogy mi másodrendű állampolgárok voltunk oly sokszor, és nem kaptuk meg azokat a jogokat, mi, a viharvert magyarság, már az elmúlt száz évben, mondhatjuk, Európától folyamatosan. Tehát nekünk ebben a harcban kell élni, és hál’ istennek, a Székely Nemzeti Tanács most ezt a harcot kőkeményen megvívta, hat év küzdelemmel elérte, hogy mégiscsak lehetett róla szavazni, lehet róla véleményt nyilvánítani, és reméljük, hogy sikerre is tudjuk vinni ezt az ügyet. A Jobbik Magyarországért Mozgalom gyakorlatilag elsőként beleállt ebbe az ügybe. Mi már a tavalyi évben, 2019 májusában országos sajtótájékoztatót tartottunk, amelyen kértük, és felhívtuk az embereket Magyarországon, hogy segítsék ezt a kezdeményezést, minél többen írják alá, s nagyon fontosnak tartottuk azt, hogy ez minél szélesebb körben elterjedjen. Megmondom őszintén, egy nagyon pici bírálat gyanánt, hogy mi szerettük volna azt, hogyha a kormánypártok, illetve a kormány ebbe egy kicsit hamarabb beleállt volna és nagyobb intenzitással vett volna részt ebben már az elmúlt hónapokban is, tavaly májustól, akkor szerintem nem itt tartanánk már. De most is lehet mozgósítással nagyon sok mindent elérni, és tényleg, sokan ma említették, én is kérem mindenkitől, mozgósítsunk, mozgósítsunk, hogy meglegyen az a szavazatmennyiség, akik támogatják ezt az ügyet. És talán egy ötlet, ahogy sikerül százezreket kivinni az utcára egy békemenet során, akkor talán lehetne csinálni egy internetes székely menetet, amely székely menet során pedig ezek az emberek, akik egyébként kimennek az utcára, csak egy gombot nyomnának, és akkor százezrekkel nőne meg rögtön a szavazat. Talán egy olyan javaslat, amit érdemes lenne megfontolni. Azt is fontosnak tartanám, hogy minél több olyan kérdés legyen, ahol konszenzus van itt az Országgyűlésben. Ez egy nagyon jó érzés, amikor mi magyarok azt látjuk, hogy mindannyian egyet akarunk. Nagyon ritkán van ilyen. Nagyon ritkán van ilyen, és ezért lenne nagyon fontos a nemzeti minimum lefektetése, azt, amit elfogadna minden magyar parlamenti párt, hogy igenis, ezek mellett mindannyian ki fogunk állni, és folyamatosan kiállnánk. Ha lenne egy ilyen nemzeti minimum, amit le tudnánk tenni az asztalra, és mindenki elfogadná, akkor sokkal egyszerűbbek lennének ezek a kérdések, sokkal egyszerűbben bele lehetne állni ezekbe a problémákba. És talán jelképes üzenete is van most, ahogy itt vagyunk, hiszen egy 100 éves évforduló van most, 100 éves évfordulója a gyalázatos trianoni békediktátumnak, amely a magyar nemzetet oly mértékben sújtotta, annak a 100. évfordulója, és talán egy nagyon-nagyon pici felszabadulás lehetősége benne van ebben a küzdelemben, ami most itt van előttünk. [[19.20]] Hiszen amikor erről beszélünk, akkor egy gazdasági szabadságot is akarunk a nemzeti kisebbségnek, amelyik tulajdonképpen nem is kisebbség, hiszen egy őshonos nemzet ott Erdélyben, Székelyföldön, illetve máshol is vannak egységesen, csak kisebb létszámban. Nekik akarunk nagyobb szabadságot azért, hogy a gazdasági önrendelkezési jog is meglegyen számukra, hiszen látjuk, hogy hogyan éltek, élnek vissza a kormányok azokkal a lehetőségekkel, ami a számukra megvolt, hiszen gazdasági eszközökkel kiválóan tudták visszafejleszteni azokat a területeket, azokat a régiókat, amelyeket nem akartak támogatni. Ha nem akarták azt, hogy Székelyföld fejlődjön, akkor Székelyföld nem kapott akkora gazdasági támogatást a kormánytól, hanem teljesen más területek kapták meg azt. S mivel jár ez? Mivel mindenki szeretne jobb körülmények között élni, benne van a lehetőség, hogy elvándorolnak a nem fejlesztett területről, elindul az elvándorlás, előbb elmegy a munkaerő, aztán a családok elköltöznek onnan, és végül eljutunk odáig, hogy gazdasági eszközökkel asszimilálni lehet egy bizonyos közösséget. S bizony nagyon fontos a gazdasági önrendelkezés, és ennek a mozgalomnak az eredményes véghez vitele azt eredményezné, hogy megnőne ennek a lehetősége. Hiszen nagyon fontos az, hogy a nyelvi, a nemzeti, az etnikai, a vallási kisebbségeknek meglegyen az a joguk, hogy bizonyos támogatásokat közvetlenül tudjanak lehívni, és ne a kormánytól függjön ez, hogy a kormány ne tudja sakkban tartani őket, hanem meglegyen a lehetőség az önállóságra, a gazdasági önrendelkezésre. Minél szélesebbre kell tárni ezt a kaput, beszéljünk az autonómiáról és beszéljünk minden másról. S ha küzdünk érte, akkor előbb-utóbb el fogjuk érni. Olvastam a Székely Nemzeti Tanács honlapján, hogy micsoda különbségek vannak a magyar területek és a nem magyar többségű területek gazdasági fejlesztése között. 2007 óta, amióta Románia tagja az Európai Uniónak, míg Székelyföldön egy 1,5 százalékos gazdasági fejlődésről beszélhetünk, a szomszéd területeken, a Barcaságban, Nagyszeben vidékén 15-20 százalékos gazdasági növekedésről beszélhetünk. Tehát a gazdasági növekedés üteme tízszerese ezeken a területeken, ami nyilván egy gerjesztett folyamat, és ezen segíteni kell. Segíteni kell, és meg kell találni azokat a lehetőségeket, ahol a magyarság mint őshonos magyar nemzet megmaradását elő tudjuk segíteni. Ez a legfontosabb. Köszönöm szépen, hogy meghallgattak."
0,u2014-11-21-49,OTHER,JOBBIK-frakció,-1.0,2014-11-21,0.18337735533714294,"Köszönöm szépen. Tisztelt Elnök Úr! Tisztelt Képviselőtársaim! Miért is mondja a Jobbik azt, hogy ez a törvény nem nyújt igazi megoldást a devizahitelesek problémájára? Miért vagyunk ezzel elégedetlenek? Miért gondoljuk azt, hogy nem is félmegoldás ez, negyed vagy éppen kevesebb, amit ez a törvényjavaslat nyújt számunkra? Először is azt kell látni, hogy annyi jogsértést követtek el a bankok a devizahitelesek kárára, éveken keresztül gyakorlatilag változatlanul hagyta folyni ezeket a devizahiteles ügyeket a kormány, hogy az ember alig hisz a szemének. Érdekes volt például az, hogy miközben a devizahitelezés a tetőpontján volt, a hitelintézeti törvény úgy rendelkezett, hogy azoknak az embereknek, akik az ügyfelekkel kapcsolatot tartanak, szakképzettnek kell lenniük, az ügyfelet pedig fel kell világosítani az általa vállalt összes kockázatról. [[12.40]] Önmagában már ennek a feltételnek sem feleltek meg azok a banki és egyéb alkalmazottak, akik ezeket a hiteleket közvetítették. Azzal senki nem törődött, hogy az ügyfelek számára egy többoldalas, sokszor a közgazdászok által is nehezen érthető, sok áttétellel rendelkező törvényjavaslatot miért kellett volna megérteniük azoknak az ügyfeleknek, akik egyébként nem rendelkeztek ilyen végzettséggel. Nem kapták meg a szükséges felvilágosítást. De továbbmegyek. Amikor arról van szó, hogy milyen kockázatokat láthatott maga előtt az ügyfél a hitelfelvételkor, érdemes mérlegre tenni a következő kérdéseket. Vajon miért van az, hogy az Egyesült Államokban, amelyet a Jobbik véletlenül sem tekint mintademokráciának, a nindzsának nevezett emberek ? akiket egy angol mozaikszó alapján képeztek ?, a munkával, a vagyonnal, semmiféle életkilátással nem rendelkezők is hitelhez jutottak, hitelezési boom alakult ki? Annak a következményeit nyögte utána éveken keresztül, még manapság is a világ, hogy a bankok felelőtlenül jártak el. Gyakorlatilag ugyanez Magyarországon, mondjam azt, hogy megtorlatlanul maradt. Az Egyesült Államokban például ? a magát nemzetinek valló Orbán-kormánnyal ellentétben - őszintén beszéltek arról, hogy a bankokat meg kell büntetni, viselniük kell a következményeket azért, mert általános, mélyreható gazdasági válságot okoztak. Magyarországon sajnos ezzel kapcsolatban nem történt semmi. Amikor tapasztalja a kormány az egyik törvénytelenséget a másik után, akkor sem tesz semmit kétharmados parlamenti felhatalmazással annak érdekében, hogy a tisztelt Ház olyan törvényeket fogadjon el, amelyekkel egy héten belül garantáltan meg lehetne teremteni a rendezés végleges és hatékony jogi feltételeit. Ez nem történik meg, éveken keresztül mutogatnak egymásra, mutogatnak a Legfelsőbb Bíróságra, mutogatnak az Európai Unióra, de a kormány érdekes módon ebben az esetben elfelejti használni azt a hatalmat, amellyel egyébként önállóan még az alkotmányt is képes volt megváltoztatni. Az is érdekes, hogy a kormány a saját emberét teszi a Pénzügyi Szervezetek Állami Felügyeletének élére, és ez az ember, aki vezeti ezt a szervezetet, nem indít közérdekű keresetet a devizahitelesek védelmében, hanem hagyja, hogy az egyébként adósságcsapdában fuldokló emberek saját pénzükön, az utolsó forintjaik előkaparásával reménytelen küzdelmet folytassanak a bankok profi jogászaival szemben. Hölgyeim és uraim, hol van itt az igazság?! Hol van itt a józan ész? Három és fél, négy millió embert érint családtagokkal együtt ez a kérdés, amelyről most beszélünk, annyian vergődnek adósságcsapdában. Ha nem szabadítja ki a törvényhozó hatalom ezeket az embereket ebből az adósságcsapdából, akkor Magyarországgazdasági felemelkedése nem tud bekövetkezni. Ezeknek az embereknek a kieső jövedelme, az, hogy az összes pénzüket a legszorosabb értelemben vett megélhetésükre, a villanyszámlára, az áramszámlára, az alapvető élelmiszerek vásárlására fordítják és az összes többit a bankoknak adják, ez gyakorlatilag olyan szinten lefékezi a magyar gazdaság növekedését, hogy reménytelen abban bízni, hogy életszínvonal-javulás lesz ebben az országban, amíg ezt a kérdést nem rendezzük. Az is érdekes, hogy milyen kockázatokat vállaltak a devizahitelesek. Egyrészt itt volt az árfolyamkockázat, ami azért érdekes, mert ha megnézzük a devizahitelezés adatait és a hivatalos, az Európai Központi Bank utasítására elkészített statisztikákat, ott megkülönböztetnek a hitelintézeti szektor forrás- és eszközoldalai adatainál különböző hitelfelvételeket és hitelkihelyezéseket. Az euró kategória mellett van egy úgynevezett egyéb kategória, amiben túlnyomórészt a svájcifrank-hitelek szerepelnek. Érdemes megnézni, ez most is megtekinthető a Magyar Nemzeti Bank honlapján. Azt fogják látni a hitelintézeti szektorra vonatkozó jelentésből, hogy közel ötször annyi hitelt helyeztek ki az egyéb devizában, mint amennyit a bankok maguk is felvettek. Tehát a hitelek töredéke mögött volt csupán devizafedezet, és ezzel senki nem foglalkozik, mert papíron megtörtént ugyan a deviza folyósítása, a gyakorlatban azonban nem. Ami megtörtént, az az, hogy az ügyfeleknek kiszámlázták az árfolyam-különbözetet, és az ügyfelekre hárították ennek minden terhét, noha a hitelintézeti szektorra vonatkozó adatokból kristálytisztán látszik, hogy a bankrendszer maga nem volt kockázatviselője ennek az árfolyamváltozásnak, tekintettel arra, hogy csak ötödrészben volt a hitelek mögött ténylegesen devizafedezet. Az még érdekesebb dolog, ami a banki hitelkamatokkal történt. Mi is történt itt? 2008-ban volt egy világgazdasági válság. Elkezdődött, a svájci frank kamatszintje, a svájci jegybanki alapkamat mélybe zuhant, ezzel párhuzamosan emelkedett a magyar hitelesek által fizetett kamatszint. Ezzel egy elképesztő kizsákmányolás indult meg az országban, mert miközben a bankok sokkal olcsóbban jutottak hozzá a svájci frankhoz, sokkal alacsonyabb kamatok mellett, brutálisan elkezdték a magyar hiteladósok kamatait emelni. Ezen sem a mostani előterjesztés, sem az összes többi érdemben nem változtatott semmit. Ezért fordulhatott elő az, hogy mind az árfolyamváltozás, mind a kamatváltozás terhét a devizahitelesek egy az egyben viselték, önkényesen a nyakukba tették a bankok a megemelkedett kamatokat úgy, hogy arra közgazdaságtanból létező magyarázat gyakorlatilag nem volt, és ennek a következménye az, hogy miközben másfélszeresére változik az árfolyam, annyival nő a svájci frank értéke a forinthoz képest, aközben az ügyfelek több mint kétszer akkora törlesztőrészletet fizetnek. Ezt a magát nemzetinek mondó kormány hagyja, nem tesz ellene semmit. Tessék csak megnézni, amikor gyakorlatilag piaci árfolyamon történik a forintra váltás, lehet azzal takarózni, Répássy államtitkár úr, hogy nem teszi lehetővé az Európai Unió, hogy visszaadják a devizahiteleseknek az árfolyam-különbözetet. Dehogynem! Ezt ön is pontosan tudja, hiszen önök rendelkeztek az árfolyamgát intézményének bevezetéséről, ami igaz, hogy átmenetileg, de mégiscsak kedvezőbb árfolyamon történő törlesztést tett lehetővé. No de abban is benne volt a csapda, amit a kormány nem hangsúlyozott; az, hogy az árfolyam-különbözet öt éven keresztül egy elkülönített számlán kamatozott a bankok javára. Ez nem azt jelenti, hogy az ügyfelek, hurrá, milyen jól jártak, máris kedvezőbb árfolyamon törleszthetnek a futamidő későbbi részében. Nem! Ez azt jelentette, hogy öt évre egy kis könnyebbséget kapnak, öt év múlva pedig az eredeti árfolyam-különbözet az elkülönített számlán hozzájön majd a törlesztőrészletekhez, és a korábbinál még nagyobbra nőnek majd a törlesztőrészletek. Tehát érdemben a kormány sajnos ezen a problémán láthatóan nem segített. Mi lenne itt a megoldás? Nyilván az, hogy ha nincs a hitelek mögött devizafedezet, akkor nem is jogos, hogy ezt a devizaárfolyam-különbözetet a kormány az emberekre hárítsa. Különösen nem jogos akkor, ha a 2010 tavaszán történő választási győzelem időpontjában nézem meg a svájci frank árfolyamát. Akkor 170-180 forintos szinten mozgott a svájci frank. Utána a kormány éveken keresztül szerencsétlenkedett, mutogatott jobbra-balra, miközben kétharmados parlamenti felhatalmazással önállóan, a pártokkal való egyeztetés nélkül alkotmányt tudott módosítani, a devizahitelesek problémáját nem oldotta meg. Aztán eltelt több év, az árfolyam az akkori szint másfélszeresére növekedett, és most önök azt mondják, hogy bizony ezt a terhet, a kormány tehetetlenkedésének, határozatlanságának, tétovaságának terhét, az időközben évek alatt bekövetkezett brutális árfolyamváltozást nyeljék le a devizahitelesek. Kérem, ez az árfolyam-különbözet nem a devizahitelesek miatt állt elő, hanem azért, mert a kormány nem rendezte a helyzetet. Nem élt azzal a parlamenti felhatalmazással, amivel a választók felruházták; valószínűleg azért, mert a bankrendszerrel sem akkor, sem most nem mert érdemben szembemenni. Ugyanígy a kamatoknál is: mi az, amit meg kellene lépni? Megtettem, hogy megnéztem a magyar és a lengyel devizaadósok törlesztőrészletei között a különbséget. Jelentősen több törlesztőrészletet kénytelenek ugyanakkora összegű, ugyanabban az időpontban felvett svájcifrank-hitel után fizetni a magyar devizaadósok, mert nekik jelentősen nagyobb kamatot kell fizetni a hiteleik után, mint a lengyel adósoknak. Hogy is következhet be ez? Lengyelországban nem hagyja a szabályozó hatóság és nem hagyja a kormány, hogy a bankok kizsákmányolják az embereket, visszatereli a helyes kamatszintre a fizetendő terheket, Magyarországon meg gyakorlatilag az elmúlt években szabad kezet kaptak a kereskedelmi bankok arra, hogy kifosszák a lakosságot. Ehhez sajnos az Orbán-kormány végig asszisztált. Ez nyilván egy olyan pálya, amihez nem tudunk gratulálni. Még egyszer mondom, az a törvényjavaslat, amellyel most önök megpróbálják rendezni ezt a kérdést, még félmegoldásnak sem nevezhető, hiszen sem az igazságosság, sem a jog nem azt mondja, hogy így kell rendezni ezt a kérdést, hanem valóban a bankokra kellene azokat a terheket visszahárítani, amelyeket ők éveken át jogtalanul szedtek be a szerencsétlen hiteladósoktól. Köszönöm szépen, elnök úr. [[Taps a Jobbik padsoraiból.]] [[12.50]]"
0,u2022-05-17-55,OTHER,Párbeszéd-frakció,-1.0,2022-05-17,0.03332065790891647,"Köszönöm a szót, elnök úr. Tisztelt Országgyűlés! Kedves Polgártársak! Mi az állampolgárokkal együtt alulról nézzük ezt a fideszes hatalmi vircsaftot. A Párbeszéd úgy látja, hogy nem Magyarország kormányzására, hanem a Magyarország zrt. irányítására szegődnek ezek az emberek, egy NER-es bizniszkormány jön létre, és a legkevésbé sem az emberek szolgálatát, hanem sokkal inkább a saját hatalmi szempontjaikat és a fideszes oligarchák kapzsiságát akarják kiszolgálni. Azt látjuk, hogy átverték az embereket. Úgy indultak el ezen a választáson, hogy nem volt semmilyen programjuk. Úgy kértek felhatalmazást, hogy nem mondták meg, hogy mire kérnek felhatalmazást, és ezzel egyrészt arcul csapták azt a 2 millió embert, aki viszont egy pontosan meghatározott vízió szerint szavazott és utasította el az önök világát, és arcul csapták azt a 3 millió embert is, akik kénytelenek voltak jobb híján aláírni egy üres csekket, amivel most láthatólag visszaélnek. Azt vártuk, hogy legalább tegnap, másfél hónappal a választás után Orbán Viktor talán elárulja, hogy mik a tervei Magyarországgal, de az a helyzet, hogy megint nem sikerült ennek nekifutni. Nem futotta másra, mint öntömjénezésre, illetve valami európai léptékűnek szánt gondolatmenetre, aminek a végén megtudhattuk, hogy Orbán Viktor szerint Orbán Viktor Európa jövője. Azért ettől a szörnyű állapottól az európai emberek bölcsessége nyilvánvalóan meg fogja óvni a kontinenst. De ami annál fontosabb, hogy mennyi nagyszerű dolgot mondott önmagáról és kormányáról ez a remek ember, hogy miről nem beszélt. Nem beszélt tegnap arról, hogy milyen tervei vannak Magyarország jövőjére nézve a következő négy évben, sőt a következő nyolc évben. Nagyon keveset beszélt arról, hogy hogyan akarja szolgálni a magyar embereket, sokkal árulkodóbb az a törvényjavaslat, amely vitáját most tartjuk éppen. Ebben a törvényjavaslatban sorolják fel Magyarország minisztériumait. Magyarországnak a következő ciklusban 11 darab minisztériuma van. A 11 minisztériumból 6 a gazdasági ügyeket intézi, 5 pedig a hatalmi ügyeket intézi, és semmilyen más területnek, semmilyen más témának nincsen önálló minisztériuma az ötödik Orbán-kormányban. Ennél durvább önleleplezést, mint hogy önöket kizárólag a hatalom és a pénz érdekli, kitalálni sem lehetne, ezért mondtam azt, hogy mi, a párbeszédesek, az állampolgárokkal közösen ezt egy hatalmi vircsaftnak látjuk, amit mi messziről, távolról és alulról nézünk. A legjobb lehetőségünk, hogy elmondjuk itt az Országgyűlésben, hogy mégis mi az, amire önök készülnek, hogy leleplezzük azt a következő négy, nyolc, ki tudja, hány évre tervezett ciklust, amit maguknak elképzeltek. De tulajdonképpen tudjuk, értjük, sejtjük legalábbis, hogy mi készül itt: annak az orbáni Magyarországnak a további építése, amit eddig is láttunk, annak a hatalom- és pénzközpontú rezsimnek a kiépítése, amely az elmúlt 12 évben is folyt ahelyett, hogy ahogy mi a Párbeszédben javasoljuk, egy zöld Magyarország jövőjét építenénk. Egy igazságos, zöld országot, ahol mindenki biztonságban van, és ahol a leglényegesebb, az emberek mindennapjait szolgáló döntésekre fókuszálunk, ahol az emberi jóllét, és nem a vagyon, a hatalom és az ehhez hasonló, önöket mozgató szempontok határozzák meg, hogy mivel van dolga a kormánynak, és hogy mivel van dolga az Országgyűlésnek. Az önök orbáni jövőképében nincs valójában jövőkép. Az embereknek nincs jövője. Hiszen milyen jövőt biztosíthat egy kormány, ahol nincsen környezetvédelmi és klímaügyi zöldminisztérium, ahol nincsen szociális ügyekért felelős minisztérium, ahol nincsen oktatásért felelős minisztérium, ahol nincsen egészségügyi minisztérium? Tehát önöknek nem lesznek ilyen minisztériumaik. Önök besöpörték néhány megbízhatónak gondolt rendteremtő alá ezeket a feladatokat, és önök nem készülnek arra, hogy ezeken a területeken bármilyen előrelépés legyen. Önök nem akarnak zöldpolitikát folytatni egy olyan országban, ahol annyira durva a légszennyezettség, hogy évente 14 ezer magyar ember haláláért felelős. Kötelezettségszegési eljárást indított Magyarország ellen az Európai Unió a légszennyezettség miatt, mert ők védik meg a magyar emberek érdekét, maguk pedig nem, és maguk arra nem képesek, hogy egy minisztériumot felállítsanak erre. Egy olyan országban élünk, ahol a tavaink száradnak ki, ahol már 37 vízfolyásunk száradt ki időszakosan, ahol napról napra egyre inkább a bőrünkön érezük a klímaváltozás pusztító valóságát, maguknak meg ez egy minisztériumot sem ér meg. Egy olyan országban nem lesz szociális minisztérium, ahol dübörög a megélhetési válság, ahol évtizedes rekordon van az infláció, ahol sok százezer ember él havi százezer forintnál kevesebből, és ahol nincsen jövője sok százezer gyermeknek, hiszen olyan körülmények között nő fel, ahonnan teljes, értékes életre felkészülni gyakorlatilag semmi lehetőség. [[12.10]] Nincs jövő Magyarországon, ha nincsen oktatási minisztérium, egy olyan országban, ahol például Nógrád megyében a fiatalok 30 százaléka legfeljebb általános iskolai végzettséggel hagyja el az iskolapadot. A gyerekek egyharmada funkcionális analfabétaként jön ki szinte az iskolából ebben a megyében, és önök ezzel nem akarnak foglalkozni. Ahogy azzal sem foglalkoznak, hogy a felsőoktatásba jelentkezők száma 40 százalékkal csökkent az elmúlt 12 év alatt. Vagy például, hogy a roma fiatalok 0,8 százaléka jut el főiskolára vagy egyetemre, és maguk egy ilyen országban nem akarnak oktatási minisztériumot. És nem akarnak egészségügyi minisztériumot felállítani egy olyan országban, ahol 900 ezer embernek nincsen háziorvosa. Hogy akarják orvosolni ezt a problémát orvosok nélkül? Tényleg egy rendőrtisztre bízzák az egészségügy fejlesztését, helyreállítását, rendbetételét, vagy csak a rendteremtést és annak a megakadályozását, hogy újabb tízezrek áramoljanak ki az egészségügyből? Merthogy ez fog történni, és ezért csinálják maguk a veszélyhelyzetet is, hogy törvényileg akadályozhassák meg, hogy felmondjanak az alulfizetett és kizsákmányolt egészségügyi dolgozók. Szóval, nincsen jövő egy ilyen Magyarországon, de az a helyzet, hogy önök a jelen problémáira sem adnak semmilyen megoldást. A napirend előtti felszólalásomban elmondtam, hogy a megélhetési válságra áfacsökkentéssel és alapjövedelemmel kéne válságkezelő üzemmódban reagálni. Népszavazási kérdések vannak az Országgyűlés előtt, ezekben a témákban is azonnal cselekedni kéne, visszaemelni az álláskeresési járadék példátlanul alacsony idejét 3-ról 9 hónapra. Ez a legalapvetőbb elvárása a munkát kereső magyar embereknek, és letenni végre arról, hogy idegen, keleti diktatúrákat szolgáljanak ki, és nekik építsenek százmilliárdokból campust, ahelyett, hogy a tehetséges vidéki magyar fiatalok lakhatását biztosítanák. A lakhatási válságra, megélhetési válságra maguknak nincsen megoldása, és ez a kormány láthatólag nem kíván a magyar jövővel foglalkozni. Ez a Párbeszéd álláspontja, és természetesen nem fogjuk megszavazni ezt a törvényjavaslatot. Köszönöm szépen."
0,u2018-11-27-122,OTHER,DK-frakció,-1.0,2018-11-27,0.2761040925979614,"Köszönöm a szót, elnök úr. Igyekszem rövid lenni. Természetesen az ilyen típusú kinevezési gyakorlat demokratikus országokban nem elképzelhető, abban az értelemben semmiképpen sem, hogy az ellenzéki pártoknak még csak helye sincs egy ilyen testületben, a véleményüket sem hallgatják meg. Tehát az egész történettel igazából az alapkeret a probléma, az, hogy olyan médiakörnyezetben létezünk, az államimédia-struktúrában, amiben az ellenzéki pártok gyakorlatilag el vannak némítva ha megjelenik róluk valami, az többnyire vagy személyes ügy, vagy valamilyen hazugság. Tehát egy ilyen környezetben a miniszterelnök kinevezési gyakorlatának további erősítése semmiképpen nem ad bizalmat. Azt gondoljuk, hogy az a rengeteg pénz, ami elmegy az állami televízióra, mint azt egyébként, hozzáteszem, a Sargentini-jelentés is jelezte, sőt az Európai Parlament meg az EBESZ is vizsgálta a magyar választás következményeit, és többek között a magyar médiaviszonyok miatt és a magyar úgynevezett közszolgálatimédia-viszonyok miatt nem tekintette szabadnak a magyar választást 2018 áprilisában. Amikor önök állandóan arra hivatkoznak, hogy na de a választók bizalma, akkor azért szeretném jelezni, hogy van olyan bizonyítékunk arra az európai színtérről, ami ennek az ellenkezőjét bizonyítja. A javaslatot nem támogatjuk. Köszönöm."
1,u2015-10-19-79,Fidesz-KDNP,Fidesz-frakció,0.87353515625,2015-10-19,0.4432605504989624,"Köszönöm a szót. Tisztelt Elnök Úr! Tisztelt Ház! Tisztelt Államtitkár Úr! A virágzó európai digitális gazdaság a növekedés és a foglalkoztatás egyik sarokköve az Európai Unióban, és alapvető szerepet tölt be a hagyományos ipar korszerűsítésében. A digitális piacból eredő becsült nyereség a további növekedést illetően több száz milliárd euró lehet, és a munkahelyteremtést is jelentős mértékben fellendítheti. Látható, hogy Közép-Európa szerepe felértékelődik a digitális gazdaságban, és ez a térség lesz az EU növekedési motorja a következő egy-másfél évtizedben. Tisztelt Ház! A számok azt mutatják, hogy Magyarország fejlődik a legjobban a XXI. század ipari forradalmában az EU-ban. A digitális gazdasági szektor nemzetgazdaságon belüli súlya erősebb az uniós átlagnál, a magyar nemzeti össztermék 21-22 százalékát teszi ki a digitális gazdaság, amely 400 ezer embernek, a foglalkoztatottak 15 százalékának ad munkát, és ezzel az EU-ban Magyarország a harmadik helyen áll. A modern világ gyors változása kihívás elé állítja a demokratikus politikai rendszereket, legyen szó akár a modern kori népvándorlásról vagy a világgazdaság digitalizációjáról. Természetes, hogy mindenki gyors és mély változást szeretne, amely javítja az emberek életminőségét, de azt természetesen összhangba kell hozni az emberek azon igényével, hogy a fejlődést ellenőrzésük alatt tartsák. A kormány ennek a demokratikus össznépi igénynek a kielégítésére törekszik. Magyarországon az elmúlt időszakban a demokratikus kultúra részévé vált a nemzeti konzultációs rendszer, amivel az ország stratégiai érdekeit érintő fontos döntések meghozatala előtt is megvalósítható, hogy Magyarországon a magyar emberek határozzanak az őket érintő kérdésekről. Az internetről szóló nemzeti konzultációban, az internetkonban az emberek világos választ adtak a fejlődés kívánatos irányára. A magyarok támogatták az adócsökkentést és az internet árának csökkentését. A lakosság által legfontosabbnak tartott hat terület közé tartozik a gyermekek védelmét szolgáló szabályozások és intézkedések betartásának szigorítása, valamint a rászorulói kör támogatása. Fontos ugyanakkor, hogy az egységes digitális piac fokozná számos európai iparág, például a leginnovatívabb és legifjúságközpontúbb kreatív iparág növekedését, amelyek jelentős foglalkoztatási lehetőségeket rejtenek magukban napjaink gyorsan változó környezetében. Azt gondolom, hogy ez nem vitás a jövőnk szempontjából és kulcsfontosságú. A fentiekre való tekintettel kérdezem államtitkár urat, milyen pozitív szerepe lehet a jövő magyar gazdaságában a digitális gazdaságnak. Várom megtisztelő válaszát. [[Szórványos taps a kormánypárti padsorokban.]]"
1,u2017-11-30-27,Fidesz-KDNP,KNDP-frakció,0.83251953125,2017-11-30,0.016867032274603844,"Tisztelt Elnök Úr! Köszönöm a szót. Tisztelt Ház! Tisztelt Képviselőtársaim! Engedjék meg, hogy itt a Magyar Országgyűlés plenáris ülésén én is nagy tisztelettel köszöntsem dr. Handó Tündét mint az OBH elnök asszonyát, és expozémat már elöljáróban is azzal kezdjem, hogy gratulálok az elvégzett munkájához, amely nagyban hozzájárult ahhoz, hogy a független magyar bíróságok mind teljesebben tudjanak áttérni a szolgáltató bíróság és a fenntartható fejlődés útjára, amelynek eredményeként az ügyfelek egyre gyorsabban juthatnak szakmailag megalapozott, jogerős bírósági döntésekhez. Tisztelt Hölgyeim és Uraim! Az Igazságügyi bizottság a 2017. november 21-i ülésén megtárgyalta az Országos Bírósági Hivatal 2016. évi tevékenységéről szóló beszámolóját, és 8 igen, továbbá 4 nem szavazat mellett támogatta annak elfogadását. Dr. Handó Tünde elnök asszony az Igazságügyi bizottság tárgyalása során az alábbi négy témakört emelte ki: az ítélkezés minősége és időszerűsége, az emberierőforrás-gazdálkodás, a digitális bíróság, valamint a változó jogszabályi környezethez való alkalmazkodás. Az Igazságügyi bizottság álláspontja szerint az OBH elnök asszonya által megfogalmazott szakmai és stratégiai célkitűzések megvalósulása jó úton halad. A bizottság különösen fontosnak tartotta a minden bírósági szinten megvalósuló időszerű és magas színvonalú ítélkezés egyidejű megvalósítását, a bírósági szervezet integritása, az ítélkezési és az igazgatási munka átláthatósága, továbbá kiszámíthatósága, illetve ellenőrizhetősége irányába tett erőfeszítéseket. A bizottság kiemelt jelentőségűnek tartotta a bíróságokba vetett bizalom fenntartása és megerősítése érdekében, valamint a bírák függetlenségének megőrzése érdekében meghirdetett „Szolgáltató bíróságért” program megvalósulását, amelynek eredményeként a két éven túl folyamatban levő peres ügyek száma több mint negyedével csökkent. Az Igazságügyi bizottság üdvözölte a bírósági szervezetfejlesztés és a munka hatékonyságának további erősítése érdekében az OBH elnöke által 2016. évben meghirdetett fenntartható fejlődési programot is, amelynek célja a már elért eredmények megőrzése, a magas színvonalú és időszerű ítélkezés megvalósítása, illetve a bíróság szolgáltató jellegének érvényre juttatása. [[11.20]] Az Igazságügyi bizottság álláspontja szerint az elnök asszony beszámolójában vázolt erőfeszítések meghozták az eredményüket. Az Európai Bizottság igazságügyi eredménytábláján is évről évre jobban látszik az, hogy a magyar igazságszolgáltatás teljesítménye már Európa élvonalában van. A perek gyorsaságát illetően civilisztikai ügyekben hatodikak vagyunk, megelőzve ezzel Svédországot, Hollandiát és Franciaországot. A közigazgatási ügyekben másodikak vagyunk Svédország után. Az ügyhátralékban a harmadik legkevesebb a civilisztikai ügyhátralékunk, és ezzel megelőzzük Finnországot, Dániát, Hollandiát és Franciaországot. A közigazgatási ügyhátralékot tekintve pedig kizárólag Luxemburg tudott csak minket megelőzni, mert egyébként másodikak vagyunk az európai rangsorban. Rengeteg erőfeszítése van ebben a bíróságoknak és személy szerint a bíráknak is, az igazgatási vezetőknek, a munkát segítő dolgozóknak, akiknek áldozatos munkáját ezúton innen is szeretném megköszönni. Tisztelt Hölgyeim és Uraim! Mindezek alapján az Igazságügyi bizottság a B/17673. számú beszámolót a házszabályi rendelkezések 84. § (2) bekezdése alapján benyújtott határozati javaslatában az Országgyűlésnek elfogadásra ajánlja. Kérem, támogassák önök is a beszámolót. Köszönöm megtisztelő figyelmüket. [[Taps a kormánypártok soraiban.]] bekezdése alapján benyújtott határozati javaslatában az Országgyűlésnek elfogadásra ajánlja. Kérem, támogassák önök is a beszámolót. Köszönöm megtisztelő figyelmüket. (Taps a kormánypártok soraiban.)"
1,u2015-05-12-23,Fidesz-KDNP,Fidesz-frakció,0.81103515625,2015-05-12,0.041249290108680725,"Köszönöm a szót. Tisztelt Elnök Úr! Tisztelt Ház! Az Európai Unió célul tűzte ki, hogy fenntartja és továbbfejleszti a szabadságon, biztonságon és a jog érvényesülésén alapuló térséget, amelyben biztosított a személyek szabad mozgása. A térség fokozatos kialakítása érdekében az Európai Unió intézkedéseket fogad el a határokon átnyúló vonatkozású polgári ügyekben való igazságügyi együttműködésre vonatkozóan, különösen, ha az a belső piac megfelelő működéséhez szükséges. Így kezdődik a 650/2012. európai parlamenti és tanácsi rendelet, amely az öröklési ügyekre irányadó joghatóságról, az alkalmazandó jogról, az öröklési ügyekben hozott határozatok elismeréséről, végrehajtásáról, valamint az öröklési ügyekben kiállított közokiratok elfogadásáról, végrehajtásáról, valamint az európai öröklési bizonyítvány bevezetéséről rendelkezik. Az elfogadott rendeletnek az Európai Közösségen belüli előzménye már 1999-re nyúlik vissza. Az Európai Tanács 1999. október 15-16-án Tamperében tartott ülésén a polgári ügyekben folytatott igazságügyi együttműködés sarokköveként jóváhagyta az igazságügyi hatóságok ítéletei és egyéb határozatai kölcsönös elismerésének elvét, továbbá felkérte a Tanácsot és a Bizottságot, hogy fogadjanak el intézkedési programot ennek az elvnek a végrehajtására. A Bizottság és a Tanács 2000. november 30-án elfogadta a polgári és kereskedelmi ügyekben hozott határozatok kölcsönös elismerése elvének érvényesítésére irányuló közös intézkedési programot. A program a kollíziós szabályok harmonizációjához kapcsolódóan olyan intézkedéseket határoz meg, amelyek elősegítik a határozatok kölcsönös elismerését, és amely előírja egy, a végrendeletekre és az öröklésre vonatkozó jogi eszközök kidolgozását. Az Európai Tanács 2004. november 4-5-én Brüsszelben tartott ülésén új programot fogadott el, amelynek címe: „Hágai program: a szabadság, a biztonság és a jog érvényesülésének erősítése az Európai Unióban”. Ez a program hangsúlyozza, hogy az öröklési ügyekre vonatkozó olyan jogi eszközt kell elfogadni, amely foglalkozik különösen a jogszabályok közötti kollízió, a joghatóság, az öröklési kérdésekkel kapcsolatban hozott határozatok kölcsönös elismerésével, végrehajtásával, valamint az európai öröklési bizonyítvány kérdésével. Az Európai Tanács 2009. december 10-11-én Brüsszelben tartott ülésén új, többéves programot fogadott „A stockholmi program - A polgárokat szolgáló és védő, nyitott és biztonságos Európa” címmel. Ebben a programban az Európai Tanács úgy vélte, hogy a kölcsönös elismerést, a tagállamok jogrendszereit, közrendjét és az e területen fennálló nemzeti hagyományait tiszteletben tartva ki kell terjeszteni a még nem lefedett, de a mindennapi élet szempontjából létfontosságú területekre, így az öröklésre és a végrendeletekre. Az Európai Unió mindezek után a hivatkozott rendeletben 2012-ben deklarálta, hogy elő kell segíteni a belső piac megfelelő működését azáltal, hogy megszüntetik azoknak a személyeknek a szabad mozgása előtti akadályát, akiknek ez jelenleg nehézségekbe ütközik a határokon átnyúló vonatkozású örökléssel összefüggő jogaik érvényesítése során. Az örökösök, a hagyományosok és az örökhagyóhoz közel álló más személyek, valamint a hagyatéki hitelezők jogait hatékonyan kell biztosítani. Az említett célkitűzések megvalósítása érdekében a rendelet egybegyűjtötte a joghatósággal, az alkalmazandó joggal, a határozatok, a közokiratok és a perbeli egyezségek elismerésével vagy adott esetben elfogadásával, végrehajthatóságával és végrehajtásával, valamint az európai öröklési bizonyítvány bevezetésével kapcsolatos rendelkezéseket. A rendelet hatálya azonban nem terjed ki az adókérdésekre vagy a közjogi jellegű igazgatási ügyekre, ezért a nemzeti jognak kell rendelkeznie például az adók vagy az egyéb közigazgatási tartozások kiszámítási és behajtási módjáról, legyen szó az örökhagyónak az elhalálozás előtti időpontban fennálló adótartozásáról, illetve a hagyatékból vagy a kedvezményezettek által fizetendő bármilyen, az öröklés kapcsán felmerülő adóról. A nemzeti jognak kell rendelkeznie arról is, hogy a hagyatéki javaknak a kedvezményezettek számára az e rendelet értelmében történő átadása és a hagyatéki javak nyilvántartásba vétele közül melyik adóköteles. Éppen ezért a rendelet szabályai ugyan 2015. augusztus 17-étől közvetlenül alkalmazandók, az mégsem érinti például az egyenes ági öröklésnél az illetékmentességet, amelynek fenntartását a miniszterelnök úr a napokban meg is erősítette. Az előttünk fekvő javaslat a hivatkozott európai közösségi rendelet megvalósítása érdekében vezet be egy új nemperes eljárást, illetve módosít törvényeket a rendelettel összefüggésben. A nemperes eljárás az úgynevezett megfeleltetési nemperes eljárás, amelyre első fokon a Budai Központi Kerületi Bíróság, míg másodfokon a Fővárosi Törvényszék lesz illetékes. Fontos megjegyezni, hogy az adaptáció az adott külföldi öröklési és dologi jognak, valamint a hazai dologi jognak összehasonlító elemzésével valósítható meg, amire csak olyan szerv lehet alkalmas, amely az említett jogterületeken kimagasló szakértelemmel rendelkezik. Úgy vélem, hogy az erre a feladatra kijelöltek alkalmasak, hogy ennek a komoly kihívásnak megfeleljenek. Az elhangzottakkal némileg összefüggésben kérem, engedjék meg, hogy megjegyezzem, a javaslat a bírósági fogalmazók és a bírósági titkárok részére 10 százalékos mértékű munkaköri pótlékot vezet be 2015. július 1-jétől, ugyanez érvényes az ügyészségi fogalmazókra és az alügyészekre. Az előttünk fekvő javaslat megteremti a bírósági titkár bírósági ügyintéző feletti felügyeleti jogát is, hiszen a törvényben meghatározott esetekben a bírósági titkár érdemi ítélkező tevékenységre jogosult. Továbbá a javaslat annak a lehetőségét is biztosítja, hogy a bírósági titkár beosztásra kerülhessen az Igazságügyi Minisztériumba, ezzel is segítve szakmai tapasztalatszerzését. A benyújtott indítvány értelmében az Országos Bírósági Hivatal elnöke az igazságügyi alkalmazottat annak hozzájárulásával és a felette munkáltatói jogkört gyakorló bírósági elnök egyetértésével több bíróságot érintő központi igazgatási feladat összehangolt végrehajtása érdekében külön feladattal megbízhatja. Felhívom képviselőtársaim figyelmét, hogy a törvényjavaslat az elhangzottakon túl a bíróságon felmerülő gyakorlati problémákat is rendezi. Ilyen például az, hogy a felülvizsgálati kérelem előterjesztésének a jövőben akkor is legyen helye, ha a keresetlevél idézés kibocsátása nélkül történő elutasítására, illetve a per megszüntetésére azon okból kerül sor, mert a magyar bíróság joghatósága egyetlen joghatósági ok alapján sem megállapítható. [[10.30]] A jogértelmezést segíti annak a kimondása, hogy a fizetési meghagyás iránti kérelemmel indult eljárásokban a perbe hívás határidejét az előkészítő iratnak az alperes részére történő kézbesítésétől kell számítani. A javaslat arra is irányul, hogy a kis értékű perekben a perbe hívásra és a perbe hívott nyilatkozatára meghatározott határidő 30 napos határidő helyett csak 8 nap legyen.Az elektronikus kommunikációs formák a közigazgatásban és az igazságszolgáltatásban is egyre nagyobb teret nyernek. Éppen ezért fontos kiemelni, hogy 2015. július 1-jétől immáron nemcsak a törvényszék és a járásbíróságok előtt folyó elsőfokú ügyekben lesz lehetőség az elektronikus kommunikáció igénybevételére, hanem a polgári per minden szakaszában, ideértve a perorvoslati eljárásokat is. Ezzel párhuzamosan a javaslat a bíróságok egymás közötti és a közigazgatási szervekkel, illetve más hatóságokkal történő elektronikus kapcsolattartását is 2016. január 1-jétől kötelezővé teszi. Végezetül, engedjék meg, hogy felhívjam a figyelmüket a közjegyzői nemperes eljárásokkal kapcsolatos szabályváltozásokra. A javaslat egyértelműen rögzíti, hogy a közjegyzőkről szóló törvényben szabályozott eljárásoknál az egyes közjegyzői nemperes eljárásokról szóló törvény szubszidiárius normaként szolgál. Emellett pedig szükséges néhány eltérő rendelkezés megállapítása a közjegyzőkről szóló törvényben. A közjegyzőkről szóló törvényben fő szabály az, hogy az ügyfél szabadon választhat közjegyzőt, aki viszont illetékességi területén kívül nem járhat el. Ezt a szabályt azonban gyakorlati tapasztalatok alapján indokolt szigorítani, így például a fogyasztók jogainak hatékony védelmére. A fairbank-törvény hatálya alá tartozó jogügyleteknél indokolt, hogy az adós lakóhelye, ennek hiányában tartózkodási helye szerint járjon el a közjegyző. Azokban az esetekben, ahol a jogügylet tárgya vagy biztosítéka ingatlan, az ingatlan fekvése szerinti közjegyző is vagylagosan illetékes. Egy ilyen illetékességi szabály nagyban hozzájárul, hogy a közjegyzők fairbank-törvénnyel összefüggő okirat-szerkesztési tevékenységét hatékonyan lehessen ellenőrizni. Szintén ezt a célt szolgálja, hogy ugyanígy a fairbank-törvény hatálya alá tartozó közokiratba foglalt jogügylet felmondása esetén a felmondás közokiratba foglalása, illetve közlésének tanúsítására az arra a székhelyre kirendelt közjegyző kizárólagosan illetékes, aki a jogügyletet közokiratba foglalta. Úgy vélem, hogy az előttünk fekvő javaslattal összefüggéseiben és részleteiben is az állampolgárok jogi ügyeinek megkönnyítését, az igazságszolgáltatás és a közigazgatás hatékonyságát és gyorsaságát, ugyanakkor a jogbiztonságot is szolgálja, legyen szó határokon átívelő öröklésről, bíróságokkal történő kommunikációról vagy közjegyzői eljárásokról. Ezért kérem képviselőtársaimat, hogy szavazatukkal támogassák a törvényjavaslat elfogadását. Köszönöm, hogy meghallgattak. [[Taps a kormánypártok soraiból.]]"
1,u2018-11-27-5,Fidesz-KDNP,Fidesz-frakció,-0.95849609375,2018-11-27,0.013925906270742416,"Köszönöm a szót, elnök úr. Tisztelt Ház! Tisztelt Képviselőtársaim! Először is szeretném visszautasítani a kérdésben megfogalmazott állítást, amit a képviselő asszony felvetett. Az Orbán-kormány soha nem támogatta az erőszaknak semmilyen formáját, ellentétben a 2006-os erőszakos cselekményekkel, amelyeket önök követtek el, sőt levezényeltek. A másik, hogy pontosan egy olyan párt jogutódjaként, amely traktorosokat akart képezni a nőkből, teszik szóvá azt, hogy a foglalkoztatási viszonyok erőszakot jelentenének a nőkkel szemben ezek is azért nagyon erős csúsztatások. Az isztambuli egyezménnyel kapcsolatos felvetésére: talán nem volt benn tegnap a képviselő asszony, ugyanilyen tárgyú felszólalás elhangzott, ahol tisztáztuk, hogy gyakorlatilag valamennyi olyan pozitív előrelépés megtörtént az aláírás óta, amit az egyezmény tartalmaz, ami a nők védelmét szolgálja. Európában ma a legszigorúbb büntetőjogi szabályok Magyarországon vannak ezen a területen, és gyakorlatilag az egyezménynek az aláírása csak olyan vitákat nyitna meg, amelyek jelenleg a társadalomban, hogy úgy mondjam, megosztó jellegűek, úgyhogy ezt továbbra is mérlegelni kell. Fel szeretném hívni a figyelmet arra, hogy 13 tagállam továbbra sem ratifikálta az egyezményt, tehát egyáltalán nem vagyunk elkésve ezen a területen, és kihangsúlyoznám, hogy valamennyi, a nők védelmét szolgáló lépést pedig már megtettük. Ha visszaemlékszünk, 2013-ban a jobboldali többségű Országgyűlés jelentős mértékben szigorított a családon belüli erőszak különböző formáinak büntetési tételén, önálló tényállássá tette a kapcsolati erőszakot; lapozza fel, képviselő asszony, az akkori jegyzőkönyveket, tanulmányozza az akkor elfogadott jogszabályokat! A jogalkotó célja elsődlegesen az egymással kapcsolatban lévő személyek emberi méltóságának, egzisztenciális biztonságának, önrendelkezésének, személyi szabadságának és testi épségének kiemelt jogi védelem alá helyezése volt. A családi típusú kapcsolatok tág értelemben vett erőszaktól való mentessége nemcsak egyéni, de társadalmi érdek is, amit a jogalkotó minden jogalkotási aktusnál hangsúlyozott. A Btk. az elévülési időt megemelte, a bűncselekmények többsége a büntetési tétel felső határának megfelelő idő, de legalább öt év a korábbi három helyett elteltével évül el. [[9.10]] Hangsúlyoznám, hogy az önök idejében ez nem így volt. 2010-ig nem voltak ilyen szigorúak a szabályok. Hirtelen önök megvilágosodtak, és most már a szigorítást sem tartják elég szigorúnak. Szóval, elég demagóg álláspont, amit ebben a kérdéskörben önök képviselnek, és gyakorlatilag az érdemi lépéseket, amikor a nők helyzetét könnyítettük az elmúlt időszakban, ezeket nem is szavazták meg. Kiemelten fontosnak tartjuk az áldozatok segítségét, és az ellátórendszer folyamatos működtetése mellett a magyar kormány 2020. december 31-éig 3 milliárd forintot fordít különböző ellátórendszerek költségvetésére. A kríziskezelő szolgáltatások fejlesztésére szánt forrás 1 milliárd 160 millió forint. E konstrukció keretében valósul meg az országos kríziskezelő és információs telefonszolgálat fejlesztése és a gyermekvédelmi jelzőrendszerhez tartozó mintegy 5 ezer szakember képzése. A „Biztos menedék” programra szánt forrás 1 milliárd 640 millió forint. A konstrukció a kapcsolati erőszak és az emberkereskedelem áldozatait segítő ellátórendszer komplex elemét tekintve egymást kiegészítő fejlesztésére irányul. 6 milliárd 200 millió forintos keretösszeggel meghirdetett „Védőháló a családokért” pályázat keretében az áldozattá válást megelőző prevenciós programok megvalósítására lehetett pályázni. Jelenleg 17 szervezet valósít meg egységes módszertanra épülő ismeretbővítést, szemléletformáló foglalkozásokat iskolai keretek között. A „Családbarát ország” elnevezésű kiemelt projekt három ponton kapcsolódik a kapcsolati erőszak elleni küzdelemhez. Támogatja egy olyan országos reprezentatív kutatás megvalósítását, amely felméri a kapcsolati erőszak általi érintettséget, a témával kapcsolatos általános ismeretszintet és attitűdöt; leírja a kapcsolati erőszak jelenségének összetettségét. A projekt keretében megvalósul majd egy országos kampány, amely a kapcsolati erőszak elfogadhatatlanságára, a probléma mielőbbi jelzésének fontosságára hívja fel majd a figyelmet. Emellett szakembereknek és érintetteknek szóló kiadványok is készülnek. A fejlesztések 2017-ben indultak, és megvalósításuk jelenleg is folyamatban van. Tisztelt Képviselő Asszony! Ezúton szeretném hangsúlyozni, hogy a kormány elutasítja a nők elleni erőszak valamennyi formáját, elkötelezett a bántalmazás felszámolása mellett. Ezek nemcsak szavak, hanem tettek formájában is testet öltenek. Amit még szeretnék hangsúlyozni, hogy az említett esetekben valamennyi esetben az ügyészség képviselte a vádat, ahol példás büntetések születtek a bíróságokon. Tehát minden olyan felvetés, amely az igazságszolgáltatási szervek működését kifogásolja, nem igaz egyszerűen. Valóban súlyos büntetések születtek, valóban súlyos jogszabályok születtek. Az önök idejében ez nem így volt. Köszönöm a figyelmet. [[Taps a kormánypárti padsorokban.]]"
1,u2018-10-30-39,Fidesz-KDNP,KNDP-frakció,-0.95947265625,2018-10-30,0.015728607773780823,"Köszönöm a szót, elnök úr. Tisztelt Országgyűlés! Az előbb Z. Kárpát Dániel képviselő úr azt kifogásolta az első mondatában, hogy egyfajta salátatörvény van előttünk, és ezt ő nehezen tudja kezelni. Utána határozottan elkezdett másról beszélni, ami alig tárgya ennek a törvénycsomagnak.Akkor az első állításával kapcsolatban mi a jogi helyzet? Ha ez egy salátatörvény, fogjuk fel valamelyest salátatörvénynek, lehetséges-e így tárgyalni ezt a törvényt? Nyilvánvalóan lehetséges. Egyszer volt gondunk a salátatörvényünkkel, amire én vissza tudok emlékezni, akkor még az volt a gyakorlat, hogy a költségvetési törvény nem önmagában lett tárgyalva, hanem a költségvetési törvényhez nagyon sok más törvény is kapcsolódott egy törvénycsomagban. Ezt a gyakorlatot az Alkotmánybíróság felszámolta, és azt mondta, hogy a költségvetési törvényt önállóan tárgyaljuk. Azóta az a gyakorlat, hogy a költségvetést megalapozó törvényeket, amelyek önmagukban, jellegükből adódóan egy salátatörvény-csomagot alkotnak, külön tárgyaljuk. Ha a salátatörvényeket úgy ab ovo el kellene vetni, és összefüggő dolgokat nem lehetne egyfajta salátatörvényben tárgyalni, nyilvánvalóan az lehetetlenné tenné ilyen esetben a jogalkotást. Erre a legjobb példa a költségvetést megalapozó törvények tárgyalása. Ez a saláta azért nem olyan nagy. Azzal az állítással egyetértek, amit képviselő úr mondott, hogy ha valaki most minket hallgat, nagy valószínűséggel odább nyomja a készüléket, mert egy nehezen értelmezhető törvény. Muszáj tárgyalnunk ezt a törvényt, az európai uniós tagságunkból az adódik, helyesen, hogy az Európai Unió intézményrendszerében tagállamok között ahhoz, hogy egy egységes joganyag létrejöjjön és működni tudjon, jogharmonizáció mindig is volt és nyilvánvalóban a jövőben is lesz. Itt most egy irányelv átültetése folyik a gyakorlatba és egy rendelet beépítése. Mert gyakorlatilag ennek a módosításnak e két európai uniós joganyagnak az implementálása a legfontosabb kérdése. Itt most arra lehetőségünk nincs, hogy egy irányelv átültetése során egyébként annak majd milyen következményei lesznek a pénzügyi rendszerben. Ma egyébként tárgyalunk olyan más törvényeket, amelyek hazai kis- és középvállalkozásokat helyzetbe hoznak. Z. Kárpát Dániel ott is megszólaló lesz talán, ezeknél a javaslatoknál is. Az irányelv átültetése során az államtitkár úr kitért arra az alapvető gondra, hogy az Európai Uniót is elérte nyilvánvalóan egyfajta pénzügyi válság, illetve a tagállamokat elérte, Magyarországot ez külön sújtotta; emellett Európának az is óriási gondja, hogy szinte minden tagállamra jellemzően elöregedéssel kell szembenéznie Európának. Az persze jó, hogy az emberek sokáig élnek, de a nyugdíjrendszerek fenntarthatósága tekintetében gondot is jelent. Ezért a szabályozást a nyugdíjrendszerekre vonatkozóan észszerűsíteni kell, erősíteni kell sokkal inkább. És ami fontos, hogy valamit lefordítsunk itt a minket hallgatóknak: a határon átnyúló szolgáltatások bevezetését is ösztönözni kell. Tehát itt olyan konstrukcióról van szó, hogy ha egy tagállamban valamilyen nyugdíjintézmény bevezetett egy konstrukciót, akkor a jövőben lehetősége lesz a magyar jogban is arra, hogy ezt tagállamok között is átadjuk. Tehát átvegyünk olyan intézményeket a magyar nyugdíjrendszer szolgáltatói rendszerében, amik eddig nem voltak honosak. Az értékpapírosítási rendelet teljesen új terület, Magyarországon eddig ez nem volt szabályozva. Ennek lényegének megragadása azt jelenti, hogy a hitelezőnek vagy más kezdeményezőnek a jövőben lehetősége lenne arra, hogy a hiteleit vagy más eszközeit újrafinanszírozza azáltal, hogy értékpapírokká alakítja át ezeket a hiteleket, mégpedig egy különleges célú gazdasági egység beiktatásával történne ez. [[11.10]] Fontos, és ez megint talán mindannyiunk számára fontos, mert ezzel előbb-utóbb találkozni fogunk: bankszámlával szinte minden magyar állampolgár rendelkezik, a bankszámlákhoz kapcsolódó szolgáltatások köre rohamosan nő, és az elkövetkezendő időszakban az informatika fejlődésével is ez várható, a bankszámlánkat vezető pénzintézetek viszont valamilyen mértékben privilegizált helyzetben voltak és vannak. Ennek a rendeletnek az átültetése most azt fogja eredményezni, hogy a kártyaalapú szolgáltatók készpénzt helyettesítő fizetési eszközöket meghonosítanak, tehát tekintse őket egyfajta harmadik félnek, az egyik fél a számlavezető, a másik én vagyok, aki erre megbízást adok, és a harmadik fél úgy fog tudni a mi pénzügyi számláinkhoz hozzáférni, hogy nem lesz a számlavezető és a harmadik fél között külön szerződéses intézményrendszer. Tehát ez megkönnyíti az ilyen új típusú pénzügyi szolgáltatások bevezetését, viszont követelményként joggal adódik, hogy adatvédelmi szempontból a számlavezető és a harmadik fél részéről az új szolgáltató esetében ezek az adatkapcsolatok biztonságosak legyenek. Az államtitkár úr említette azt is, hogy két törvényt is módosít ez a maradjunk ennél salátatörvény. A hitelintézeti törvény egy szanálás esetén egy új kielégítési erősorrendet állapít meg, és ami szintén mindannyiunkat többször érinthet, a biztosítási törvény módosítása. Sokszor találkozunk azzal, hogy amikor gépjárművet vásárolunk, vagy más esetben lakást vásárolunk, vagy adott esetben utazunk, az ilyen szolgáltatásokat nyújtók más kiegészítő szolgáltatásként biztosítási szolgáltatásokat is nyújtanak nekünk. Ha ezt teszik, ami nem az alapvető tevékenységük, akkor szigorúbb ügyfél-tájékoztatási szabályok fognak érvényesülni. Tehát én azt gondolom, hogy egyrészt kötelezettségünk ezt tárgyalni európai uniós szabályokból adódóan, másrészt az államtitkár úrnak azon állítása szerint, hogy a pénzügyi szektor megbízhatóbb működését szolgálja ez az előterjesztés, sőt annak valamelyest élénkítését, határokon átnyúló szolgáltatások erősítésére gondoljunk, azt gondolom, az ellenzék részéről is nyugodtan támogatható ez a törvénycsomag a KDNP ezt fogja tenni. [[Taps a kormánypártok soraiban.]]"
1,u2015-04-28-163,Fidesz-KDNP,Fidesz-frakció,-0.98583984375,2015-04-28,0.029136251658201218,"Köszönöm a szót, elnök úr. Tisztelt Képviselőtársaim! Államtitkár Úr! A Kulcsár-ügy után 2015-ben újabb szocialista pénzügyi csalássorozat rázta meg a magyar közvéleményt. A jelenleg is folyó hatósági nyomozások alapján valószínűnek tűnik, hogy mind a Buda-Cash Brókerház, mind pedig a Quaestor esetében vélelmezhetően legalább 2002 óta folytak visszaélések. A Bajnai Gordonhoz köthető Buda-Cash 2009-ben sikeresen kijátszotta az akkor hiányosnak mondható ellenőrzési rendszert, és súlyos tízmilliárdokkal károsította meg a kisbetéteseket és az önkormányzatokat is.A kormány azonnal intézkedett, és napok alatt a károsultak, azaz a károsult kisemberek és az önkormányzatok mellé állt. Azonnali segítségnyújtás történt, villámgyorsan elindult a kárfelmérés és a visszaélések teljes feltárása. A kormány a gyors intézkedéseinek köszönhetően hatékonyan tudott közbeavatkozni az ügyben. A parlament olyan törvényt fogadott el, amelynek értelmében a brókerbotrányban érintett cégek cégcsoportjainak, a cégek vezetőinek, tulajdonosainak, a felügyelőbizottsági tagoknak és az érintett könyvvizsgálóknak is zárolni lehet a teljes vagyonát. A zár alá vett vagyont pedig a károsultak kártalanítására lehet felhasználni. Ugyanakkor annak érdekében, hogy a jövőben elkerülhetőek legyenek a hasonló pénzügyi visszaélések, szükséges az átfogó szabályozási szigorítás. A törvényjavaslat célja a pénzügyi fogyasztóvédelem erősítése, a szolgáltatók felügyeletére vonatkozó szabályozás szigorítása, valamint az Európai Unió idevonatkozó egyes szabályainak átvétele. A jelen törvénycsomag három dolgot céloz meg: hasonló esetek megelőzését, az ellenőrzési rendszer megerősítését és a bizalom helyreállítását a pénzügyi közvetítőrendszerekben. A sok-sok intézkedés ebben a törvénycsomagban, úgy véljük, egymást szinergikusan erősíteni képes. Tisztelt Ház! A tervezet a Nemzeti Bank-törvény módosítása keretében a Buda-Cash-ügyre tekintettel a befektetési vállalkozások esetén is öt év helyett háromévenként történő átfogó felügyeleti vizsgálatot ír elő a hitelintézetekhez hasonlóan. A törvény szigorítja a bírságolási szabályokat, a felügyelet nagyobb bírságokat is kiszabhat, ami erősíti a bírságolás elrettentő erejét, azt a szigort, ami egyben a bizalom helyreállításához is kell.A javaslat megemeli a BEVA által fizetendő kártalanítási összeghatárt 100 ezer euróra. A kártalanítás mértéke azonban továbbra is csak 1 millió forintig 100 százalék, az a feletti összeg esetében 90 százalék. A BEVA a jövőben önálló munkaszervezettel nem fog rendelkezni, operatív feladatai végrehajtását a jövőben az OBA veszi át. Továbbá bővül a BEVA forrásbevonási lehetősége is, hiszen ezentúl kötvénykibocsátással is forráshoz juthat, amelyekre az OBA-hoz hasonló szabályokkal vonatkoznának az állami kezességek is.A javaslat kimondja, hogy egyes gazdálkodók esetében csak minősített kamarai tag könyvvizsgáló vagy könyvvizsgáló cég végezhet ilyen természetű tevékenységet. A minősítés iránti kérelmeket a nemzetgazdasági miniszter bírálja el, de ennek feltétele, hogy a könyvvizsgálók sikeresen teljesítsék a minősítő vizsgát. Az úgynevezett közérdeklődésre számot tartó gazdálkodóknál a könyvvizsgálói tevékenységet csak olyan kamarai tag könyvvizsgáló végezheti a jövőben, amely minimum 100 millió forint értékű felelősségbiztosítással rendelkezik. Könyvvizsgáló cégek esetében ez a biztosítási összeg 500 millió forint.Fontos változás még, hogy a javaslat alapján a könyvvizsgáló személy és cég sem végezhet öt évnél hosszabb ideig könyvvizsgálati tevékenységet ugyanannál a közérdeklődésre számot tartó cégnél. Négy üzleti évnek el kell telnie ahhoz, hogy az adott könyvvizsgáló ismét szerződést köthessen az adott gazdálkodóval. Mindez a könyvvizsgálók érdeke is, hiszen a brókerbotrány kirobbanása óta őket is sok és jogos kritika érte. [[21.30]] Tisztelt Ház! Újra és újra hangsúlyozni kell azt, hogy míg 2010-ben, közvetlenül az új kormány megalakítása előtt semmilyen problémát nem tártak fel, addig az MNB szakemberei már az ellenőrzés első napján az egyes brókercégeknél olyan visszaéléseket tártak fel, ami aztán dominóhatású lett. Ez a törvénycsomag az ellenőrzés intenzitását, sűrűségét kívánja fokozni. A továbbiakban a törvény egyes rendelkezései alapján az MNB nagyobb hangsúlyt fektet a helyszíni ellenőrzésekre. A jövőben rövidebb időszakonként tartana átfogó vizsgálatokat az MNB, emellett úgynevezett rendkívüli célvizsgálatot is elrendelhet súlyos piaci visszaélésnek már a puszta gyanúja esetén. A helyszíni vizsgálatokat az MNB haladéktalanul megtarthatja a jövőben külső könyvvizsgálók és egyéb szakértők bevonásával is, amennyiben az indokolt. A társasági adót és bankadót érintően a javaslatcsomag arról rendelkezik, hogy a Quaestor-károsultak kárrendezési alapja részére előleget befizetők által teljesített, meg nem térült követelés összege csökkenti a fizetendő társasági adó és bankadó összegét. Ez azt jelenti, hogy azoknak a pénzügyi és befektetési vállalkozásoknak, amelyek előleget fizettek be a Quaestor-károsultak kárrendezési alapjába, de az később behajthatatlannak minősül, a fennálló követelésük csökkenti a fizetendő társasági adó összegét. Ha a követelés több, mint az adott évben befizetendő társasági adó, akkor a fennmaradó különbözetet a következő évi adóból is le lehet vonni. Amennyiben az előleget a befizetők semmilyen módon sem tudják érvényesíteni a társasági adón keresztül, akkor azt a pénzügyi szervezetek különadójából vagy a hitelintézeti különadó összegéből is le lehet vonni. Tisztelt Ház! Képviselőtársaim! Az elmúlt hónapokban kirobbant brókerbotrányok esetében jól halad a több tízezer károsult kártalanítása, azonban fontos az is, hogy olyan jogszabályi környezetet hozzunk létre, amely biztosítja, hogy a jövőben senkinek ne legyen lehetősége az ügyfeleket becsapva több tíz milliárd forintot eltüntetni. Az előttünk fekvő törvénycsomag ezeket a célokat szolgálja, kérem a megtárgyalását és elfogadását. Köszönöm a figyelmet. [[Taps a kormánypártok soraiban.]]"
1,u2014-12-10-127,Opposition,MSZP-frakció,0.810546875,2014-12-10,0.02976130321621895,"Köszönöm a szót, elnök úr. Tisztelt Országgyűlés! Elnök Asszony! Az Országos Bírósági Hivatal elnöke 2014. szeptember 15-én törvényi kötelezettségének megfelelően benyújtotta beszámolóját az OBH 2013-ban végzett tevékenységéről. A beszámoló összesen 215 számozott oldalban foglalja össze az OBH elnökének önértékelését. A beszámoló bevezetője az OBH munkáját látványosan eredményesnek tartja. Elnök asszony úgy gondolja, hogy az OBH munkája megfelelt a korábban is kitűzött stratégiai céloknak, a bíróságok munkájában érzékelhető fejlődés következett be. Az igazgatási tevékenység sikereként számol be az anyag arról, hogy a bíróságokon csökkent az egy éven túl folyamatban lévő ügyek száma, és javult az időszerűség. Különösen látványos eredményeket tudhat magáénak a Fővárosi Törvényszék, ahol csökkent a két éven túli, valamint az öt éven túli ügyek száma, és a befejezések aránya meghaladta az érkezését.Sikeres uniós pályázatok, folyamatos bírósági informatikai fejlesztés jelzi az utat az optimális munkavégzési feltételek elérése felé. Látható, hogy a bíróságok ügyfélközpontú, szolgáltató jellegének erősítése kitűzött igazgatási cél. A beszámoló az ennek érdekében elindított programokat mind a közreműködő munkatársak, mind az állampolgárok körében népszerűnek tartja. Jó néhány olyan megállapítást találunk a beszámolóban, amelyekkel magunk sem kívánunk vitatkozni, azokkal egyetértünk, bár a népszerűség nem mindig tartozik ezek közé.A beszámoló elvárásként és célként egyaránt kiemeli, hogy a bíróságok magas színvonalon és időszerűen ítélkeznek. Az OBH elnöke úgy gondolja, hogy - idézem - a 2013. év hosszú idő után az első olyan év volt, amikor országosan érzékelhetővé vált, hogy ez a cél elérhető. Az a kérdés, tisztelt Országgyűlés, hogy milyen úton és milyenfajta eszközök, továbbá igazgatási módszerek alkalmazásával lehet közelebb kerülni ehhez a kitűzött célhoz. Nincs abban vita, hogy a minőségi és időszerű ítélkezés egyidejű megvalósításához elsődlegesen a bírák munkaterhét kell csökkenteni. Minél kevesebb ügy, adminisztrációs teher van a bírón, annál több erőt és időt fordíthat az érdemi ítélkezésre.Ebbe a körbe tartozik, hogy vajon a bírák kiválasztásánál milyen szempontok kerülnek előtérbe. Hallani olyan kiváló képességű jelöltekről, akiknek már több éve elérhetetlen a bírói kinevezésük, pedig szakmai munkájukat magas szinten is elismerik. De ebbe a körbe tartozik a kényszernyugdíjazott bírák ügye is. A bírói felső korhatár miatti intézkedések és kompenzációk kapcsán elégedetten számol be az OBH elnöke arról, hogy az utólagos szabályozás miként kezelte a nyugdíjba kényszerített bírák ügyét. Úgy tűnik, mintha az OBH elnöke ezzel a helyzettel elégedett volna. Valószínűleg ezért is felejti el megemlíteni, hogy a kényszernyugdíjazott bírák helyzetének rendezésére az Európai Unió Bírósága és az Alkotmánybírság kényszerítette a nemzeti együttműködés kormányát és országgyűlési többségét.Azt is elismeri a beszámoló, hogy a felső korhatárt betöltött bírák perei 2013-ban jelentős többletfeladatot jelentettek. A bírák jogállásáról és javadalmazásáról szóló törvény vitatott rendelkezése alapján 2012-ben a köztársasági elnök a felső korhatár elérése miatt 231 bírót mentett fel bírói tisztségéből. [[17.10]] Az Alkotmánybíróság megállapította a fenti jogszabályhelyek alaptörvény-ellenességét, azokat a hatálybalépésük napjára visszaható hatállyal 2012. január 1-jei napjával megsemmisítette. 2013-ban 157 felső korhatárt betöltött bíró pere fejeződött be jogerősen első, illetve másodfokon. Itt szeretnék emlékeztetni arra, hogy elmaradt illetmény címén összesen 139 millió forint és járulékai megfizetésére marasztalták az alperes bíróságokat.Tisztelt kormánypárti képviselőtársaim, elmondhatjuk tehát, hogy a tapasztalt bírók nyugdíjba kényszerítése igen sokba került az adófizetőknek. Különösen, ha ehhez hozzászámítjuk azt az összeget, amit az OBH ügyvédi költségekre költött. A beszámoló ugyanis megjegyzi, hogy az OBH jogi képviseleti osztályán meglévő létszámmal a képviselettel járó többletfeladatot nem tudták volna ellátni, ezért ügyvédi irodával kötöttek megbízási szerződést. Nyilvánvaló, hogy a kiválasztott ügyvédi irodák sem tudták védeni a védhetetlent. Az is nyilvánvaló, hogy a bíró tapasztalatát, ítélkezési gyakorlatát nem lehet egyhamar pótolni, és ezen nem segít a politikai lojalitásban a hatalomhoz közelítő igazgatási vezetők kinevezése sem.Nem meglepő, de itt szóvá kell tenni, hogy a bírósági vezetők kapcsán eredménynek könyveli el a beszámoló, hogy a kényszernyugdíjazott bírákat nem helyezték vissza vezetői tisztségükbe. Az OBH-elnök kinevezési jogkörébe egyébként az ítélőtáblák és törvényszékek elnökei, elnökhelyettesei és kollégiumvezetői, valamint a közigazgatási és munkaügyi regionális kollégiumok kollégiumvezetői és kollégiumvezető-helyettesei tartoznak. A bírósági szervezetben 2013. december 31-én 435 határozott időre kinevezett igazgatási vezető és 310 határozatlan időre kinevezett szakmai vezető tanácselnök, azaz összesen 745 bírósági vezető volt. Az OBH elnökének kinevezési jogkörébe az említettek közül 117 igazgatási vezetői tisztség tartozott. 2013-ban az OBH elnökének kinevezési jogkörébe tartozóan 39 bírósági vezetői álláshely volt betöltetlen. Ebből ’13 előtt 11, 2013-ban 28 üresedett meg. Az érintett álláshelyek közül 1 lemondással, 38 a kinevezési idő lejártával vált üressé. A megüresedett státusok betöltése érdekében a pályázatok kiírása és elbírálása folyamatosan zajlott. 2013-ban 30 álláshely került betöltésre, tehát év végén 9 vezetői álláshely maradt üresen. Az OBH elnöke 26 esetben a véleményező szerv javaslatával egyezően bírálta el a pályázatokat. A beszámoló 37. oldalán viszont azt találjuk, hogy egy esetben a kinevezni tervezett pályázó nem kapta meg a véleményező testület többségének támogatását. A következő mondatban azonban az szerepel, hogy az OBT egyetértett a kinevezéssel. Kérdés, hogy jól értjük-e: volt egy olyan pályázó, akinek a kinevezésével a véleményező testületek nem értettek egyet? Reméljük, hogy csak nem jól néztük a beszámolót. Tisztelt Ház! Tisztelt Képviselőtársaim! Több helyen is említi a beszámoló, hogy a törvényalkotás miként segített az eljárások egyszerűsítésével a munkateher csökkentése érdekében. Önmagában ezzel sincs vitánk. Az eljárások valódi egyszerűsítése minden politikai erő számára fontos ügy. A kérdés inkább az, hogy az OBH elnöke tett-e olyan szakmai javaslatot, illetve egyetértett-e azokkal a törvénymódosításokkal, amelyek a jogorvoslati jogot szűkítették. Jogállamokban ugyanis nagyon óvatosan bánnak a jogorvoslathoz való jog csorbításával. Szinte már félő, hogy az OBH elnökének beszámolója legközelebb arról ír, hogy a bíróságok terhelése a törvényalkotó jóvoltából 20-25 százalékkal egy csapásra csökkent. Hogy miért mondom azt, hogy félő? Hát azért, tisztelt kormánypárti képviselőtársaim, mert nem mindegy, hogy miként érhető el ez a változás. Kósa Lajos a Figyelő részére 2014. július 10-én adott interjújában fejtette ki ugyanis, bár megjegyezte, hogy a jogászok ettől rögtön eldobják az agyukat, ahogy ő mondta, hogy bizonyos ügyértékhatárig csak egyszeres felülvizsgálati jog legyen vagy az sem, vagy - fejtette ki elképzelését Kósa Lajos - ”mondjuk, egy bizonyos értékhatár alatt aki akar, pereskedjen, de fizesse ki a teljes államigazgatási költséget, nincs illetékmentesség, nincsenek kedvezmények”. Egyszóval óva inteném az OBH elnökét, hogy a bíróság terhei csökkentésének efféle útján a jelenlegi kormánypárt partnere legyen szakmai vezetőként. Úgy vélem, hogy a bíró személyes adminisztrációs terhelésének csökkentése, azaz a bírói tevékenység nemes értelemben vett kiszolgálása az, amely fenntartható módon képes érdemi változásokat hozni. Nem rózsás a helyzet ugyanis, ha az Emberi Jogok Európai Bíróságának 2013-ban hozott döntéseit nézzük, főleg a mai szimbolikus napon. Az Emberi Jogok Európai Bírósága 35 bírósági eljárást érintően ítéletet hozott 2013-ban. Ebből 33-ban - 7 büntető- és 26 polgári eljárás kapcsán - állapította meg a bírói fórum az emberi jogok európai egyezményének sérelmét, és történt kártérítésre kötelezés. A magyar bírósági eljárások elhúzódása miatt 2013-ban 91 ügyben több mint 320 millió forint kártérítés kifizetése történt meg. Jó lett volna, ha a beszámoló alaposabb abból a szempontból, hogy milyen körülmények vezethettek ehhez, hiszen világos, hogy ezekre az adatokra senki sem lehet büszke. Tisztelt Képviselőtársaim! Élhetünk a gyanúperrel, hogy a bírósági szervezet folyamatos átalakulása sem pozitívan járult hozzá a bírói munka körülményeinek javításához. A járásbíróságokról a beszámoló annyit jegyez meg, hogy „2013. január 1-jével a városi bíróságok megnevezése járásbíróságra változott, a fővárosi kerületi bíróságok elnevezésének megtartása mellett”. Ez a változás a bíróságok illetékességi területét nem érintette. Sikerült tehát megőrizni az első fokon eljáró bíróságok földrajzi tagolását, miközben a közigazgatási járások rendszere néhány helyen ettől eltérő lefedettséggel került kialakításra. Talán feltehető a kérdés, és szeretném is, ha erre elnök asszony válaszolna, hogy milyen okot lát arra, hogy az Országgyűlés még mindig nem tárgyalja a járásbíróságok törvénykezési helyének kialakításával összefüggő törvényjavaslatot. Van-e, lehet-e alapja azoknak a híreknek, amelyek szerint valamely központi járásbíróság létrehozásával biztosítanának a politikai szempontból frekventált ügyek elbírálására , ha már az ügykijelölési jog annyiszor kiverte a biztosítékot? Van-e alapja annak, hogy ezért várat magára a törvényjavaslat elfogadása? Nem mintha ellenünkre lenne minden ésszerű és életszerű átszervezés, de az ahhoz kapcsolódó hírek nyugtalanítanak minket, mindenkit, aki igyekszik még védeni a jogállamiságnak a bírói függetlenségben megtestesülő maradékát. Tisztelt Országgyűlés! A beszámoló külön alpontot szentel a devizahitelesek ügyének. Rögzíti, hogy milyen mértékben emelkedett ezeknek az ügyeknek a száma, lévén, hogy a tisztességtelen szerződési feltételek megtámadása iránt indított perek a törvényszéki hatáskörbe tartozó perek számát megnövelték. Az OBH elnöke a beszámolójában a saját előrelátásának köszöni, hogy a törvényszéki hatáskörbe tartozó perek értékhatárának két lépcsőben való felemelése 5 millióról 30 millió forintra következményeként ez az ügynövekedés még éppen kezelhető volt a törvényszékek számára. Ne vitassuk el ezt az eredményt! De a beszámoló kapcsán kérdésként merül fel, hogy van-e alapja azoknak a híreknek, hogy az utóbbi devizahiteles szabályozás kapcsán a bíróságokon kormányzati kapcsolattartók koordinálják a perek intézését, és információkat kérnek ezekről a perekről. Milyen ráhatása van a kormányzatnak kormányzati részről a bírói tevékenységre? Ez egy fontos kérdés, amit jó lenne tisztázni. Mint ahogy az is, hogy valódi eredmény, amit elnök asszony elért, miszerint a panaszokról és a közérdekű bejelentésekről szóló törvény hatálya a bíróságokra is kiterjed. Az a beszámolóból kitűnik, hogy a panaszok száma megnövekedett. Az alapvető jogok biztosának közleményéből azt is láthatjuk, hogy 2014. október 30-ig az ombudsmani hivatalba érkezett 270 közérdekű bejelentésből talán egy sem vonatkozik bíróságokra, miközben 100 bejelentésből 40 megalapozott és jellemzően korrupciós ügy, valamint az áfa- és más adócsalásokról szóló bejelentésekről van szó, szerencsére a bíróságokat nem érintik ezek a bejelentések.Tisztelt Képviselőtársaim! A felszólalásom eddigi része az igazgatási részről és az igazgatási beszámolóról, a statisztikáról és a szervezetrendszerről szólt, de miután egy új intézményrendszerről beszélünk, nem lehet megkerülni annak vezetőjét és a vezetőjének a személyét sem. Az Országos Bírósági Hivatal elnökét a bírák közül 9 évre a köztársasági elnök javaslatára az Országgyűlés választja. Az Országos Bírósági Hivatal elnökének megválasztásához az országgyűlési képviselők kétharmadának szavazata szükséges. [[17.20]] Az Országos Bírósági Hivatal elnökével mint bíróval szemben követelmény a függetlenség, mint az Országgyűlés által választott közjogi tisztségviselővel szemben pedig alapvető elvárás, hogy tartsa távol magát a pártpolitikától. Úgy tűnik, hogy ez utóbbi nem sikerül. Az azért már mégiscsak jelent valamit, ha egy közjogi tisztségviselő pártatlanságának hiányát baloldalinak a legkevésbé sem nevezhető publicista kifogásolja. Kondor Katalinnak „A harmadik hatalmi ágról” című cikke úgy látja, hogy az igazságszolgáltatás, nevezetesen a bírói hatalom akkor volt kitéve veszélynek, ha útjába került a hatalom érvényesítésének. Úgy tűnik, hogy az igazságszolgáltatás függetlensége most azért van veszélyben, mert azt a hatalom által kiválasztott kezébe helyezték. A cikk az elkövetett hibákat - jogászokra hivatkozva - a következők szerint foglalta össze. Idézek néhányat ezekből: „Hiba volt a miniszterelnök családi barátját kinevezni az OBH élére. Hiba volt, mert az általános vélemény szerint egyénisége miatt alkalmatlan a korlát nélküli teljhatalomra. Mert aki éjjel küld munkatársainak e-mailben utasítást reggeli teljesítésre, az nem helyesen jár el. Mert aki az idősebb generációt negligálja és az eltávolításukon munkálkodik, az kárt okoz a szakmának. Mert akit korábbi kérelme ellenére nem neveztek ki OIT-vezetőnek, mert alkalmatlannak tartották, az nem elfogulatlan. Mert aki még a látszatra sem adva megjelenik a kiválasztott jobboldaliak nyilvános rendezvényén, amit egyik elődje sem engedett meg magának, az a politikai elfogultságát bizonyítja. Hiba volt őt ráerőltetni a bírói karra annak ellenére is, hogy a miniszterelnök az ő személyében látta a garanciát elvárásainak végrehajtására.” Mi is úgy látjuk, hogy hiba volt. Aki elfogult ugyanis, az nem állhat a független igazságszolgáltatás igazgatási szervezetének élén. Aki elfogult, azt becsapják, vagy csiga módra igazodnak hozzá. Aki elfogult és a látszatra sem ad, azon átlátnak. És aki ilyen, az nem engedheti meg magának, hogy tovább folytassa. Köszönöm szépen a figyelmet."
1,u2015-06-11-83,Opposition,MSZP-frakció,0.77294921875,2015-06-11,0.9945772886276245,"Köszönöm szépen, elnök úr. Tisztelt Országgyűlés! Az Európai Unió közösségének tagjaként érvényesíteni kell azt, hogy az Unióban a polgár bárhol is vásárol, biztos legyen abban, hogy hatékony védelemben fog részesülni. Fontos, hogy a fogyasztói jogok egyfajta beépülése, tudatosabb érvényesülése történjen meg a polgári gondolkodásmódban, és fontos az, hogy a fogyasztói jogalkalmazás dimenziója szélesedjen, hiszen Magyarország minden állampolgára a maga módján fogyasztó, ezért megilleti őket a védelem, az információ és az ehhez kapcsolódó eljárásokban való részvétel. A tagállamoknak, így Magyarországnak is olyan fogyasztóvédelmi politikát kell követnie, amely révén erősödik a fogyasztók pozíciója. Ezt az elvi fontosságú alapelvet a közösségi politika nevesítetten is, a fogyasztóvédelem magas szintjének biztosítása révén, a fogyasztói érdekek hatékonyabb képviselete által kívánja elérni. Ennek szolgálatában működnek a fővárosi és a megyei kereskedelmi és iparkamarák mellett a békéltető testületek.A fogyasztóvédelemről szóló törvény alapján a békéltető testületek 1999. január 1-jétől kezdhették meg működésüket. A testület eljárásának az alapvető célja és funkciója a fogyasztó és a gazdálkodó szervezet közötti vitás ügy egyezségen alapuló rendezésének megkísérlése, amennyiben ez nem lehetséges, a fogyasztói jogok gyors, hatékony és egyszerű érvényesítése érdekében az ügy eldöntése.A hazai békéltető testület ingyenesen vehető igénybe, és az ország egész területén mintegy húsz helyen hozzáférhető. Hatáskörébe tartozik a fogyasztó és a vállalkozás közötti, a termék minőségével, biztonságosságával, a termékfelelősségi szabályok alkalmazásával, a szolgáltatás minőségével, továbbá a felek közötti szerződés megkötésével és teljesítésével kapcsolatos vitás ügy bírósági eljáráson kívüli rendezése. Ebből is látható, hogy a fogyasztóvédelem egyik legfontosabb pillérét képviselik a békéltető testületek. A most már több mint 16 éves szakmai tapasztalattal rendelkező testületek munkája elengedhetetlen. Az uniós csatlakozással alternatív vitarendezési formákat vettünk át, és a kormány által már korábban hangoztatott programba is illeszkedik, mely szerint az alternatív vitarendezés, az alternatív megoldások keresése támogatást és elsőbbséget élvez. Teszi ezt azért, mert a fogyasztók között egyre nagyobb népszerűségnek örvendő alternatív vitarendezési fórum gyors, hatékony, egyszerű és olcsó, illetve mindenki számára hozzáférhető. A kamarák mellett működő, 10-30 főből álló független testületben egyenlő arányban vesznek részt a kamarák és a fogyasztói érdekképviseletet ellátó társadalmi szervezetek képviselői is. Ez biztosítja a szakmaiságukat. Az általuk képviselt közvetítés olyan speciális vitarendezési mód, amelynek lényege, hogy a független harmadik személy vagy a független eljáró tanács segít a felek közötti konfliktust feloldani oly módon, hogy megpróbálja rávezetni a feleket az érdekeik felismerésére. Az ellenérdekű fél indítékainak mérlegelésénél a kölcsönös előnyök elvárására mutat rá. A békéltető testületekhez érkező ügyek jellemzően alacsony perértékűek, alapvetően 20-30 ezer forint nagyságúak, és rossz, hibás fogyasztási cikkekről szólnak. A békéltető testületek munkája hasznos és elengedhetetlen. Ehhez azonban irodát kell bérelni, infrastruktúrát kell fizetni, fenntartani, és mindehhez elegendő forrást kell biztosítani számukra. Az előttünk lévő törvényjavaslat célja egy európai uniós irányelv 2015. július 9-ig történő átültetése. Ennek értelmében meg kell teremteni az alternatív vitarendezési fórumok működésének jogi kereteit, ezzel együtt új követelményeket állapítanak meg a békéltető testületekre és a vállalkozásokra vonatkozóan. A javaslat összhangban van Magyarország Alaptörvényének M) cikkével a tekintetben, hogy Magyarország biztosítja a tisztességes gazdasági verseny feltételeit, Magyarország fellép az erőfölénnyel való visszaéléssel szemben, és védi a fogyasztók jogait. A törvényjavaslat alapján több eszköz került meghatározásra az együttműködési kötelezettség előmozdítása érdekében. A vállalkozásoknak korábban nem volt kötelező ezeken a fórumokon megjelenniük, tízből nyolc vállalkozó azonban ennek ellenére is eljött, mert felismerték, hogy érdemes visszatérő ügyfélkörre építeni, fogyasztóbarátnak lenni. Az előttünk álló törvényjavaslat egyértelműsíti a válasziratküldésre vonatkozó kötelezettséget a vállalkozások tekintetében. A fogyasztói jogvitával érintett cég köteles a továbbiakban a békéltetőtestületi eljárásban válasziratot küldeni a fogyasztó álláspontjának megalapozottságára és az ügy érdemére vonatkozóan. A vállalkozásnak a törvényjavaslat elfogadását követően biztosítania kell a meghallgatáson olyan személy részvételét is, akit feljogosított egyezségkötésre az eljárásban. Ez egyúttal igazodik az eljárás céljához. Szigorú szabályozást, bírósági úton kikényszeríthető együttműködési kötelezettséget vezet be a vállalkozásoknak. [[13.10]] Ha ezt az együttműködési kötelezettséget azonban megsérti, akkor a tervezet lehetőséget teremt a kötelező bírságkiszabásra, ami szerint 15 ezertől 500 ezer forintig terjedő bírsággal sújthatók azok a kis- és középvállalkozások, amelyek nem jelennek meg a békéltető testület előtt. Ez az összeg a multik esetében pedig az éves bevétel 2 százalékáig terjedhet. A javaslat szabályozza továbbá, hogy a Fővárosi Kereskedelmi és Iparkamara mellett működő békéltető testület kizárólagos illetékességgel látja el a határon átnyúló adásvételi és szolgáltatási szerződéssel összefüggő online fogyasztói jogviták elbírálását. A javaslat kiterjed a békéltető testületek vonatkozásában számos többletkövetelmény rögzítésére is. Például a békéltető testületek kötelesek fenntartani internetes honlapot meghatározott adattartalommal, valamint a békéltető testületeknek a fogyasztóvédelemért felelős miniszter által vezetett jegyzékbe kezdeményezniük kell felvételüket, amelyet az irányelv tartalmaz annak érdekében, hogy Európa-szerte egységesen magas minőséggel működjenek az alternatív vitarendezési fórumok. Tartalmazza még az irányelvnek, továbbá a békéltető testületek minőségi fejlődésének elősegítése érdekében a békéltetőtestületi tagok kötelező képzésére vonatkozó előírásokat is. Tisztelt Országgyűlés! Érdemes megállnunk és összevetnünk, hogy a békéltető testületek ügyszáma és a rendelkezésre álló támogatás hogyan alakult az elmúlt öt évben. 2010-ben 7456 darab ügyszám volt, az előző kormány a feladatellátáshoz 375 millió forintot különített el a testületek működésére. 2011-ben 7874 darab ügyszámhoz a kormány 200 millió forintot írt elő, amit végül 300 millió forintra emelt. 2012-ben emelkedést mutatott az ügyszám, hisz 8388 darab volt, de a költségvetési forrás jelentősen lecsökkent, az eredeti tervek szerint 100 millió forintra. A jóval kevesebb költségvetési támogatást a békéltető testületek hatáskörének csökkenésével magyarázták.Mint ismeretes, 2011. július 1-jétől a pénzügyi biztosítási jogvitákkal kapcsolatos ügytípus kikerült a megyei, fővárosi kereskedelmi és iparkamarák mellett működő békéltető testületek hatásköréből, s áttették a Pénzügyi Szervezetek Állami Felügyeletéhez. Jelenleg a Magyar Nemzeti Bank mellett működő Pénzügyi Békéltető Testület kizárólagos hatáskörrel rendelkezik ez ügyekben. A testületek heves tiltakozásának engedve a költségvetést 400 milliós támogatással fogadták el. 2013-ban az ügyszám 9026 darab, mellé az állami támogatás 360 millió forint volt. Ugyanekkora forrás állt rendelkezésre 2014-ben a 10 210 darab ügyszám mellé, 2015-ben 316,8 millió forint támogatást biztosított az állam. A nemrég benyújtott jövő évi költségvetés 2016-ban csekély emelkedést mutat 330 millió forint összegben. Mint az ügyszámok is mutatják, senki nem vitatja, hogy a fogyasztóvédelemben rendkívül nagy szerep hárul a békéltető testületekre, mint sok esetben a fogyasztók utolsó, reális és kézzelfogható lehetőségére vitás ügyük, panaszuk megoldása érdekében. Hazánk békéltető testületeinek a fogyasztóvédelemben betöltött szerepéhez nem férhet kétség. A békéltető testületek évről évre növekvő ügyszáma, valamint a békéltető testületek nagyobb presztízsének megteremtése érdekében az előző kormány számos intézkedést tett, sajnálattal vettük azonban tudomásul, hogy nem annyira szívügye ez jelenleg. Ahhoz azonban, hogy a békéltető testületek szerepüket valóban betölthessék, meg kell vizsgálni azt, hogyan és miként lehetséges hatékonyabb működésük elérése a fogyasztók érdekében.A jól működő alternatív eljárások arra ösztönzik a fogyasztókat, hogy megoldásokat keressenek a termékek vásárlásánál és a szolgáltatások igénybevételénél felmerülő problémákra. A törvényjavaslattal feltehetően elkerülhető lesz, hogy évente 3 ezer vásárló azért ne orvosolhassa rövid és olcsó úton a panaszát, mert a másik fél ebben nem partner. A törvényjavaslattal az MSZP-frakció egyetért és támogatja, azonban lényeges megemlíteni, hogy míg korábban önálló bizottsága volt a fogyasztóvédelmi területnek, úgy a jelenlegi ciklusban - a kormány ígéretével ellentétben - nem kapott nagyobb hangsúlyt, pedig a javaslat is azt támasztja alá, hogy a fogyasztói társadalomban sokkal nagyobb szükség van a fogyasztó védelmére, mint korábban. Köszönöm figyelmüket. Köszönöm, elnök úr. [[Demeter Márta tapsol.]]"
1,u2014-10-13-243,Opposition,MSZP-frakció,0.73291015625,2014-10-13,0.2206544727087021,"Köszönöm szépen, elnök úr. Tisztelt Országgyűlés! Tisztelt Képviselőtársaim! A Bahreini Királysággal és a Szaúd-Arábiai Királysággal megkötendő, kettős adóztatás elkerüléséről szóló egyezmény fő célja az adóztatás szabályozása, kiszámíthatóvá tétele a kétoldalú kapcsolatokban. Az adóegyezmény megkötése kedvezőbb, áttekinthetőbb gazdasági és jogi hátteret biztosít mindkét szerződő fél befektetői számára, így az egyezmény megkötésével a gazdasági kapcsolatok élénkülésére, a tőkebefektetések növekedésére számíthatunk.Észrevételként annyit szeretnék elmondani, hogy az egyezmény hatálya a Szaúd-Arábiai Királysággal kötött egyezmény esetében a jövedelem- és vagyonadókra, míg a Bahreini Királysággal kötött egyezmény esetében csak a jövedelemadókra terjed ki. Az MSZP támogatja a két törvényjavaslat elfogadását.A Jersey kormányával kötött adóügyi információcseréről szóló egyezménnyel kapcsolatban a nemzetközi adócsalás és adóelkerülés megakadályozása hatékony eszközének a hatóságok közötti együttműködés erősítését és az adóügyi információcserét tartják a szerződő felek. Az adóügyi hatóságok közötti információcsere az elmúlt évtizedben a nemzetközi színtéren kiemelt figyelmet kapott; ezzel mind az Európai Unió, mind az OECD foglalkozik.A Magyarország és Jersey közötti adóügyi információcseréről szóló egyezmény megkötésének fő célja az adóügyi információcsere szabályozása a kétoldalú kapcsolatokban. Az egyezmény megkötése kiterjedt lehetőségeket biztosít az információk megkérésére, megkeresésére, azok cseréjére, aminek segítségével felderíthető és visszaszorítható az adócsalási, valamint az adóelkerülési tevékenység. A szerződő felek illetékes hatóságaikon keresztül segítséget nyújthatnak információcserén keresztül. Ezek az információk előreláthatólag fontosak a szerződő felek belső jogszabályainak végrehajtásához és érvényesítéséhez az egyezmény hatálya alá tartozó adókra vonatkozóan; beleértve olyan információkat is, amelyek előreláthatóan fontosak az ilyen adók megállapításához, kivetéséhez és beszedéséhez, az adóigények behajtásához és kikényszerítéséhez vagy adóügyekben történő nyomozáshoz vagy vádemeléshez. Az egyezmény hatálya alá tartozó adók Magyarországon a személyi jövedelemadó, a társasági adó, a telekadó, az építményadó, az általános forgalmi adó, a jövedéki adó, Jersey-ben pedig a jövedelemadó és a termék-, szolgáltatásadó. A Magyar Szocialista Párt frakciója ezt a törvényjavaslatot is támogatni fogja. Köszönöm szépen."
1,u2017-04-20-81,Opposition,MSZP-frakció,-0.92041015625,2017-04-20,0.022275211289525032,"Köszönöm szépen, elnök úr. Tisztelt Képviselőtársaim! Van ennek valami diszkrét bája, hogy miközben önök tegnap három és fél órán keresztül a villamosenergia-piaci, belső piaci szabályzatra vonatkozó magyar észrevétel vitájánál minden harmadik mondatukban Brüsszelt a nagytőke szekértolójának nevezeték, itt most azt látjuk, hogy Brüsszel az, aki a roamingdíjat leszorította, gyakorlatilag megszüntette, és lehet, hogy Magyarország Kormánya lesz az, amely a tisztelt Telekom vagy a T… - akik kisajátították a T betűt - inspirációira bizonyos 12 hónap időtávra esetleg többletdíj alkalmazását is lehetővé teszi. Tehát én csak arra szeretném felhívni itt a szakmai megközelítésben történő felvezetést, hogy ne általánosítsanak eleve, tehát Brüsszel alapvetően az uniós választópolgárok bizalmából működik, a brüsszeli képviselőket, az európai parlamenti képviselőket európai állampolgárok választják, így az ő érdekeiket képviselik, és mindig azon őrködjenek, hogy a feladatuknak az önök képviselői eleget tudjanak tenni. Én úgy látom, hogy ez az előterjesztés erről tanúskodik. Tehát az, hogy az uniós roamingtarifa, az Unión belüli országokat átlépő mobilhasználat különdíja több lépcsőben gyakorlatilag felszámolásra került az utóbbi években, így jelentősen hozzájárult, hogy fokozatosan csökkentek a tarifák az Unión belül. Illetve 2016. április 30-ától átmeneti időre pedig úgynevezett eurotarifa került bevezetésre, amit pontosan idézett Hadházy képviselőtársam. [[13.40]] Ugyanakkor 2017. június 15-étől egységes tarifával kell a szolgáltatóknak biztosítaniuk a határokon átlépő mobiltelefon-szolgáltatást, ami, úgy gondolom, nagyon helyes, mert ha az Európai Uniónak mint gazdasági és társadalmi közösségnek az az egyik alapelve, hogy közös piac, a termékek, emberek, szolgáltatások szabad áramlása, ha az emberek mozgásában nincs belső határ, akkor a mobiltelefon-szolgáltatók mozgásában miért lenne belső határ. Tehát az eddigi indokolatlanul magas, országhatárt átívelő roamingdíj nagyon helyesen leépítésre kerül. Ugyanakkor az uniós rendelet egy speciális lehetőséget is biztosít a szolgáltatóknak, hogy ha ők igazolni tudják, hogy az egységes uniós tarifa nem fedezi a roaminghálózat működtetésének költségeit, akkor a tagállami hatóság, nálunk az NMHH, engedélyt adhat 12 hónapos időtartamra, hogy többletdíjat alkalmazzon. Ez az a rész, amit egyrészt a mérlegbeszámolókban láthattunk, hogy ezek a mobilszolgáltató társaságok, teljesen egyetértve az előterjesztő államtitkár úr felvezető félmondatával, hogy a jövő a digitalizációé, de ezt annyira fölismerték ezek a szolgáltatók, hogy 40 százalék körüli EBITDA-val, adózás előtti mérleg szerinti nyereséggel dolgoztak. Tehát rendesen rátették a magukét erre a szolgáltatásra, ami egy fejlesztési időszakban biztosan indokolt, hogy akkumuláljanak a további bővítésekhez forrásokat, de amikor már kialakult, kiépült ennek a szolgáltatásnak az infrastruktúrája, akkor kevéssé indokolt, hogy ilyen hihetetlen nyereséggel működjenek. Ez a fogyasztók pénztárcájának a lefölözését jelenti, ami nem lehet egy-egy felelős kormánynak, illetve jelen esetben az NMHH elnökének a célja. Tehát nagyon meg kell nézni, hogy mi az az indokolt többletköltség, ami alapján esetleg ezt engedélyezhetik. Tehát az uniós roamingtarifán belüli többletdíj engedélyezésének hatáskörét így egyetlen személyhez rendelni törvény erejénél fogva, hogy milliárdos értékű döntési jogkört ad a miniszterelnök kinevezettjének számító mindenkori NMHH-elnöknek ez a jogszabály, úgy gondoljuk, hogy ez a szakmaiságnak, illetve az átláthatóságnak egy bizonyos kockázatát azért felveti. Ráadásul a javaslat elég szélesre tárja a döntési lehetőségeket, gyakorlatilag személyes meggyőződésére bízva azt, hogy mely gazdasági szereplőknek biztosít esetenként akár százmilliós nagyságrendű extraprofitot vagy többletbevételt, és kitől vonja ennek a lehetőségét meg. Semmilyen érdemi felügyelet, jogorvoslat ugyanis nincs. Ezzel meglátásunk szerint egy alapvető jogelvet sért, mert olyan nincs, hogy szülessen olyan döntés, amivel szemben nincs másodfok, tehát amivel szemben nem lehet fellebbezni, mert a jogorvoslat a legalapvetőbb jogelvek közé tartozik, hogy legyen rá lehetőség. A másik, amit maximálisan támogatni kell, ez az Interpol listáján szereplő, gyermekpornográfiával összefüggő elektronikus adatok elérhetetlenné tételét lehetővé tevő felhatalmazás az NMHH számára. Ezt természetesen maximálisan támogatjuk mi is, sőt igazából megjegyeznénk: lehet, hogy ebben kicsit már késésben van a magyar törvényhozás, ezt már hamarabb is meg lehetett volna tenni a nemzetközi előkészületeket figyelembe véve. A „Szupergyors internet” projekttel kapcsolatban azt feltételezzük, hogy ez nem halad úgy - ahogy a kormány 2018. év végére megvalósítandónak betervezte -, mint ahogy azt tervezték. Tehát valószínűleg lemaradásban vannak a megvalósítást tekintve. A javaslat ugyanis a kivitelezés meggyorsításának eszközeit teszi lehetővé, tehát ezt szolgálja mindenféle jogi eszközzel. Ha közterületet érint a munkálat, ami a „Szupergyors internet” projekt megvalósítása érdekében történik, a tulajdonosi hozzájárulást azonnal megadottnak kell tekinteni közterület esetén. Vasutak, utak üzemeltetőjének 45 napja van arra, hogy mindenben megállapodjon a hálózatüzemeltetővel; és ha a kivitelezés egyszerre több ügyfelet is érint, hirdetményben is lehet őket értesíteni, ami 5, azaz öt nap múltán már közöltnek is tekinthető. Arról nem is szólva, hogy az NMHH rendkívül széles döntési jogkört kap arra vonatkozóan, hogy a szolgalmi jogról dönthet, a kisajátítás miatti kártalanítás mértékét is meghatározhatja, ami normális esetben egy megegyezéses jogügylet kellene hogy legyen, hogy milyen kártalanítást tartanak méltányosnak az érintett felek. Ezt itt egyoldalúan eldöntheti az NMHH vezetője. Azzal együtt, hogy az MSZP-frakció teljes mértékben támogatja a „Szupergyors internet” projektet, azért bizonyos árnyak felmerültek itt a projekt körül, tekintve, hogy a kormány és a Telekom közötti mintegy 300 milliárd forintos üzlet - amely euróban is egymilliárd eurót tesz ki -, ennek a megkötése egyes sajtóinformációk szerint a kormány részéről gyanúsan összekapcsolódott az évtizedekig a Telekom tulajdonát képező és meglehetősen pártatlanul működő Origo-csoport eladásával. Annyi bizonyos, hogy a Telekom eladta Fidesz-közeli tulajdonosoknak az Origo-csoportot, és azóta az Origo-csoport egyértelműen kormánypárti, egyértelműen az ellenzéket kritizáló orgánummá vált, tehát a korábbi pártatlan jellegét, amit Telekom-tulajdon alatt meg tudott valósítani, egyértelműen elveszítette. Tehát amikor azt mondom, hogy önök a politikai terror eszközeivel élnek és lebontják a jogállamot, bármilyen ártatlan kék szemekkel teszik is, ez tény. Tehát, amikor az összes kommunikációs felületet a saját befolyási övezetükbe vonják, az a demokrácia csorbulása, a pártatlan tájékozódáshoz való alapvető emberi jog, alapvető alkotmányos jog sérelmét jelenti. Tehát mi ezt látjuk e mögött, hogy a Telekom beadta a derekát egy 300 milliárdos üzlet reményében, és annyi bizonyos, hogy az egyik legnagyobb magyar hírportál-értékesítés, az Origo-csoport megvétele óta a Fidesz és a Telekom közötti viszony rendkívül jónak mondható, kívülről úgy látszik, amit korábban nem feltétlenül lehetett mindig elmondani. Nem kizárt, hogy a Telekom elég hamar megkapja majd az 1. pont szerinti roamingdíjra a többletdíj engedélyét is, mert eleget tett, a kommunikációs felületben beadta a derekát. Tehát ez az előterjesztés nem mentes az önök abszolutisztikus hatalomépítési törekvéseitől, ezek megnyilvánulnak benne. Vannak technikailag, műszakilag, szolgáltatás tekintetében támogatható elemek, de ezen túlmenően az aljas politikai szándékoktól nem mentes. [[13.50]] A szupergyors internetprojekttel kapcsolatban annyit azért megjegyeznék, hogy a Telekom, amely nagy T-vel tiszteltnek jelölteti magát, az én lakókörzetemben, Diósdligeten nemhogy a szupergyors, de a minimális vagy egyáltalán az internetszolgáltatást is alig tudja biztosítani, van, hogy napokra teljesen kinullázza magát az internet, és rendszeresen a szolgáltató központot kell hívni, ami korábban reménytelen volt, most már legalább a telefont felveszik, de ez nem segít azon, hogy az internetszolgáltatás egyenletes legyen. Tehát egyik oldalon százmilliárdokra hajtanak, hogy csináljanak egy szupergyors internetprojektet, a másik oldalon a budapesti agglomerációban a minimális internetszolgáltatási kötelezettségnek, azért, amiért pénzt szednek be a fogyasztótól, sem tudnak eleget tenni. Nagyon kérem innen a parlament terméből is a tisztelt szolgáltatót, hogy vegye komolyan a feladatát, vegye komolyan a szolgáltatási szerződését, és ne várjon meg olyan eljárásokat, ami tekintélyének a romlásához vezet, tegyen eleget mindenütt annak, amit vállalt, és biztosítsa az egyenletes internetszolgáltatást, s ne csak akkor, amikor már a szupergyors internetprojektre lekaszálta a kormánytól a százmilliárdokat, hanem most, amikor tőlünk szedi be az egyáltalán nem kevés tízezer forintokat olyan szolgáltatásért, ami feleannyit sem ér, mert azt használja ki, hogy más internetszolgáltatónak nincs ott kábele, vagy ha már van UPC-kábel, akkor belső átalakítási költséggel járna az, ha az ember át akarna térni egyik szolgáltatótól a másikra. Én a nagy T jegyében egy tisztességes szolgáltatási magatartást kérek a Telekomtól, tegyen eleget annak, amire a T betű kötelez, a tisztesség kötelez, a tisztelet kötelez, s legyen mellé a harmadik T, hogy amit a Telekom vállal, azt nemcsak megajánlja, hanem teljesíti is. Mindezek jegyében megfontoljuk, hogy melyik pont alapján mit tudunk támogatni ebből az előterjesztésből. Vannak támogatható célok, ugyanakkor árnyak is vetülnek bizonyos folyamatokra. Köszönöm szépen, elnök úr."
1,u2017-05-15-254,Opposition,MSZP-frakció,-0.96533203125,2017-05-15,0.15737681090831757,"Köszönöm a szót, elnök úr. Tisztelt Ház! A bizottság ülésén több árulkodó dolog is tanúskodott arról, hogy ennek a törvényjavaslatnak valójában nem a jogharmonizáció a célja. Az egyik ilyen árulkodó dolog volt, hogy a bizottsági ülésen részt vevő kormányképviselő egyszerűen képtelen volt válaszolni arra a kérdésre, hogy ha egyébként az Uniónak nem az adómértékkel, hanem önmagában a sávos adórendszerrel van gondja a reklámadó kapcsán, ahogy egyébként ezt kifejtette az előbb fideszes képviselőtársam, akkor ugyan mi indokolja, hogy nem egyszerűen a sávok megszüntetését javasolja a kormány, hanem a sávok megszüntetése mellett rögtön az adó mértéke százalékos kulcsának emelését is, amit egyébként az Európai Bizottság egyáltalán nem kért. Erre a kérdésünkre - bár elég egyszerű kérdés - a kormány képviselője egyszerűen képtelen volt válaszolni. A másik árulkodó dolog a sietség, hogy miközben van precedens arra, hogy Magyarország az Európai Bírósághoz fordul, ha egy uniós jog alkalmazásával kapcsolatban súlyos kifogásai vannak, míg ezt más ügyben nem követi ezzel párhuzamosan azonnali intézkedés, a végrehajtása, itt a kormány, miközben az Európai Bírósághoz fordul az ügyben, ugyanakkor azonnal teljesíti Brüsszel akaratát, és benyújtja a reklámtörvény módosítását. Ezért nagyon egyszerű a helyzet. Valójában itt az adó mértéke, a százalékos kulcsok mértéke emelkedik, és egyébként az, hogy milyen visszafizetés van, milyen rendszerben, az egy egyelőre homályos és időben elhúzódó valami, viszont az adó mértékének emelése azonnali hatályú lesz. Ennek következtében tehát tulajdonképpen nem beszélhetünk másról, mint arról, hogy a kormány és a Fidesz az adó eszközével, az adótörvények változtatásával - itt konkrétan a reklámadóról szóló törvény változtatásával - kívánja korlátozni a sajtószabadságot. Egyszerűen az a helyzet áll elő, hogy a kormánytól független sajtónak - amely még fel mer tenni kérdéseket, amely még utána mer járni az igazságnak -, annak az adója megemelkedik, míg a kormányhoz hű, a propagandagépezetet szolgáló lakájmédia adóját bőséggel ellentételezni tudják majd a kormány fizetett hirdetéseivel. Ez tehát a helyzet. Ennek a reklámadótörvénynek ez lesz a konkrét gyakorlati következménye. Ezért ez egészen egyszerűen támogathatatlan. Köszönöm szépen a figyelmet."
1,u2017-04-20-17,Opposition,MSZP-frakció,-0.97265625,2017-04-20,0.016432520002126694,"Köszönöm a szót, elnök úr. Tisztelt Képviselőtársaim! Az elmúlt hét évben meglehetősen sokat ostoroztuk a kormányt alapvetően amiatt, hogy nem kifejezetten beruházásbarát a gazdaságpolitikája, ennek eredménye volt, hogy vissza is estek rendesen a beruházások Magyarországon, a kritikus 20 százalékos szint alá is, ami tudjuk, hogy visszaesést jelent, mert 20 százaléknál lehet arról beszélni, hogy a kieső és megújuló termelőeszközök, vagyoni értékek körülbelül megfelelő arányban vannak. Ez, hogy Magyarország versenyképességével baj van, nemcsak egy szubjektív érzés volt a magyarországi befektetők, bilaterális kamarák - magyar-német kamara, magyar-amerikai kamara, magyar-kínai kamara - szakmai véleménye alapján, hanem bizonyos objektívnak számító mutatókban is megnyilvánult. Az a problémánk, hogy ez a törvényjavaslat ma nagyon jó szándékú, és fontos, hogy ilyen törvények szülessenek, de ez a törvényjavaslat a hazai versenyképesség strukturális problémáit nem képes orvosolni, és önmagában a bürokráciacsökkentés, illetve a bürokráciacsökkentés a rezsicsökkentés, a közműcsatlakozások terén kevés eredményt hozhat. Az igaz, hogy erre rendkívüli módon szükség van, mert amikor egy gazdasági érdek világosan abban fogalmazódik meg, hogy a befektetők ne elriasztva legyenek egy-egy beruházástól, hanem lehetőleg minél komfortosabban kapják meg azt az adatszolgáltatást, azt az engedélyezést, azokat a szükséges okiratokat, amelyek a beruházásának az indításához szükségesek, akkor ez egy alapvető nemzeti, nemzetgazdasági érdek. Annál is inkább fontos, hogy ezen a területen gördülékenyen történjen az ügyintézés és korrektül, mert a verseny a szomszédos országokkal, Romániával, Erdéllyel, ahol komoly magyar befektetői réteg él, és nagyon ügyesek abban, hogy külföldi befektetőket odacsábítsanak, ott sajátosabb módja van az ügyintézés hatékony megfogalmazásának, amivel ott egy különleges iroda foglalkozik most, és nem feltétlen pozitív eredményeket hoz. Mindenesetre az engedélyek megszerezése Romániában egyértelműen biztosított. [[10.10]] Magyarországon sajnos kétféle gyakorlat tapasztalható. Egyrészt van még kis létszámú elkötelezett, hozzáértő szakbürokrata - itt jó értelemben mondom a hivatalnokra azt, hogy bürokrata, Max Weber-i értelemben -, és van olyan sok-sok pályakezdő, aki vagy nem méri fel a jelentőségét a cselekedete súlyának, vagy az ismeretei hiányában képtelen arra, hogy megfelelő eredményt produkáljon. Erről sajnos olyan hírek is tudomásunkra jutnak, akár hatósági engedélyek hiánya, akár finanszírozási információkban mutatkozó félretájékoztatás, ami hazai középvállalkozásoknak százmilliós nagyságrendű veszteséget okoz, mert nem tudnak egy-egy akvizíciót a vállalt ütemben lefolytatni, mert egyszerűen vagy nem kapják meg a szükséges engedélyeket, vagy mást találnak, mint amire józan ésszel számítani lehetett. Tehát arra valóban jó lehet ez az előterjesztés, hogy néhány helyezéssel feljebb tornázza az országot azokban a versenyképességi rangsorokban, ahol az ehhez hasonló szempontok alapján pontoznak, mint például a Világbank által készített „doing business” lista. Ahhoz viszont nyilvánvalóan kevés lesz, hogy az ennél összetettebb, például a Világgazdasági Fórum által összeállított rangsorban feljebb tudjon lépni Magyarország. Ez az a lista, tudják, kedves kormányoldali képviselőtársaim, ahol Magyarország 2016-ban hat helyet rontott a helyezésén, és a 2015. évi eredményhez képest a 28 EU-tagállam közül - akkor még egyértelműen annyi volt - a 25. helyen tudott végezni Magyarország ezen az eléggé összetett versenyképességi listán. Ami, azt kell mondjam, hogy nem fiktív, mert ezt a listát nemcsak itt, a magyar parlamentben nézik - vagy a magyar kormányban nem nézik, mert nem tulajdonítanak neki jelentőséget -, hanem a befektetők nézik. Ez azért kifejezi azt, hogy milyen beruházási, befektetési környezet fogadja a beruházókat, a fejleszteni vágyókat egy-egy országban. Rátérve az előterjesztés konkrét tartalmára, az előterjesztett módosítások célja, hogy a közműcsatlakozások felgyorsítása érdekében az esetenként túlzottan bürokratikus ügyintézés egyszerűsítésre kerüljön, a hatóságok számára a határidők rövidebbek legyenek, tehát a törvény erejénél fogva szorítani az ügymenetet egy gyorsabb ciklusidőre, illetve mindezek mellé még egyfajta költségcsökkentés, amelynek eredményeként szintén számszerűen kimutatható a versenyképesség, hogy mennyibe kerül egy engedélyezési folyamat, mondjuk, Szlovákiában; ezt azért szokták nevesíteni a beruházási feasibility studynál, hogy mibe kerül az engedélyezés. Gondolom, az alkotmányos költséget nehéz hozzászámítani; reméljük, arról itt Magyarország esetében nincsen szó, mert ugye Magyarországon nincsen alkotmány, csak Alaptörvény, tehát ebből adódóan alkotmányos költség sem merülhet fel, ahol csak Alaptörvény van. De ez csak pusztán egy szómágia, amit elkövettem, a gyakorlathoz valószínűleg semmi köze. Tehát a törvényjavaslat módosítani kívánja a földgázellátásról szóló törvényt, a villamos energiáról szóló törvényt, a víziközmű-szolgáltatásról szóló 2011. évi törvényt, a területfejlesztésről és területrendezésről szóló 1996. évi törvényt, az épített környezet alakításáról és védelméről szóló 1997. évi törvényt, az ingatlan-nyilvántartásról szóló 1997. évi CXLI. törvényt és a földmérési és térképészeti tevékenységről szóló 2012. évi törvényt. Természetesen nem alapvetően akarják módosítani ezeket a törvényeket, tehát ezeknek a szabályozásoknak a lényegi eleme megmarad, és pont itt jön a probléma. Az, hogy a központi nyilvántartásból lehet majd kiválasztani azokat a villanyszerelőket és vízvezeték-szerelőket, akik a kivitelezési munkákban részt vehetnek, ez a földgázszektorban lehet, hogy azt jelenti, hogy nemcsak a nemzet gázszerelője - nem akarom nevesíteni, mert talán még a parlamentből is személyiségi jogi perre nyílna lehetőség, ha nevesíteném a nemzet földgázszerelőjét -, de gondolom, ebbe a központi minősített nyilvántartási rendszerbe mások is bekerülhetnek, és ez segíthet. Ami komolyabb probléma, az a határidő-torlódás. Tehát nemes az a cél, hogy ezek az átfutási idők csökkenjenek, hogy valaki gyorsabban megkapja a választ a hivatalból, viszont kérdéses, hogy az adott informatikai rendszer mellett, az adott tudásrendszer mellett, az adott - nem tudok jobb szót rá - „rend” mellett, hogy mennyire tartanak rendet egy-egy hivatalban, egy-egy ilyen engedély- vagy véleménykiadás mennyire lesz megbízható. Ugyanis, ha a kormányzat következetesen végigviszi azt az IT technológiában, ennek a fejlesztésében, a nyilvántartási rendszerek fejlesztésében rejlő lehetőséget, ami az Európai Unió - tudja, amit most meg akarnak állítani, Brüsszelt, hogy ne hozza ide a pénzét; Brüsszel, állj meg, ne hozzál ide se kultúrát, se teljesítményt, semmit. Tehát ha nem ezt tennék, hanem elfogadnák és célszerűen használnák fel az információtechnológia fejlesztésére szolgáló forrásokat, akkor teljesen elképzelhető és kézenfekvő, hogy ezek a nyilvántartások digitalizálást követően, célszerű keresési rendszereket követően akár a most leszűkített határidők töredéke alatt is tudnák biztosítani az ügyfél kérését. Alapvetően itt a megbízhatóságról, a pontosságról és a későbbi használhatóságról van szó. Mert sokra megy az ügyfél azzal, ha a 15 nap helyett a földgázelosztónak most már csak 5 nap alatt kell kiadni, hogy felülvizsgálja a kivitelezés előtt a csatlakozóvezeték és a felhasználói berendezés kiviteli terveit, ha ehhez például a csatlakozási pontok tisztázása területén nincs meg a kellő, digitálisan is elérhető információ a számára. Tehát ha ezt úgy képzelik el, hogy majd kézzel sokkal gyorsabban dolgoznak az ügyintézők, akkor ez egy kudarcra ítélt mutatvány. Ez nem a versenyképességet fogja növelni, hanem a káoszt és a megbízhatatlan adatok sorát. Az előterjesztés szerint a közműszolgáltatóknak a hálózati csatlakozási igény ügyében hozott döntésével szemben rögzítésre kerülnek a jogorvoslatot biztosító hatóság eljárásának alapvető szabályai és határideje is. Ez azért fontos, mert különösen a külföldi befektetőt meg kell tanítani arra, hogy Magyarországon milyen engedélyekre, mire van szüksége. Gondolom, minden komoly befektető alkalmaz hazai szakértőt is, de akkor nyugodt minden befektető, ha ezt írásban látja. Tehát ha a törvény egy ilyet megkövetel, az egy helyes törekvés, hogy előre látható legyen a folyamat lényege. Az tény, hogy a törvényjavaslat kihirdetése és hatálybalépése közötti idő meglehetősen rövid, ezért e tekintetben csak remélhető, hogy a magyar kormányzati közigazgatás fel tud készülni - illetve jelenleg is fel van készülve, mert nyolc nap alatt nem fog tudni felkészülni túl sok mindenre -, tehát jelenleg is fel van készülve arra, amiről beszéltem, hogy akár a digitális technológia lehetőségeit is kihasználva, be tudja majd tartani a törvényben rögzített határidőket úgy, hogy azzal a közműszolgáltatásokkal kapcsolatos biztonsági követelmények nem sérülnek, azok megbízhatóak lesznek, és a rövid eljárási határidők betartásából eredő esetleges hibás hatósági döntések nem veszélyeztetik majd a személyek és a vagyontárgyak biztonságát. [[10.20]] Ugyanis itt kétféle kockázat van. Az egyik a befektetők kockázata, ami nagyjából megjelenik abban, hogy milyen az ország megítélése. Jelenleg sajnos rossz. Tehát sokkal kevesebb külföldi befektető jön Magyarországra, mint amennyit az objektív mutatók alapján lehetővé lehetne tenni, tehát a szubjektív megítélés Magyarország esetében rossz. Ez az egyik veszély. A másik veszély sokkal konkrétabb és sokkal kézzelfoghatóbb: a személyek élet- és vagyonbiztonsága, illetve a cégek vagyonbiztonsága területén is megjelenik egy kockázat az esetleges hibás hatósági döntések következtében. Tehát a törvényjavaslat kodifikációs szempontból nincs kellően előkészítve, például a módosítandó törvényjavaslatok meglehetősen különös, mondhatni összevissza sorrendben vannak egymás után szedve ahelyett, hogy a jogszabályszerkesztési követelményeknek megfelelően kronológiai sorrendben követnék egymást, hogy a jámbor szemlélő, tehát nem a kifejezetten beavatott számára is könnyen és gyorsan megérthető lenne. Tehát egy olyan törvényjavaslat van előttünk, amire nagyon nagy szükség van, Magyarország versenyképességét a bürokrácia színvonalának emelése oldaláról is kifejezetten javítani kell, ez a papír viszont nem az. [[Felmutat egy papírlapot.]] Nem akarom megsérteni a szemléltetés szabályait, tehát ez most nem szemleltetés, csak az előterjesztés egy lapját emeltem meg, nem kockáztatva, gondolom, semmilyen házszabályi büntetést. Tehát ez nem az, amire vágytunk, így ezt még nem tudjuk támogatni, de az irányt üdvözöljük. Köszönöm szépen, elnök úr. [[Heringes Anita tapsol.]]"
1,u2019-03-20-5,OTHER,JOBBIK-frakció,0.69287109375,2019-03-20,0.20824898779392242,"Köszönöm a szót, elnök úr. Tisztelt Ház! Tisztelt Képviselőtársaim! A T/5237. számú, egyes ügyintézési folyamatok egyszerűsítéséről szóló törvényjavaslatot tárgyalja a Ház. Természetesen a Jobbik képviselőcsoportja támogatja a jogszabályt, szavazatával elősegíti a kormányzatot abban, hogy ez a javaslat törvényi szintre emelkedjen. Az azért látható az elmúlt pár hét javaslataiból, hogy a kormányzat az EU parlamenti választásokra készülve meglehetősen erőteljesen igyekszik a polgárok közérzetjavítása érdekében javaslatokat előterjeszteni. Tulajdonképpen e törvényjavaslat felvezetése is azt sugallja, hogy alapvetően a kormányzatnak most éppen ebben az időszakban a polgárok ügyintézésének egyszerűsítése legyen a célja.Valóban, egyébként a javaslatban szerepel pár olyan új javaslatrész, amelyre mondhatjuk azt, hogy a polgárok közérzetét javítja, de ha a 23 paragrafust megnézzük, végignézzük, a nagy része alapvetően inkább arról szól, hogy több állami, önkormányzati szervezet jusson hozzá elektronikusan a személyek adataihoz, és ezek továbbításában az ő munkájuk egyszerűsödik. Tehát ha mérleget kívánok vonni, hogy ez a javaslat a bürokráciacsökkentést illetően kinek a javát szolgálja elsősorban, akkor azt gondolom, hogy az államét és az önkormányzatokét. De természetesen ne legyünk finnyásak, örüljünk annak, ha a polgárok bármely, akár apró kérdésben is a bürokratikus intézményrendszer elemeiben néha láthatnak és élvezhetnek könnyebbséget. A javaslat célja valóban alapvetően a bürokráciacsökkentés és az egyes eljárások egyszerűsítése. Majd pár ilyen elemet ki fogok emelni a vezérszónoki felszólalásomban. Az első az illetékekről szóló 1990. évi XCIII. törvény módosítása, a második a polgárok személyi adatainak és lakcímének nyilvántartásáról szóló 1992. évi LXVI. törvény módosítása, majd a személyazonosító jel helyébe lépő azonosítási módokról és az azonosító kódok használatáról szóló 1996. évi XX. törvény módosítása, a külföldre utazásról szóló 1998. évi XII. törvény módosítása, a szabad mozgás és tartózkodás jogával rendelkező személyek beutazásáról és tartózkodásáról szóló 2007. évi I. törvény módosítása, a harmadik országbeli állampolgárok beutazásáról és tartózkodásáról szóló 2007. évi II. törvény módosítása, a menedékjogról szóló 2007. évi LXXX. törvény módosítása, a bűnügyi nyilvántartás rendszeréről, az Európai Unió tagállamainak bíróságai által magyar állampolgárokkal szemben hozott ítéletek nyilvántartásáról, valamint a bűnügyi és rendészeti, biometrikus adatok nyilvántartásáról szóló 2009. évi XLVII. törvény módosítása, az állami és önkormányzati szervek elektronikus információbiztonságáról szóló 2013. évi L. törvény módosítása, az egységes elektronikus kártya kibocsátási keretrendszeréről szóló 2014. évi LXXXIII. törvény módosítása, a kéményseprőipari tevékenységről szóló 2015. évi CCXI. törvény módosítása, az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény módosítása. Pár jogszabályhely adottságait szeretném kiemelni felszólalásomban. Elég erőteljesen jelenik meg a javaslatban, az általános hatáskörű útlevélhatóság és az eljárásban közreműködő hatóságnak az úti okmányokkal kapcsolatos feladataik ellátásához jogosultak lesznek többen és nagyobb körben hozzáférni különösen az elektronikus anyakönyvhöz, amelyben az az egyszerűsítés lesz, hogy az apai elismerő nyilatkozatok nyilvántartásában kezelt adatok teljes köréhez hozzá lehet férni, és ezekből az adatokból elektronikusan át lehet adatokat az anyakönyvből venni mások számára. Majd a későbbiekben egyes részletszabályokban jelentősége lesz az anyakönyvhöz való elektronikus hozzáférés kérdésének. Az illetékekről szóló törvény módosítása, hogy úgy mondjam, még a sajtóban is megjelent, hogy milyen nagyszerű újítás következett be, hogy útlevelek cseréje illetékmentes lesz. Megnyugtatom a közvéleményt, hogy ennyire nem gáláns a kormányzat. Mindössze akkor cserélik ki az útlevelet ingyenesen, ha meghibásodik a kártya vagy a rendszer hibás volt, és ezért szükséges a csere, és csak a csere lesz illetékmentes, hangsúlyozottan akkor, ha nem a polgár felelős a csere bekövetkezéséért. [[9.20]] Illetőleg egy nagyon apró illetékmentesség lesz, ez pedig az, hogy az idegen nyelvű bejegyzéseknek az eddigi 2 ezer forintos illetékét eltörlik. Ezekkel az eljárásokkal tulajdonképpen sokkal több a macera, mint amit a polgárnak el kell viselnie, ezért azt gondolom, természetes az, hogy ezekre külön a polgároknak ne kelljen díjat vagy illetéket fizetniük. A polgárok személyi adataik és lakcímeik nyilvántartásáról szóló törvény módosításában egy aránylag erőteljes újítás következett be. Itt arról van szó, hogy ha a konzuli szolgálat a konzuli védelemről szóló 2001. évi XLVI. törvény 6. § (1) bekezdése és a 11. § (1) bekezdése szerinti feladatkörének ellátása során bajba jutott magyar állampolgárról szerez tudomást, illetve a magyar állampolgár külföldön történő elhalálozásáról értesül, úgy a segítségnyújtás, illetve a külföldön elhalálozott magyar állampolgár hozzátartozójának értesítése érdekében a szükséges intézkedéseket meg kell tenni. Ennek során a konzuli szolgálat elektronikus úton fordul a nyilvántartást kezelő szervezethez az érintett polgár hozzátartozójának a személyiadat- és lakcímnyilvántartásban történő felkutatása és azonosítása érdekében, amely a kutatást elvégzi, majd ugyancsak elektronikus úton megküldi az azonosított hozzátartozók adatait a konzuli szolgálatnak. A nyilvántartást kezelő szerv a fenti tevékenységet hivatali munkaidőben végzi, azonban a hivatali munkaidőn túl is gyakran előfordulnak olyan esetek, különösen hétvégén, amikor sürgősen szükség lenne a hozzátartozók adataira, és még nem beszéltünk az időeltolódásról, hiszen a világ különböző tájain előfordulhatnak bajba jutott magyar állampolgárok. Annak érdekében, hogy ezek az ügyek hatékonyan és minél gyorsabban rendezésre kerüljenek, a konzulátusoknak rendelkezniük kell olyan adatállománnyal, amihez hozzá tudnak férni, és a kutatást saját maguk is le tudják folytatni a gyorsabb ügyintézés érdekében. Ezért a történeti állományban tárolt adatokra szükség van, és ez a módosítás a konzuli szolgálatoknak lehetőséget ad arra, hogy az adatállományhoz hozzáférjenek, és felhatalmazást ad arra, hogy maga szerezze be az adatokat, és ne kelljen hozzá különböző magyarországi kormányzati szervekben dolgozóknak a közreműködése. Kiemelném a külföldi utazásról szóló 1998. évi XII. törvény módosítását. Tulajdonképpen az oltalmazottak jogállásáról is rendelkezik ez a jogszabály. Az állampolgárok szempontjából jelentős adminisztratív tehercsökkentést eredményez, hogy a szülői hozzájáruló nyilatkozat megtétele elektronikus úton is lehetővé válik. Nagyon sokszor probléma az, hogy külföldre utazó kiskorúak esetén mindkét szülőnek jelen kell lennie ahhoz, hogy útlevelet kaphasson a gyermek, és ezt bizony sokszor nagyon nehéz megtenni, hiszen a kivándorlás hozott nagyon sok olyan életviszonyt, hogy egymástól akár több ezer kilométerre élnek a szülők. De ha csak az ország két különböző táján van ez így, az is sokkal nehezebbé teszi az útlevéligénylést. Ily módon tehát a hozzájáruló nyilatkozat elektronikus úton való megtétele kiváltja mindkét szülő jelenlétét. Visszatérnék még az oltalmazotti jogállás kérdésére. Látjuk, hogy a bevándorlással, a migrációval a kormányzat elég sok harmadik országbeli polgárnak adott oltalmazotti státuszt. Gyakorlatilag elképesztő módon felemelkedett ezen eljárások száma, és valamely jogszabályban rendelkezni kellett arról, hogy az ő pozíciójuk, például a külföldre utazás kérdésében miként kerüljön rendezésre. Ez a jogszabály azzal, hogy az oltalmazottak jogállása és az ő mozgásuk megjelenik ebben a jogszabályhelyben, tulajdonképpen ezt a fajta kérdést is rendezi, hiszen hiány volt benne. Kiemelném a harmadik országbeli állampolgárok beutazásáról és tartózkodásáról szóló 2007. évi II. törvény módosítását. Itt, amint láttuk az elmúlt időszakban, az idegenrendészeti rendszert beintegrálták a rendőrség szervezeti rendszerébe, és bár a feladatrendszer marad, de egy egységesebb szervezet öleli körül a menekültügyi kérdéseket. A menekültügyi nyilvántartás résznyilvántartását képezi a menekültként elismert személyek kétnyelvű úti okmánya, az oltalmazottként elismert személyek úti okmánya, valamint a menedékesek úti okmánya tekintetében vezetett speciális útiokmány-nyilvántartás. E nyilvántartás adatkörét bővíteni volt szükséges ahhoz, hogy minden olyan adatot tartalmazzon, ami az okmánybiztonsági előírásoknak megfelel, továbbá hogy a nyilvántartásból a szükséges adattovábbítások elvégezhetők legyenek. Tehát ez a jogszabály megint azt a hiányt pótolja, hogy a megnövekedett menekültek jogi státuszát rendező eljárásoknak az új elemeként való megjelenését rendezi. Szeretnék pár gondolatot szólni a tizenegyedik törvényjavaslatként megjelenő kéményseprőipari tevékenységről szóló törvény módosításáról. A kéményseprőipari tevékenység ellátásának jelenlegi rendszere a 2016. július 1-jétől működő rendszer, és ez a törvénymódosítás a javaslat szerint javítja a hatályos rendszert annak érdekében, hogy az adott területen illetékes kéményseprő-szolgáltatót az ügyfél egyszerűbben be tudja azonosítani, s ezzel a kapcsolatfelvétel és a kapcsolattartás is könnyebbé váljon. Láttuk az elmúlt években, hogy nem csak az volt a probléma, hogy a kéményseprőipari tevékenységet teljesen átszervezték, voltak az államiak, az önkormányzatiak, magánkéményseprők, állami kéményseprők, nagyon sokszor nem is tudta a polgár, hogy kinek kellene kinyitnia az ajtót. De az is probléma volt, hogy a kéményseprő-szervezet nem tudott hozzáférni azokhoz az adatokhoz, hogy ki azok, akiket keresniük kell, amikor a kéményseprő-tevékenységet el kell végezni. Hát, ez a javaslat próbálja ezeket a problémákat megoldani. Az eljárási terület fogalmának módosítással történő rögzítése az ismertetett hatályos ellátási rendszeren ugyan nem változtat, hanem a különböző szolgáltatók jogosultságának beazonosítását segíti, vagyis annak megállapítását, hogy melyik szolgáltató melyik ingatlancsoportban járhat el. A módosítás eredményeként az illetékes szolgáltatót az ügyfél egyszerűbben be tudja azonosítani, ezzel a kapcsolatfelvétel könnyebbé válik, és az ingatlanhasználónak a jövőben kötelezettsége lesz abban, hogy a kéményseprőipari ellátó szervezetet az ingatlantulajdonos személyéről, elérhetőségéről is tájékoztatni kell, ha a tulajdonos ezen adatait ismerik. Ez azt jelenti, hogy ma azért ez a jogszabályhely telepít egy felelősséget az ingatlanok mindenkori tulajdonosainak és használóinak, azaz a kéményseprő vállalatoknak kevesebb lesz a feladatuk abban, hogy felkutassák azokat a személyeket, akikkel fel kell venni a kapcsolatot a tevékenység elvégzése érdekében. Az elektronikus ügyintézés és a bizalmi szolgáltatások általános szabályairól szóló 2015. évi CCXXII. törvény módosítása az utolsó, amelyet ez a javaslat tartalmaz. Itt tulajdonképpen két fontos elem van. Az egyik: az elektronikus ügyintézést elősegítő tájékoztatás előírása szükséges, hogy a polgár tájékozódhasson arról, hogy az elektronikus ügyintézés köre milyen, és ebben a körben a nem elektronikusan megtett jognyilatkozat, miután hatálytalan, kivéve, amikor üzemszünet van, az üzemszünet idejére, akkor is a kormányhivataloknak, az eljáró szervezeteknek tájékoztatni kell a polgárt arról, hogy az elektronikus ügyintézés kötelező, és azt miként tudja megtenni. A másik pedig az, hogy az üzemszünet időtartamát az e-ügyintézést biztosító szerv köteles a honlapján és az ügyintézési felületen közzétenni, a központi szolgáltató viszont nem. Pedig a nála bekövetkezett üzemzavar valamennyi e-ügyintézési folyamatot érinti, ezért meg kellett ezt a javaslatot tennie, hogy a központi szolgáltatónak is kötelessége legyen az üzemszünet idejére tájékoztatást adni, megjeleníteni a honlapján, és ezzel a polgárok ügyintézési lehetőségeit segíteni. Pontosításra kerülnek ebben a jogszabályban tehát a tájékoztatási szabályok, és az elektronikus űrlap tartalmának változása esetén is tájékoztatást kell adni. Ez a javaslat egy új terminusként ritka az, hogy egy ilyen javaslatban egy teljesen új fogalmat vezetnek be vezeti be a központi állami szolgáltatás fogalmát, amely a magyar jogszabályokban először jelenik meg mint új elem. Azt reméljük, hogy ha már egy új terminus technicust bevezettek mint központi állami szolgáltatást, az a jövőre nézve a polgároknak valóban szolgáltatás lesz, és nem nyűg. Köszönöm a figyelmüket. [[Taps a Jobbik soraiban.]] [[9.30]]"
1,u2019-02-20-79,OTHER,JOBBIK-frakció,0.63720703125,2019-02-20,0.9886580109596252,"Köszönöm a szót, elnök úr. Tisztelt Ház! Tisztelt Képviselőtársaim! Az előttünk fekvő T/4479. törvényjavaslat az Európai Unió adatvédelmi reformjának végrehajtását szolgálja, és mint ilyen, rendkívül komoly kodifikációs munka. E helyt szeretném megköszönni az Igazságügyi Minisztérium munkatársainak azt, hogy ezt az óriási munkát, 86 törvény adaptációját a 2016/679. európai parlamenti és tanácsi rendelethez elvégezték.Üdvözlöm azt is a javaslatban, amint az előttem szóló Ovádi Péter képviselőtársam is elmondta, hogy mind az egészségügy, mind a munkajog területén az adaptáció mellett olyan újításokat vezetett be, amelyek az életviszonyokhoz igazodnak, és amelyek segítik az adatvédelmet azokon a területeken. A 86 jogszabály, amelyet módosít a jelen törvényjavaslat, valóban olyan életviszonyokat szabályoz, amelyekben kényszerűen azok gyakorlói adatokat kezelnek, és miután minden jogszabály más-más időszakban keletkezett, a legidősebb 1988-ban, a legfiatalabb pedig talán a 2000es évek közepén, így természetes az, hogy ezek az elvek, amelyeket az európai parlamenti és tanácsi rendelet meghatározott, nem pontosan lehettek ezekben a jogszabályokban szabályozva. [[13.20]] Az elmúlt évben a 2018/XIII. törvénnyel és a 2018/XXXVIII. törvénnyel mindezeknek a 2016/679 európai parlamenti és tanácsi rendeletnek a követelményeit az információs önrendelkezési jogról szóló törvényekben mi adaptáltuk, ez a parlament ezt megszavazta, és valóban, most már csak arra volt szükség, hogy az ágazati jogszabályokban mindazokat a módosításokat elvégezzük, ami megfelel az európai tanácsi rendeletnek. Hősiesnek tartom államtitkár urat is, hogy ezt a száraz anyagot felolvasta és ismertette, de tény, hogy ritkán van a Ház előtt az, hogy koherenciazavarokat és új törvényjavaslatokba foglalt, új szemléletet kelljen ilyen sok jogszabályban egyszerre módosítani, és reméljük azt, hogy ezzel a módosítással valóban a joggyakorlókat is segítjük. A Jobbik frakciója természetesen azon túl, hogy üdvözli az elvégzett munkát, üdvözli, hogy benyújtották ezt a Házhoz, meg fogja szavazni, és ehelyütt köszönöm meg még egyszer azt, hogy ezt a némileg heroikusnak is tekinthető munkát az Igazságügyi Minisztérium munkatársai ilyen szépen elvégezték, és nekünk a munkánkat ebben megkönnyítették. Köszönöm a figyelmüket. [[Taps a Jobbik soraiból.]]"
1,u2018-06-05-88,OTHER,DK-frakció,0.619140625,2018-06-05,1.0,"Köszönöm szépen. Tisztelt Elnök Úr! Tisztelt Ház! Az előttünk álló törvényjavaslat elsősorban technikai jellegű, és az Európai Unió adatvédelmi rendeletének zökkenőmentes alkalmazásához szükséges. Maga a rendelet egy olyan előrelépés az uniós szintű adatvédelemben, amelyik egyébként minden magyar polgár jogait is garantálja és biztosítja, reméljük, nemcsak a nagyvállalatokkal szemben, hanem a kormányzat és a kormánypártok adatgyűjtő hajlamával szemben is.Azt kell mondanom, hogy az is egy fontos és támogatható szabály, amelyik szerint a hatóságot kötelezik arra, hogy csak fokozatosan, első alkalommal figyelmeztetést alkalmazva járjanak el a szabályok megsértése esetén. Hozzá kell tennem, hogy mi ezt minden állami szervezetnél mindenfajta ellenőrzésnél követendőnek és szükségesnek látjuk, nem csak az Adatvédelmi Hatóság esetében. De azért én is szeretném aláhúzni azt a fontos kérdést, hogy mégis mi történt két évig. 2016 áprilisa óta ismert, hogy megszületett ez a rendelet, amelyik Magyarországon kötelező lesz. Az Európai Unió komolyan veszi a hatályba léptetéshez szükséges felkészülési időt, éppen ezért volt ennyire hosszú itt ez a hatályba léptetési idő, éppen arra szolgált ez a két év, hogy a jogalkalmazók és maguk a tagállamok is felkészülhessenek a rendelet alkalmazására. Mi került ennyi időbe, mire a parlament elé kerülhetett ez a javaslat? Hallhatta az előbb a képviselő úrtól, hogy meglett volna az ellenzék támogatása a kétharmadhoz ebben az esetben. Ha ez így van, akkor miért van az, hogy a vállalkozók már hónapok óta vagy akár évek óta izgatottan készülnek erre az új szabályozásra, ennek a hatálybalépésére? Ők izgulnak, közben a kormány pedig nem végezte el a házi feladatát, és most egy olyan jogszabályt terjesztett elénk, amelyik sarkalatos törvényként a kihirdetés napján lép hatályba, ami tulajdonképpen teljes abszurditás, nyilván ebben az esetben szükséges azért, mert már egy hatályos európai uniós rendelet alkalmazása teszi szükségessé ezt a módosítást. Tehát nem ez lenne a normális rendje a dolgoknak, a jogbiztonságot, a vállalkozások kiszámítható működését az szolgálná, ha a kormány maga is elvégezné az ilyen típusú jogalkotó feladatait idejében, és megfelelő hatálybalépési időt, felkészülési időt biztosítana. Köszönöm szépen, elnök úr."
1,u2019-10-22-65,OTHER,DK-frakció,-0.87548828125,2019-10-22,0.9903863072395325,"Tisztelt Elnök Úr! Tisztelt Ház! Megszokhatták már, hogy a hasonló törvényjavaslatok esetében elsősorban adatvédelmi szempontokat szoktam a tisztelt Ház figyelmébe ajánlani, és ez így lesz most is. Sajnos, ugyanazt a tendenciát látjuk ebben a törvényjavaslatban is, mint ami már több korábbi törvényjavaslatban is megjelent, hogy a kormány adatéhsége továbbra is határtalan. Lényegében mindent szeretne tudni a polgárokról, és hogy őszinték legyünk, fütyül arra, hogy az európai adatvédelmi szabályok milyen módon védik az európai polgárok adatait. Most mondom, nem lennék nyugodt a kormány helyében abból a szempontból, hogy ez a törvény, ha elfogadja az Országgyűlés, akkor az európai adatvédelmi szabályokkal való ütközés tekintetében, magyarul, ezzel a legendás és híres GDPR-ral való összevetésben hogyan fog szerepelni. Továbbra is elképesztőnek és felháborítónak tartjuk, hogy miközben a kisvállalkozók csodákat csinálnak azért, hogy megfeleljenek a GDPR-nak, egy sor, egyébként szükséges garanciát kell biztosítaniuk, eközben a kormány fütyül mind a célhoz kötöttség elvére, mind pedig az adatokkal való rendelkezés elvére.Hadd hozzak néhány példát ebből a törvényjavaslatból is! Például a törvényjavaslat 3. §-ában lényegében követhetetlenül kibővülnek a lakcímnyilvántartásból való adatszolgáltatás feltételei. A közjegyző, a bíróság, az ügyészség, a külügyi elemző központ, az országgyűlési központ vagy Országgyűlési Őrség, a búr és a búrkalap is hozzájuthat ezekhez az adatokhoz válogatás nélkül, és anélkül, hogy egyébként ennek különösebb értelme lenne. Még problémásabbnak látjuk a 16. §-t. A 16. §-ban ugyanis kimondottan egészségügyi adatokat, tehát különösen védett adatokat ad, adhat át a rendszer az egészségügyi rendszeren kívüli, de különböző hatóságoknak, például a közlekedési hatóságnak. Lehet, hogy ez kényelmes önöknek, vagy kényelmes a hatóságoknak, vagy van egy csomó uniós pénz, amit el akarnak költeni, és erre pont jól jön, hogy egy ilyen rendszert, elektronikus rendszert építsenek ki, de ez nyilvánvaló módon sérti az állampolgárok saját adataikhoz való jogát, és egyébként a célhoz kötöttség nagyon nehezen igazolható. Tudom, hogy majd elmondja államtitkár úr, hogy de csak azért, merthogy majd akkor a jogosítványnál, nem tudom, micsoda, egyszerűbb lesz, de azt kell önöknek mondanom, hogy pontosan ezek a típusú kiskapuk azok, ahol valamelyik hivatal kényelme érdekében feláldozzuk az adatokhoz való jogot, és feláldozzuk az adatbiztonságot. Nem mondom tovább, hasonlóképpen az arcképpel is nagyon könnyedén bánik a törvényjavaslat. Ez az elektronikus arcfelismerés korában ugyanolyan érzékeny, személyes adattá válik, mint a numerikusan vagy digitálisan, szövegesen rögzíthető adatok, és ezeket is nagyon széles körben teszi megoszthatóvá, megismerhetővé a hatóságok számára ez a törvényjavaslat. Összességében ez nem egy korszerű adatvédelmi szemléletet, hanem az igazi, klasszikus rendőrállami szemléletet tükröző javaslat, a rendőrség ilyen-olyan nemzetbiztonsági meg egyéb, bürokratikus érdekeire hivatkozik, és a különböző állami hatóságok minden adathoz hozzáférhetnek. Ez nem egy európai törvény, nem egy európai megoldás, nem is fogjuk támogatni. Köszönöm szépen. [[Taps a DK soraiból.]]"
1,u2020-11-05-57,OTHER,JOBBIK-frakció,-0.87939453125,2020-11-05,0.01557768415659666,"Köszönöm szépen a szót, elnök úr. Tisztelt Elnök Úr! Tisztelt Államtitkár Úr! Tisztelt Képviselőtársaim! Ismét egy salátatörvény fekszik előttünk. Erről sokszor elmondtuk már a véleményünket, hogy a salátatörvény nem mindig megfelelő, főleg akkor nem, amikor néha, bizonyos esetekben száz vagy még annál is több törvény módosul azzal, és különösen akkor van ezekkel probléma, hogyha ezek a jogszabályok nagyon távol állnak egymástól, nem azonos témakört fednek le, és azt is sokszor tapasztaltuk a kormányzat részéről, hogy ezekbe a törvénymódosításokba, salátatörvényekbe becsempészett olyan dolgokat is, amelyeket igyekezett eldugni, hogy hátha nem veszi majd észre az ellenzék, és úgy sikerül keresztülvinni. Eleve óvatosak vagyunk tehát akkor, amikor salátatörvény kerül elénk. Ebben a jogszabályban is, ha jól számoltam, 11 darab módosítás történik: a kormányzati igazgatásról szóló ’18. évi LXXV. törvény, a közszolgálati tisztségviselőkről szóló törvény, a rendőrségről szóló jogszabály, a katasztrófavédelemről szóló törvény, a személyi azonosító jel helyébe lépő azonosítási módról és az azonosítási kódok használatáról szóló törvény, a nemzetiségek jogairól szóló törvény, a Magyarország helyi önkormányzatairól szóló törvény, az államháztartásról szóló törvény, a rendvédelmi feladatokat ellátó szervek hivatásos állományának szolgálati jogviszonyáról szóló 2015. évi XLII. törvény, a veszélyhelyzet megszűnésével összefüggő átmeneti szabályokról és a járványügyi készültségről szóló törvény, az egészségügyi szolgálati jogviszonyról szóló törvény. Most a jogszabály azok közé tartozik, amelyekben leginkább összefüggés állapítható meg a salátatörvényben, tehát akkor mondhatnám, hogy szinte logikus, hogy ez egy törvényben kerül módosításra; két-három kör azért bele lett téve ebbe is, de azért alapvetően a 11 módosított jogszabálynak a többsége azonos témakörre húzható fel, és így megállapítható, hogy van összefüggés köztük, így majdnemhogy megállapíthatnánk, hogy ez a jogszabály ebből a szempontból üdítő kivétel azokhoz képest, amelyek ide szoktak kerülni a tisztelt Ház asztalára. Ennek a törvényjavaslatnak a megfogalmazott célja az, hogy a XXI. század kihívásainak is megfelelő, korszerű informatikai alapokon álló, moduláris szerkezetű kormányzati személyügyi döntéstámogató rendszer törvényi alapjai legyenek megteremtve, tehát ez a hangzatos célja ennek a jogszabálynak. [[13.00]] Ennek a személyügyi döntéstámogató rendszernek a környezetét egyrészt a törvényi szabályozás, másrészt pedig majd egy később meghozandó kormányrendelet határozná meg, illetve alapozná meg. Azonfelül, hogy ez kiépítésre kerül mint már az itt elhangzott előzőleg is , még két dologgal foglalkozik, illetve többel is, de két fő dologgal. Az egyik a 23/2020. alkotmánybírósági határozat, melyben mulasztásos törvénysértést állapított meg az Alkotmánybíróság, illetve mulasztás pótlására hívta fel a magyar Országgyűlést. Ennek a megszüntetésére szükséges mindenféleképpen az év végéig törvénymódosítás. Ez is belekerült ebbe. Azért is lényeges, hogy ez kerüljön megfogalmazásra törvényi szinten, hogy ha egy polgármester, egy önkormányzati képviselő, egy nemzetiségi önkormányzati képviselő szándékos bűncselekményt követ el, akkor milyen jogkövetkezmények fűződnek a megbízatásával kapcsolatban, a passzív választójoga megmarade, választható lesze, illetve mi történik vele. Én egyébként egy kicsit másként értelmeztem az Alkotmánybíróság határozatát, mint ahogy itt korábban két felszólaló, az államtitkár úr és a Fidesz vezérszónoka elmondta. Én úgy értelmeztem, hogy az Alkotmánybíróság határozata szűkíti azt a lehetőséget, amikor egy polgármester, egy önkormányzati képviselő, egy nemzetiségi önkormányzati képviselő megtarthatja a mandátumát, hogy meg kelle állapítani részére a méltatlanságot vagy sem. Én úgy értelmeztem, hogy az alkotmánybírósági határozat elsősorban arról szól, hogy szűkítse annak a lehetőségét, hogy egy ilyen polgármester megtarthassa az állását. Én úgy látom, hogy az a módosítás, ami bekerült, részben szűkíti, részben pedig bővíti a lehetőséget, tehát egy kicsit kettős, hiszen a megbízatás idejére korlátozza csak azt az időt, amikor megállapítják a szándékos bűncselekmény elkövetését, ekkor lehet méltatlanság miatt megszüntetni a megbízatását. Az meg nyilván szűkíti, hogy mentesítésre tekintet nélkül, tehát ez kikerült; amennyiben a bíróság mentesíti, abban az esetben is a méltatlanságot megállapíthatja a képviselő-testület. Tehát én úgy látom, hogy itt nem következetesen követi az Alkotmánybíróság útmutatását ez a szabályozás. A másik terület pedig, amit ez a jogszabály behoz, az az Európai Bizottság által veszélyes anyagokkal kapcsolatos súlyos balesetek veszélyének kezeléséről szóló 2012. július 4-ei 18. számú európai parlamenti és tanácsi irányelv átültetésével kapcsolatos hiányosság kiküszöböléséhez szükséges módosítás. Ez az, amit behoz még a jogszabály. Aztán azt is látjuk, államtitkár úr is beszélt róla, hogy egy 5 százalékos illetményemelés is szerepel ígéretként az alkalmazottak részére. Hát, az 5 százalék valóban beépítésre kerül a mellékletben, megállapítható, hogy a keretszámok 5 százalékkal valóban nőnek, és meg lehet állapítani a magasabb jövedelmet. Én csak arra nem látok megfelelő garanciát ebben a törvényben, hogy ez az 5 százalék beépítésre is fog kerülni. Kérem is államtitkár urat, hogy ezzel kapcsolatban majd nyilatkozzon, és nyugtasson meg, hogy ez nemcsak egy lehetőség, hanem az 5 százalék mindenki számára kötelezően elő lesz írva. A keretek valóban megnőttek, ez igaz, de a keret csak a maximumot határozza meg, persze nyilván a minimumban is van változás, tehát akinek a legalacsonyabb bére van, annál biztosan be fog következni az 5 százalékos módosulás. A nagy többség, a 90 százalék azonban nyilván nem ebbe az állományba tartozik, és náluk nem látom a garanciát arra, hogy valóban meg is lesz, nem pedig csak a lehetőséget adják meg számukra. Államtitkár úr beszélt az árvaellátás törvényi szabályozásáról. Az mindenféleképpen egy pozitív dolog, hogy ez részletesen szabályozva van ebben a jogszabályban. Nagyon fontos, hogy az állam ezekben az esetekben figyeljen oda ezekre az árvákra, ezekre a gyerekekre, és a megfelelő ellátás törvényi szabályozási szinten biztosítva legyen számukra. A törvényjavaslat nagy része azzal foglalkozik, ami a törvényjavaslat megfogalmazott célja, ez pedig egy korszerű informatikai alapokon álló, moduláris szerkezetű rendszer létrehozása. Ezzel kapcsolatban is azt mondanám, ellenzéki képviselőként és ellenzéki frakcióként majdnem azt mondaná az ember, hogy bízzuk a kormányra, hogy a saját működési területén belül milyen rendszereket dolgoz ki, és csinálja úgy, ahogy ő gondolja. Csak az a baj, hogy az elmúlt 10-11 évnek van már egy tapasztalata, hogy mit láttunk ettől a kormányzattól. Államtitkár úr elmondta, az Adatvédelmi Hatóság úgy nyilatkozott, hogy e törvény szabályozása alapján nincs semmilyen kifogása az adatkezeléssel kapcsolatban. De megmondom őszintén, én nem látom ebben azt a megfelelő garanciát, amivel az adatokkal való valóban megfelelő élés lesz majd a kormányzat részéről, és nem valósulhat majd meg semmilyen formában visszaélés. Ezeknek a garanciális szabályoknak a nem megfelelő megléte a törvényjavaslatban, illetve azoknak az esetleges be nem tartása a kormányzat részéről teszi olyanná ezt a törvényjavaslatot számunkra, amiért ezt a javaslatot ilyen formában nem támogathatjuk. Köszönöm szépen a figyelmet."
1,u2017-06-23-167,OTHER,JOBBIK-frakció,-0.8955078125,2017-06-23,0.15004311501979828,"Köszönöm szépen a szót, elnök úr. Tisztelt Ház! Az európai bíróság ítélete szerint az online kaszinók hazai szabályozása uniós jogot sért, és ezért minden valószínűség szerint komoly büntetésben lesz majd részünk. Tudják, ez az a törvény, ez az a szabályozás, amely akkor valósult meg, amikor Andy Vajna kormánybiztos a miniszterelnök úr vejével kávézgatott a Kempinski teraszán, majd önök behozták utána ezt a törvényt, amelyet itt elfogadtak, és már akkor is mondtuk, hogy ezzel problémák lesznek. Ez az a törvény, amely szinte kizárólag Andy Vajna fideszes kormánybiztosnak kedvez, a kárvallottjai pedig elsősorban a hazai költségvetés, így a magyar emberek lesznek. [[15.20]] Itt említeném meg, hogy noha a legkisebb hazai vállalkozásoktól is megkövetelik, hogy üzletük a NAV-hoz bekötött online pénztárgéppel legyen ellátva, amely rendszer beszállítói és haszonélvezői természetesen ugyanúgy a fideszes haverok, de Andy Vajna modern kori gyevi bíróként ez alól is kivételt élvez, a szerencsejáték-üzletág a fekete- és szürkegazdaság melegágya. Azt még nálunk szerencsésebb fejlődésű országokban is, mint például Zimbabwe és Mali, minél szigorúbban próbálják ellenőrizni. Idehaza azonban ezt az ipart Orbán Viktor évente milliárdokat luxemburgi offshore cégekbe talicskázó kormánybiztosa komolyabb ellenőrzés nélkül űzheti. Ezzel nagyon jól él, hiszen 2010 óta több mint 12 milliárd forintot vitt ki az országból egy luxemburgi offshore cégen keresztül; csak 2016-ban 6 milliárd forintot, ez pontosan napi 16,5 millió forint keresetet jelent, ez percenként 11 500 forintot, tehát van miből a barátnőjét arannyal etetni, van miből jól élni, és van miből valószínűleg majd Orbán Viktornak tiltott pártfinanszírozással visszacsorgatni ezekből a milliárdokból és a Fideszt segíteni arra, hogy megpróbálja megtartani a hatalmát, ami nem fog sikerülni. Meddig tűrik ezt? Valóban az adófizetőkkel [[Az elnök a csengő megkocogtatásával jelzi az idő leteltét.]] kívánják kifizettetni az önök hibáját, amit Andy Vajna érdekében hoztak? Köszönöm szépen. [[Taps a Jobbik padsoraiban.]]"
2,u2015-05-12-113,Fidesz-KDNP,Fidesz-frakció,0.98388671875,2015-05-12,0.6098960041999817,"Tisztelt Elnök Úr! Tisztelt Ház! Tisztelt Képviselőtársaim! Az e programhoz szorosan kapcsolódó nemzeti fenntartható fejlődés keretstratégia által megfogalmazott jövőképben találhatjuk a következő gondolatokat: „Az emberek tisztelik a természetet, természeti értékeinket, a helyi közösségek felismerik a rendelkezésükre álló természeti erőforrásokból adódó lehetőségeiket, termelésüket, energiafelhasználásukat és fogyasztásukat erre alapozva szervezik meg.” „2050-ben jólétben, bolygónk ökológiai korlátait tiszteletben tartva élünk. Jólétünk és egészséges környezetünk egy olyan innovatív és körkörös gazdaságból származik, amelyben semmi nem megy veszendőbe, és amelyben a természeti erőforrásokkal való gazdálkodás fenntartható módon folyik, a biodiverzitást pedig társadalmunk ellenálló képességét fokozva védjük, értékeljük és helyreállítjuk. Karbonszegény növekedésünk már régóta független erőforrás-felhasználásunktól.”Tisztelt Képviselőtársak! A nemzeti környezetvédelmi programnak az elfogadása és a következő öt esztendőben való betartása segíthet abban, hogy sikeresen nézzünk szembe a hazánkat érintő környezeti kihívásokkal, és nagyobb tisztelettel és gondossággal tekintsünk hazánk természeti értékeire és részesülhessünk a természet adta szolgáltatásaiból. Az előzőek is azt mutatják, hogy egy olyan társadalom irányába kell tartanunk, ahol a környezettudatos gondolkodás és cselekvés erénnyé és előnnyé válik.A program feladata, hogy az ország adottságait, a társadalom hosszú távú érdekeit és jövőbeni fejlődési céljait, valamint a globális felelősségből és a nemzetközi együttműködésből, EU-tagságból adódó kötelezettségeinket figyelembe véve meghatározza az ország környezeti céljait, az elérésükhöz szükséges feladatokat és eszközöket. A következő három alapvető stratégiai célt fogalmazza meg: az életminőség és az emberi egészség környezeti feltételeinek javítása, természeti értékek és erőforrások védelme, fenntartható használata, az erőforrás-takarékosság és -hatékonyság javítása, a gazdaság zöldítése. A program stratégiai céljainak elérését az egyes stratégiai területeken meghatározott célok és intézkedések, illetve az átfogó intézkedési területeken megfogalmazott cselekvési irányok biztosítják. A program egy keretstratégia, amelynek végrehajtása az EU-, nemzetközi támogatások, az éves költségvetés és az ország teherbíró képessége függvényében alakul. A megvalósítása elsősorban nem többletráfordítási igényt jelent, hanem a tervezhető források koordinált, hatékony, a prioritásokhoz igazodó felhasználását célozza meg. Emellett az intézkedések számos esetben többletforrást is generálnak, például az energiatakarékosság és -hatékonyság, az erőforrás-felhasználás és kibocsátás csökkentése mellett folyamatos pénzügyi megtakarításokat is eredményez, amelyek aztán természetesen más célra is felhasználhatók, illetve hozzájárulnak a foglalkoztatás növeléséhez.A környezetvédelmi fejlesztések a 2014-20-as időszakban alapvetően a környezeti és energiahatékonysági operatív program keretein belül jelennek meg. A program megfelelő végrehajtása az egész társadalom részvételét igényli, amelynek során a legszélesebb körű társadalmi partnerség megvalósítása szükséges.Nagyon fontos, hogy az adott feladatok megoldása azon a szinten valósuljon meg, ahol az a leghatékonyabban biztosítható, ahol a megfelelő tudás és helyismeret rendelkezésre áll.Magyarország környezetpolitikai céljainak és intézkedéseinek átfogó keretét 1997 óta jelentik a nemzeti környezetvédelmi programok. A III. nemzeti környezetvédelmi program 2014-ben járt le, ezért vált szükségessé a negyedik kidolgozása. A program elkészítését még több tényező is indokolja. Az Európai Tanács és az Európai Parlament elfogadta az Európai Unió új, „Jólét bolygónk felélése nélkül” című, 2020-ig tartó időszakra szóló 7. környezetvédelmi cselekvési programját, és a nemzeti környezetvédelmi programok az uniós fejlesztési források egyik szakmai alapjaként is szolgálnak.Tisztelt Képviselőtársaim! A következőkben röviden szeretném ismertetni a programnak a kormányzati stratégiai irányítási rendszerben betöltött főbb kapcsolódási irányait, helyét és szerepét. [[16.10]] A program a környezetügy átfogó hazai stratégiai tervdokumentuma, amely keretet ad minden környezetügyi szakterületi stratégiának, programnak, tervnek - például a biológiai sokféleség megőrzésének nemzeti stratégiája, nemzeti vízstratégia, országos hulladékgazdálkodási terv, nemzeti környezettechnológiai innovációs stratégia, Magyarország vízgyűjtő-gazdálkodási terve, Vásárhelyi-terv továbbfejlesztése, országos ivóvízminőség-javító program, nemzeti települési szennyvíz-elvezetési és -tisztítási megvalósítási program, egyedi szennyvízkezelés nemzeti megvalósítási programja, ivóvízbázis-védelmi program, országos környezeti kármentesítési program, illetve a program részét képező nemzeti természetvédelmi alapterv -, továbbá integrálja fő célkitűzéseinket, illetve útmutatást fogalmaz meg a kidolgozásukhoz. A program szorosan kapcsolódik a nemzeti fenntartható fejlődési keretstratégiához mint hosszú távú koncepcióhoz; az abban tárgyalt négy alapvető erőforrás közül elsősorban a természeti erőforrásokhoz kapcsolódó célokat és intézkedéseket részletezi. Magyarország környezetpolitikája mind kialakításában, mind végrehajtásában szervesen kapcsolódik az Unió vonatkozó szakpolitikáihoz. Magában foglalja minden érintett társadalmi-gazdasági ágazat vonatkozásában az azokra érvényes sajátos környezetvédelmi célokat és feladatokat. A program átfogó célkitűzése, hogy hozzájáruljon a fenntartható fejlődés környezeti feltételeinek biztosításához. A korábban említett három stratégiai cél mindegyikéhez kapcsolódik a klímaváltozáshoz való alkalmazkodási képesség és a környezetbiztonság javítása. Horizontális cél a társadalom környezettudatosságának erősítése. Tisztelt Képviselőtársaim! Az egyes stratégiai célokhoz a program konkrét, elérendő célokat határoz meg. Az I., említett stratégiai célterülethez, amely az életminőség és az emberi egészség környezeti feltételeinek javítását tartalmazza, a következő célok tartoznak. A levegő minőségének javítása: a részecskék, úgynevezett PM2,5, tehát a finom részecskék légköri koncentrációjának 20 százalékos csökkentése 2010 és 2020 között; a genfi egyezménnyel összhangban a 2020. évi összkibocsátás-csökkentési célok teljesítése a 2005. évi kibocsátásokhoz képest: kén-dioxidból 46 százalékos, nitrogén-oxidnál 34 százalékos, illékony szerves vegyületeknél 30 százalékos, ammónia 10 százalékos, és a finom részecskéknél, az úgynevezett PM2,5-nél 13 százalékos csökkentés, ami komoly probléma, mert már nemcsak a közlekedés okoz ilyen szennyeződést, hanem a lakossági szilárd tüzelés is több helyen. Az ózonkárosító anyag felhasználásának teljes visszaszorítása; a fluorozott szénhidrogének mennyiségének 79 százalékkal való csökkentése 2015 és 2030 között. A zajterhelés csökkentése: a stratégiai küszöbértékek feletti zajterheléssel érintett lakosok számának csökkentése a közlekedési létesítmények mentén és a határérték feletti zajterhelés megszüntetése az ipari és szolgáltató létesítmények környezetében. Más témában, az ivóvízminőség és az egészség megőrzésével kapcsolatban szeretném felhívni a figyelmet, hogy a KSH 2012-es adatai szerint már az ország minden települése rendelkezik közüzemi ivóvízellátással, az ivóvízbekötéssel rendelkező lakások aránya pedig országosan 94,2 százalék. Ez egy magas szám, természetesen minden olyan százalék vagy minden olyan lakás, ami nincs bekötve, az figyelmet érdemel. Az ország közüzemi ivóvízzel ellátott lakosságának 30 százalékára kiterjedően néhány paraméter tekintetében azonban nem felel meg az uniós és a hazai előírásoknak. A legfőbb problémát az arzén határértéket meghaladó koncentrációja jelenti. Kiemelt cél lehet tehát a fennálló egészségi kockázatok jelentős csökkentése, az érintett területek ivóvízminőségének javítása, az egészséges ivóvízhez jutás biztosítása minden lakos számára és a még fennálló ellátási hiányok felszámolása. A szennyvízelvezetés és -tisztítás, szennyvíziszap-kezelés, -hasznosítás területéhez is konkrét célok kapcsolódnak: 2000 lakosegyenérték feletti agglomerációkban élő lakosság számára a csatornázottság biztosítása az idei év végéig, vagyis 2015. december 31-éig; az összegyűjtött szennyvizek száz százalékának legalább biológiai fokozatú tisztítása 2015. december 31-éig; a tisztított szennyvíz minőségi követelményeinek a befogadó víz keretirányelv konform vízminőségi követelményei szerinti megállapítása, a szennyvízprogramban nem szereplő területeken keletkező szennyvizek megfelelő kezelésének elősegítése; a szennyvíz és a szennyvíziszap hasznosítása, a környezeti kockázatok csökkentése. Cél a természetes és medencés fürdővizek biztonságának növelése, a beltéri levegő terheltségi szintjének csökkentése, a biológiai allergének okozta egészségi kockázat csökkentése, a klímaváltozásból fakadó valamennyi, hazánkban fellépő emberi megbetegedés számbavétele, jellemzőik feltárása, valamint az érintettek teljes körének elérése a megelőző intézkedésekkel; a környezet-egészségügyi információs rendszer folyamatos működtetése és bővítése; zöldfelületi elemek minőségi és mennyiségi fejlesztése. A kémiai biztonság területén pedig szeretném hangsúlyozni, hogy Magyarországon a vegyipar az egyik legnagyobb potenciális környezetbiztonsági kockázati tényező. A megelőzés, a felkészülés és az elhárítás alkalmazásában ugyanakkor ez az iparág a legfelkészültebb ágazatok közé sorolható. Cél tehát a vegyi anyagok által okozott káros hatások csökkentése a teljes életciklusukban, azaz a gyártástól a felhasználáson át a hulladék kezeléséig; megfelelő hatásvizsgálatok, a lakosság veszélyeztetettségének csökkentése, tudatos magatartás kialakítása; fenntartható növényvédőszer-használat elősegítése. Tisztelt Képviselőtársaim! A II., említett stratégiai célterület a természeti értékek és erőforrások védelme, fenntartható használata; a biológiai sokféleség megőrzése, természet- és tájvédelem: az ökológiai hálózat és a Natura 2000 hálózat, nemzetközi jelentőségű természeti területek fenntartása, védelme; az ex lege, azaz a törvény által védett természeti területek degradációjának megállítása; a földtudományi természeti értékek megóvása; a természet- és tájvédelmi célok érvényesítése, a táji identitás növelése; a kedvezőtlen természetvédelmi helyzetben lévő fajok helyzetének javítása; a genetikai erőforrások megőrzése; a talajkészletek mennyiségének és minőségének fokozott védelme, termelékenységének hosszú távú fenntartása. Vizeink védelme és fenntartható használata kapcsán: a felszíni és felszín alatti víztestek jó állapotának elérése és a velük való hosszú távú és fenntartható gazdálkodás biztosítása. Elmondhatjuk, hogy a vízgazdálkodásban, a hazai vizek védelmében Magyarország jó hagyományokkal és nagy tapasztalatokkal rendelkezik. Engedjék meg, hogy ne részletezzem most különösen ezt a területet. Azt hiszem, hogy ez talán, ami a legkevesebb vitát okozza, és a legjobb tapasztalatokkal rendelkezünk. Környezeti kármegelőzés és kárelhárítás kapcsán hadd mondjam el, hogy igen fontos a környezeti károk megelőzése, csökkentése; a szennyezett területek országos számbavételének folytatása, prioritási sorrend kialakítása; az állami és nem állami felelősségi körbe tartozó területek tényfeltárásának folytatása, a jelentős kockázatú feltáratlan területeken a várható beavatkozási feladatok meghatározása; a szennyezettség mértékének csökkentése, felszámolása és monitorozása. Az erőforrások felhasználásának további csökkentésére, takarékosságra ösztönzés; a környezeti terhelés csökkentése, újrahasználat és újrahasznosítás növelése, társadalmi szintű együttműködés megvalósítása; a fogyasztás környezeti hatásainak csökkentése érdekében a vásárlói tudatosság fejlesztése. Az energiatakarékosság és -hatékonyság javítása területén is konkrét számokat kell mondani: 2020-ig a megújuló energiaforrások részarányának 14,65 százalékra növelése és a 10 százalékos teljes energiamegtakarítás elérése. Nem részletezem most a hulladékgazdálkodás és hulladékképződés területét, de az előterjesztésben pontosan le van írva, hogy milyen feladatok vannak. Idő hiányában engedjék meg, hogy ettől most eltekintsek. Természetesen ez a terület is legalább olyan fontos, mint az előbb említettek. Tisztelt Ház! A program finanszírozásában, hogy mindez megvalósuljon, és azért is ismertettem, hogy konkrét feladataink vannak, konkrét célokat kell elérnünk, és ezekhez forrásokat is tudunk rendelni, hiszen meghatározó szerepe van az uniós és egyéb nemzetközi támogatásoknak, amelyhez hazai költségvetési társfinanszírozás is járul. Természetesen mindezek között a legjelentősebb a környezeti és energiahatékonysági operatív program lesz, de szinte minden operatív programban találunk olyat, amely ezeket a célokat, a környezetvédelmi célokat szolgálja. Meg kell még említenem, hogy a nemzeti természetvédelmi alapterv Magyarország természetvédelmi stratégiai tervdokumentuma, egy szakpolitikai stratégia, amely a nemzeti környezetvédelmi program önálló, ámde integráns részeként meghatározza az állam természetvédelmi feladatai kapcsán követendő kiemelt célokat, kijelöli a cselekvési irányokat nemcsak a természetvédelmi igazgatási szervek, hanem minden állami szerv számára. [[16.20]] Tisztelt Képviselőtársaim! Elnézést, hogy kitöltöttem az időmet, de egy nagyon alapos munkát ismerhettünk meg az előterjesztésben, ezért ismertettem ebből annyit, amennyi az időkeretbe belefért. Kérem, hogy támogassák hazánk IV. nemzeti környezetvédelmi programjának elfogadását. Köszönöm a figyelmüket. [[Taps a kormánypártok padsoraiból.]]"
2,u2018-06-05-9,Fidesz-KDNP,Fidesz-frakció,0.853515625,2018-06-05,0.5060924291610718,"Köszönöm szépen, elnök úr. Tisztelt Országgyűlés! Tisztelt Képviselő Asszony! A fenntarthatóság kérdésköre szándékaink és tetteink szerint is nemzeti ügy, a kormány pedig elkötelezett, hogy Magyarország megfelelő válaszokat adjon a fenntartható gazdasági és társadalompolitikai kihívásra egyaránt. Magyarország Kormányának eltökéltségét bizonyítja, hogy a kormányzati struktúra átalakításával a fenntarthatóság ügyköre kiemelt figyelmet kap, külön államtitkár felelős a feladatok és célok megvalósítását szolgáló kormányzati intézkedések koordinációjáért, döntés-előkészítéséért és a végrehajtási folyamatok ellenőrzéséért. A fenntarthatóságot érintő kiemelt strukturális figyelem összhangban áll azzal az elmúlt években előkészített nemzetközi munkával, amelynek eredményeképpen 2015. szeptember 25-én a világ vezetői az ENSZ 70. közgyűlésén elfogadták az új, fenntartható fejlődési keretrendszert, a 2030-as Agendát. A globális program magját a fenntartható fejlesztési célok alkotják. Ezeknek a céloknak a nemzeti végrehajtása valamennyi minisztérium és kormányzati intézmény feladatát érinti, a hazánk által is elfogadott 2015-ben vállaltak teljesítése. Emiatt is fontos összhangot teremteni a tárcák által meghatározott szakpolitikai célkitűzések között. Ezek közül is kiemelt jelentőségű feladat a 2018 júliusában New Yorkban sorra kerülő, a fenntartható fejlődési célok végrehajtásában elért eredményeknek az ENSZ intézményei és tagállamai előtt számbavételét és értékelését szolgáló nemzeti önkéntes beszámoló összeállítása és jóváhagyatása. [[9.20]] Magyarországon az energiahatékonysági fejlesztéseket és a megújuló energiaforrásokkal kapcsolatos célokat az Európai Unió 2020-as és ’30-as célrendszere határozza meg, amely alapján Magyarország három, a megújuló energiákkal és energiahatékonysággal kapcsolatos stratégiát és szakpolitikát fogadott el: a nemzeti energiastratégia 2030-at, a megújulóenergia-hasznosítási és cselekvési terv 2020-at és a tavaly elfogadott negyedik nemzeti energiahatékonysági cselekvési tervet. A három stratégia célja, hogy kijelöljék az érintett területeken a jövőbeni fejlesztési irányokat, és biztosítsák a 2020-as és a 2030-as célok elérését. Az Európai Parlament és Tanács megújuló energiákat támogató irányelve az EU 2020 stratégiával összhangban meghatározta a kötelező nemzeti célszámokat 2020-ra. Eszerint Magyarországnak 13 százalékos megújulóenergia-részarányt kell elérni a bruttó végső energiafogyasztáson belül 2020-ig. Magyarország a megújulóenergia-hasznosítási cselekvési tervében ennél ambiciózusabb célt állított fel, a hazai célszámot önkéntesen 14 százalék fölé, 14,65 százalékra emelte. A legfrissebb elérhető adatok szerint 2016-ban Magyarország 14,19 százalékot teljesített, így már 2016-ra elérte a 2020-ra kitűzött önkéntes nemzeti célt. Ez bizonyítja azt, hogy azokat az elvárásokat, amelyeket ön is megfogalmazott, a kormány veszi, és ténylegesen a politikájába, a gazdaságpolitikájába, az energiapolitikájába beépíti. Tehát elmondható a számok alapján, hogy Magyarország a klímavédelmi célok elérésében is jó úton halad. Az operatív programokban lévő forrásoknak köszönhetően a 2014-2020-as évekre vonatkozóan az energetikát érintő fejlesztésekre összesen több mint 760 milliárd forint visszatérítendő és nem visszatérítendő támogatás került kiosztásra. A 2014 őszén útjára indított „Otthon melege” program keretében például a meghirdetett pályázati konstrukciók célja, hogy gyors, megfelelő intenzitású vissza nem térítendő támogatáshoz juttassa az embereket az ország egész területén. A támogatások felhasználásával jelentősen javult a lakossági energiafelhasználás hatékonysága, nagymértékben csökkentve ezzel a hazai szén-dioxid-kibocsátást, ezzel hozzájárulva a hazai klímavédelmi és energiahatékonysági célok eléréséhez. Az eddigi alprogramok összesen közel 203 ezer háztartás energetikai korszerűsítését tették lehetővé közel 31 milliárd forint összértékben, és számtalan olyan energetikai, energiahatékonysági beruházás van folyamatban, amelyik nem az embereket közvetlenül, hanem közvetett módon, intézményeken keresztül éri el. Köszönöm a figyelmüket. [[Taps a kormánypártok soraiban.]]"
2,u2017-06-12-204,Fidesz-KDNP,Fidesz-frakció,0.84326171875,2017-06-12,0.9938896894454956,"Köszönöm, elnök úr. Tisztelt Országgyűlés! Tisztelt Képviselő Úr! A magyar kormány célja, hogy megfizethető árú és biztonságos energiaellátást garantáljon a magyar fogyasztók számára. A nemzeti energiastratégiában foglalt atom-szén-zöld forgatókönyv alapján a kormány olyan energiamix kialakítására törekedett és törekszik, amely hosszú távon garantálja az ellátás biztonságát, szolgálja a szén-dioxid-kibocsátási céljaink gazdaságos módon történő elérését, és hozzájárul a rezsicsökkentés eredményeinek megőrzéséhez. Az ellátás biztonsága növelése érdekében a megvalósított infrastruktúra-fejlesztések mellett a regionális együttműködés felerősítésére is szükség van. A szubszidiaritás és az arányosság elvének megfelelő, nemzeti hatásköröket nem sértő regionális és európai uniós kezdeményezéseket támogatjuk, de nem értünk egyet az Európai Bizottság egyébként szép nevű „Tiszta energiát minden európainak!” javaslatcsomagja által szabályozott végfelhasználói villamosenergia-árak és az energiamix meghatározásának tagállami jogának korlátozásával, a kapacitásmechanizmusokra vonatkozó döntések uniós szintre történő átruházásával és a regionális operatív központok létrehozásával sem. A szépen cizellált mondatok mögött az van, hogy ha ezeknek a szabályozását kiveszik a nemzeti kompetenciakörből, akkor az szükségszerűen a világ- és európai, nagy multinacionális szolgáltatók kezébe kerül, s mind az ellátás biztonsága, mind a rezsicsökkentésnek az eddigi eredményei - és hozzáteszem, jövőbeni céljai - veszélybe kerülnek. Köszönöm szépen. [[Taps a kormánypártok soraiban.]]"
2,u2019-03-11-111,Fidesz-KDNP,Fidesz-frakció,-0.95703125,2019-03-11,0.9938210248947144,"Köszönöm szépen, elnök úr. Tisztelt Országgyűlés! Tisztelt Képviselő Asszony! Ön a kormány munkájának bármely területével kapcsolatban szólal fel, egyebet sem tesz, csak valótlanságokat és képtelenségeket állít. Vádaskodásának érthetetlenségére jó példa, hogy a benyújtott szóbeli kérdésének szavai szerint a kormány gátolja a megújuló energiaforrások terjedését, holott éppen az elmúlt héten, március 5-én adták át Magyarország legújabb és legnagyobb, 20,3 megawatt kapacitású naperőművét Pakson. Ellentétben az ön szavaival, az éghajlatváltozás negatív hatásai elleni küzdelem és a fenntartható fejlődési pálya az utóbbi években egyre fontosabb kérdéssé vált a kormány számára. Eredményes fellépés, hatékony alkalmazkodás nélkül ugyanis nem érhetjük el azt a célunkat, hogy Magyarország 2030-ra Európa öt legélhetőbb országa közé tartozzon. Ennek érdekében készítettük elő és fogadtuk el például a második nemzeti éghajlatváltozási stratégiát. Persze a bevándorláspárti ellenzék fontosabbnak érezte a rövid távú politikai érdekeit, mint a bolygó jövőjét, ezért ön sem volt hajlandó a szavazatával támogatni a stratégia elfogadását és megvalósítását. Mindenesetre Magyarország megteszi, amit a klímaváltozás elleni fellépés megkövetel, még akkor is, ha a jelenlegi kibocsátási helyzetünk az Európai Unión belül egyébként kedvező, hiszen annak 6 tonna körüli egy főre jutó mértéke alacsonyabb a 8 tonna/fő fölötti európai átlagértéknél. A kormány kiemelten kezeli az energiafelhasználás mérséklésére és az energiahatékonyság növelésére irányuló beruházásokat, a megújuló energiaforrások munkába állítását és a szén-monoxid-mentes közlekedést. Az éghajlatváltozás kapcsán átfogó társadalmi szemléletváltásra van szükség a jövő ágazataiban végrehajtott fejlesztésekkel. Mindamellett, ha önöknek fontos, hogy a Unió és annak tagállamai minél több forrást fordítsanak a klímaváltozás elleni harcra, akkor hagyjanak fel annak a politikai lobbinak a támogatásával [[Az elnök a csengő megkocogtatásával jelzi az idő leteltét.]] amely szerint Európa fő feladata a migránsok betelepítése és a migráció támogatása. Köszönöm szépen a figyelmet. [[Taps a kormánypártok soraiban. Közbeszólás a Jobbik soraiból: Unalmas!]]"
2,u2019-06-24-59,Fidesz-KDNP,Fidesz-frakció,-0.96240234375,2019-06-24,0.9937645196914673,"Köszönöm szépen, elnök úr. Tisztelt Országgyűlés! Tisztelt Képviselő Úr! Nem lehet tudni, hogy az LMP meddig tudja még újra és újra feltenni ugyanazokat a kérdéseit [[Ungár Péter: Évekig!]] , azt firtatva, hogy vajon a kormány tisztában vane a klímaváltozás folyamatával. Az egyértelmű, hogy itt az ülésteremben elhangzott válaszokból nem akarják megérteni és nem akarják elfogadni, a kormány mekkora hangsúlyt fektet a klímaváltozás elleni fellépésre. Legutóbb, az elmúlt héten éppen miniszterelnök úr fogalmazta meg e falak között a kormány álláspontját, amikor elmondta, idézem: „Magyarország Kormánya számára fontos a környezet védelme és fontos a klímaváltozás elleni küzdelem is, hiszen mindannyian tiszta vizet, tisztább levegőt és elviselhetőbb klímát szeretnénk.” Ezért Magyarország minden nemzetközi kötelezettségének eleget tesz. Szeretném még egyszer aláhúzni az elmondott gondolatból: minden nemzetközi kötelezettségének eleget tesz. Úgy látszik, őrá sem figyeltek oda, mert újra meg újra csak azt kérdezik, szinte hétről hétre. Tisztelt Képviselő Úr! Kérem, ha a válaszainkra nem figyel oda, legalább a tetteknek, a klímavédelem és az alkalmazkodás érdekében végrehajtott intézkedéseknek higgyen, akkor talán valósat mondani is egyszerűbb lesz. Ön ugyanis hiányos információkkal rendelkezik, például az éghajlatváltozási cselekvési tervvel kapcsolatban. A cselekvési terv ugyanis a rendelkezésre álló szűk határidő és a feladat nagysága ellenére elkészült. Jelenleg annak kormányzati egyeztetése van folyamatban, eleget téve az erre vonatkozó jogszabályi kötelezettségnek. Ellentétben azzal, amit ön állít, az első cselekvési terv konkrét intézkedéseket határoz meg, megjelölve a költségeket, forrásokat, határidőket és felelősöket. Arról is tájékoztatom, hogy a cselekvési terv kidolgozásával párhuzamosan zajlott és zajlik a nemzeti energia- és klímaterv kidolgozása és a nemzeti energiastratégia megújítása is. A nemzeti energia- és klímaterv véglegesítése érdekében, az európai bizottsági ajánlásokat is figyelembe véve jelenleg is folyamatban van a konzultáció a Bizottsággal, a szomszédos tagállamokkal, a civil szervezetekkel és az iparági szereplőkkel. A terv végleges változatának 2019. év végéig kell elkészülnie. Tudjuk, hogy a klímaváltozás terén országunk kitettsége jóval nagyobb, mint a hozzájárulásunk a klímaváltozást indukáló folyamatok egészéhez, éppen ezért teljeskörűen teljesítjük a nemzetközi vállalásainkat, amit sok, nálunk jelentősebb kibocsátású ország nem mondhat el magáról. A rendszerváltozás óta néhány adatot hadd mondjak Magyarország 32 százalékkal csökkentette az üvegházhatásúgáz-kibocsátását. Az egy főre jutó kibocsátásunk az EU-átlag mindössze háromnegyede. Áramtermelésünk 60 százaléka már ma is üvegházhatásúgázkibocsátás-mentes, ebből 50 százalék az atomenergia, 10 százalék a megújuló energia használatának tulajdonítható. Az egységnyi nemzeti jövedelem előállításához kapcsolódó kibocsátásunk pedig 24 százalékkal csökkent 2010 óta. A gazdaság egészére vonatkoztatva pedig fontosnak tekintjük, hogy az új EU-s költségvetés elegendő segítséget nyújtson a később csatlakozott tagállamok számára a klímacélok elérését szolgáló iparikibocsátás-csökkentő lépések finanszírozásához. Tisztelt Képviselő Úr! Magyarországnak tehát vannak klímacélvállalásai. 2030-ig ezeket meg tudjuk valósítani, erre vannak terveink és finanszírozásunk is. Hosszabb távon olyan megoldás kell, hogy a klímacélok is teljesüljenek, és meg tudjuk védeni az olcsó hazai rezsidíjakat. Köszönöm a figyelmüket, és kérem erre való tekintettel a válaszom elfogadását. [[Taps a kormánypártok soraiból.]]"
2,u2015-06-29-69,Fidesz-KDNP,Fidesz-frakció,-0.98486328125,2015-06-29,0.993969738483429,"Tisztelt Elnök Úr! Tisztelt Képviselő Úr! Köszönöm szépen, hogy felvetette ezt a témát itt az Országgyűlésben, tekintettel arra, hogy az energiaellátás biztonsága Közép-Európában talán a legforróbb téma, hiszen ebben a térségben az országok rendkívüli módon kiszolgáltatottak, például Magyarország esetében a gázszükségletünk 85 százalékát Oroszországból szerezzük be, és még nem ez a legmagasabb arányszám, ha ön megnézi a közép-európai országok eseteit. Mi a helyzet jelenleg? Tisztelt Képviselő Úr! A helyzet az, nem túlzás azt állítani, hogy délről blokád alatt vagyunk. Tekintettel arra, hogy bár 2010-ben átadtuk a Magyarországot Horvátországgal, illetve Magyarországot Romániával összekötő gáz-interkonnektorokat, sem Horvátország, sem Románia - velünk ellentétben egyébként - nem hajtotta végre azokat a beruházásokat, amelyek nyomán ők is tudnának gázt szállítani Magyarország irányába. Ezzel nemcsak a kétoldalú megállapodásokat szegik meg egyébként, hanem megszegik az európai uniós kötelezettségeiket is, hiszen 2013. december 31. óta minden egyes interkonnektoron biztosítani kellene a kétirányú gázáramlást. Mi semmiképpen nem fogjuk elfogadni, sőt nevetségesnek tartjuk azokat az érveket, amelyeket sajnos néha még az európai uniós intézmények is felvetnek, hogy nem kell végrehajtani ezeket a beruházásokat, mert úgysem lehet onnan gázt vásárolni. Ha ez lenne a kiindulópont, akkor nem kellett volna ezt az európai uniós szabályozást elfogadni, másrészt pedig mind Horvátország, mind Románia esetében bizony szükségesek lennének olyan beruházások is, amelyek alapján valódi gázszállítások indulhatnának meg Magyarország irányába, gondolunk így egyébként akár a fekete-tengeri kitermelésekre, akár az LNG-terminál megépítésére Horvátországban. Tisztelt Képviselő Úr! Könnyen előállhat az a helyzet, hogy 2019-től nemcsak dél felől, hanem kelet felől is blokád alatt leszünk, tekintettel arra, hogy az orosz nyilatkozatok világosan fogalmaznak: 2019 után meg kívánják szüntetni az Ukrajnán keresztüli tranzitot. Ezt most lehet komolyan venni meg nem komolyan venni is, de szerintem trendfordító volt az az alkalom, hogy a Gazprom, az OMV, a Shell és az E.ON aláírtak egy egyetértési megállapodást Szentpéterváron arról, hogy az Északi Áramlat kapacitását erősíteni fogják. Így könnyen előállhat az a helyzet, hogy lesz egy megerősített Északi Áramlat, lesz egy déli gázfolyosó, közte meg ott lesz Közép-Európa egy leállított ukrán tranzittal, meg nem valósított dél-észak irányú befektetésekkel, és akkor előjön az a kérdés, hogy vajon Közép-Európa felelőssége-e kizárólag a közép-európai energiabiztonság vagy Európa felelőssége. Én azt gondolom, Közép-Európa energiabiztonsága európai, sőt továbbmegyek, európai uniós felelősség, tekintettel arra, hogy az Európai Uniónak igenis kötelezettsége minden térségében biztosítani az energiabiztonságot. [[15.20]] Ezért szerintem Magyarország esetében fontos azt kihangsúlyozni, hogy nem értünk egyet azzal a sok esetben nem a térségünkben lévő nagyhatalmi szereplők álláspontjával, amely szerint csak az interkonnektorokat kellene megépíteni és erősítgetni, hanem igenis szükség van egy nagy stratégiai beruházásra ebben a térségben. Magyarul: Törökországot össze kell kötni Közép-Európával, tekintettel arra, hogy Törökországba nemcsak Azerbajdzsánból meg Türkmenisztánból fog gáz érkezni, hanem valószínűleg Oroszországból, hosszabb távon pedig akár Iránból és Észak-Irakból is. Tehát nekünk össze kell kötni magunkat Törökországgal. Ezért hívtam meg a török Európa-ügyi minisztert, a macedón, a görög és a szerb külügyminisztert április elején, amikor is deklaráltunk egy világos politikai álláspontot, illetve egy világos politikai elköteleződést arra, hogy egy ilyen beruházást végre kell hajtani. Tájékoztatom önt arról, hogy az elmúlt héten csütörtökön már a szakmai egyeztetés is megkezdődött itt Budapesten, a rendszerirányítók, illetve az energiaügyi tárcák képviselői összeültek, lefektették a menetrendet, amelynek értelmében nyár végére meg kell állapodniuk a rendszer-üzemeltetőknek e beruházás fő paramétereiről, annak érdekében, hogy az Európai Unió prioritásokat tartalmazó listájára ez a beruházás fel tudjon kerülni. Ez a hosszú válaszom. A rövid válasz pedig az, tisztelt képviselő úr, hogy egy stratégiai gázvezetékre szükség van a térségben, anélkül nem lesz energiabiztonság Közép-Európában. Köszönöm szépen a figyelmet. [[Taps a kormánypártok soraiból.]]"
2,u2016-04-26-246,Opposition,MSZP-frakció,0.791015625,2016-04-26,0.9930343627929688,"Köszönöm, elnök úr. Tisztelt Országgyűlés! Az MSZP-frakció nemcsak messzemenőkig támogatja magát ezt az előterjesztést, hanem szeretném kifejezni abbéli örömünket is, hogy maga az egyezmény létrejött, hiszen egy nagyon fontos egyezményről van szó. Olyan vállalásokat tartalmaz, ha ez minden érintett tagországban ratifikálásra kerül és aztán életbe lép majd az egyezmény, amelyek érdemben tudják csökkenteni az üvegházhatású gázok kibocsátását, ami véleményem szerint egy rendkívül nagy jelentőségű, mondhatom úgy is, hogy áttörést jelentő változás tud lenni az ezen cél elérése érdekében tett eddigi nemzetközi erőfeszítések között maga ez az egyezmény és ennek a kihirdetése. Külön örülök neki, hogy a Magyar Országgyűlés az elsők között tudja elfogadni így ezt az egyezményt. De ha már erről a célról beszélünk, akkor engedjék meg, hogy néhány kiegészítő gondolatot is hozzátegyek, hogy azon túl, hogy milyen fontos az üvegházhatású gázok csökkentése, milyen lehetőségek is rejlenek egy ország számára, ha ezen célkitűzések megvalósítását komolyan veszi.Először is, nemcsak azért jó ez az egyezmény, amiről Manninger képviselőtársam is beszélt, hogy a kvótakereskedelemben Magyarország tulajdonképpen kedvezőbb helyzetbe kerül ezen egyezmény hatására, hanem hogy ezekkel a kvótákkal élve olyan fejlesztések valósulhatnak meg Magyarországon, amelyet ha egy kicsit jobban használunk ki, mint ahogy eddig tettük, akkor lényegesen több célt is tudunk szolgálni azon túl, hogy ezek az üvegházhatású gázok csökkenjenek. Nem egyszerűen arra van szükség, hogy megújulóenergetikai beruházásokat támogassunk vagy energiacsökkentő beruházásokat támogassunk, hanem ezeket egy kicsit okosabban kellene csinálni, mint ahogy most csináljuk. [[21.10]] Nemrég - most nem akarok nagyon populista lenni, csak azért említem meg, mert mostanában ez hír volt - országgyűlési képviselők meg több jómódú ember mosógépcseréjét meg napelem-beruházásait finanszíroztuk meg ezekből a kvótapénzekből, amivel szerintem az a legnagyobb baj, hogy így ezáltal nem jól használjuk fel a pénzeket, és ezzel nem elsősorban az a baj, hogy érintett-e ebben országgyűlési képviselő vagy nem, mert hogyha egy országgyűlési képviselő fontosnak tartja ezen célkitűzéseket, és vállalkozó kedvű, és ebbe beruház, az akár még pozitív dolog is lehet, hanem véleményem szerint ha már vannak erőforrásaink arra, hogy támogassunk megújuló energetikai beruházásokat, akkor lehetőség szerint nem azokat kéne támogatni, akik egyébként ezen beruházásokat meg tudják csinálni saját megtakarításaikból is. Magyarországon rengeteg olyan település van, ahol nagyon sok szegény ember él, akiknek jellemzően komoly erőfeszítést jelent - még a rezsicsökkentés mellett is - az energiaköltségeknek a megfinanszírozása, a sárga csekkeknek a kifizetése. És hogyha ezen pénzeket arra használnánk, hogy alapvetően azoknak a közösségeknek a közösségi energetikai beruházásaira adnánk pénzt, amelyek ezáltal, hogy a saját települési megújuló energetikai beruházásaikat meg tudják csinálni, nemcsak a saját energiájukat tudnák előállítani, hanem hogyha megfelelően túlméretezett erőműveket, kiserőműveket csinálnak, akkor a rendszerbe betáplálva többletforráshoz is jutnak, amivel helyi gazdaságot tudnak fejleszteni, akkor ezzel nemcsak a megújuló-célkitűzéseket tudnánk elősegíteni, és nemcsak a fosszilis energiát tudnánk visszaszorítani, hanem hátrányos helyzetben lévő térségeket juttatnánk olyan bevételi forráshoz, amelyből ők el tudnák kezdeni fejleszteni a saját gazdaságukat, és egyébként ezek a térségek jellemzően nagyon más induló bevételhez nem nagyon tudnának jutni, mint egy ilyen lehetőséghez, hogy az energiát állítsák elő, amihez ilyen módon többek között ennek az egyezménynek az életbe lépésével is források és növekvő források állnak rendelkezésre. Én most csak arra szeretném tehát ezt a vitát is kihasználni, hogy az aktuális döntéshozóknak - most éppen Fidesz-kormány van, éppen a fejlesztéspolitikával korábban foglalkozó államtitkár is itt ül közöttünk - tessék gondolkodni ezeken a beruházásokon, hogy azok a hátrányos helyzetű térségek, amelyek tényleg nagyon nehezen jutnak egyről a kettőre, hogyha megteremtenénk a megfelelő törvényi hátteret, hogyha ezt az energiát, megtermelt energiát át lehetne venni, be lehetne táplálni a rendszerbe, hogyha az a sokat emlegetett ígéret, hogy az átvételi rendszer végre…, ami korábban volt, az meg lett szüntetve, és évről évre ígérik, hogy újra be fogják hozni majd, és ennek a lehetősége majd újból biztosítva lesz, ezeket most már tessék behozni, hogy ebben is előre tudjunk lépni! Mert ebben az esetben nemcsak a klímaváltozásról, hanem a hazai, reménytelen helyzetben lévő kistelepülések megsegítéséről és olyan családok megsegítéséről fog szólni, akiknél most azon gondolkodunk, hogy milyen innovatív megoldásokkal rakjunk be, mondjuk, villamos energiát szolgáltató kártyás automatákat, amelyekre előre kell feltölteni a pénzt, hogy a rossz anyagi helyzetű családok, ha nem tudják kifizetni az energiaszámlájukat, és nagy hátralékuk keletkezik, akkor ne kerüljenek ezek a hátralékok felhalmozásra, ezért ilyen előre feltöltős kártyákat találnak ki. Énszerintem ezekben az alapvetően hátrányos helyzetű térségekben lévő településeken egyáltalán nem lenne szükség semmilyen ilyen pótcselekvő megoldásra, hogyha a saját energiájukat elő lehetne állítani, és ehhez még sok szabályozási feltétel hiányzik, ami egyébként korábban már megvolt vagy nagy részben megvolt, és amelyeket az önök kormányzása idején vontak vissza, és nem győzöm hangsúlyozni annak a szükségességét, hogy ezen elvárásokat kössük össze ezen lehetőségek kihasználásával. A másik ilyen lehetőség természetesen nemcsak az, hogy miből állítjuk elő az energiát, hanem hogy mennyi energiát spórolunk meg a különböző energiahatékonysági beruházásokkal, és itt nemcsak mosógépcserékre lehet pénzt adni, hanem természetesen a lakásszigetelésre is érdemes lenne forrásokat szánni. Mert hogyha megfelelő módon csináljuk a lakások szigetelését, akkor egyszerűen egy helyi hőszivattyúval el lehet érni, hogy például fűtési költsége egyáltalán ne legyen egy-egy ilyen akár magánlakásnak is, és erre is fel lehetne használni ezeket a kvótapénzeket és egyéb uniós forrásokat is nagyobb számban. Végezetül engedjék meg, hogy egy anekdotát elmondjak önöknek, csak hogy mennyiben máshogy gondolkodunk erről a kérdésről, mondjuk, a skandináv országokhoz képest. Még európai parlamenti képviselőként talán 2006-ban Helsinkiben jártam a regionális fejlesztési bizottsággal, ahol azt néztük meg, hogy mire költik az uniós pénzeket, mik a jó és rossz gyakorlatok. Ott, Helsinkiben azt mesélték el a helyi fejlesztési bizottság munkatársai, hogy nekik bizony az elsődleges célkitűzésük a klímaváltozásra való felkészülés. Megmondom őszintén, amikor ezt elmondták, hogy erre költik a legtöbb pénzt, és ez a legfontosabb célkitűzésük, akkor sok nyugat-európai politikus kollégám is nekiállt mosolyogni, hogy: hahaha, attól féltek, hogy majd elönt titeket a víz, meg hogy ezt tényleg ennyire komolyan veszitek? És ők akkor azt mondták - tudományosan abban az időben még volt vita arról, hogy a klímaváltozás mekkora kihívás, ma már, tíz évvel később sokkal kevésbé vitatja ezt bárki, de abban az időben még volt erről vita -, hogy ők úgy látják, hogy ez egyrészt komoly kihívás is, de másrészt és leginkább úgy látják, hogy hatalmas lehetőség van benne, mert hogyha a klímaváltozásnak megfelelés egyre inkább közpolitikává válik, akkor nyilvánvaló, hogy ahhoz majd szabványok is kellenek; ők azt látják, hogy az EU egyre inkább ebbe az irányba megy, és előbb-utóbb egyre inkább a német gazdaság is majd ebbe az irányba fog menni, és akkor majd mindenféle zöldcímkézési megoldásokat kell bevezetni, és ha ilyen zöldcímkézési megoldásokat kell bevezetni, akkor Finnország, a helsinki régió, úgy, ahogy annak idején felismerte a mobilkommunikációban rejlő lehetőséget, és a nagy gumigyárukból mobiltelefongyárat csináltak, most pedig arra fordít minden energiát - mondom, 2006-ban -, hogy ehhez a klímaváltozásra való felkészüléshez minden szabványt ők akarnak kifejleszteni, hogy majd amikor a Bosch meg a Siemens abból akar pénzt csinálni, hogy mindenféle kvótáknak való megfelelés miatt például pénzt adnak az egyes tagállamok arra, hogy cserélje le mindenki a mosógépét, akkor azt a zöldszabványnak megfelelő mosógépet a helsinkiek által kidolgozott rendszer szerint fogják majd megvenni, és azt fogják érvényesíteni, és ők ebből a know-how-ból nagyon sok pénzt fognak csinálni. És, tisztelt képviselőtársaim, megcsinálták, és nagyon sok pénzt kerestek vele, miközben ugyanebben az évben a Magyar Tudományos Akadémia milliárdokat költött arra, hogy bebizonyítsa, hogy nincs klímaváltozás, és nekünk ezzel nem kell foglalkozni, mert ez csak egy ilyen nyugati piacvédő humbug. Ezt az anekdotát azért meséltem el, mert ezeket a kérdéseket érdemes nemcsak elszenvedőként figyelnünk, egyszerűen ratifikálni, kihirdetni egy ilyen egyezményt, hanem mindig figyelni azt, hogy milyen lehetőség rejlik ezekben a változásokban egy olyan országnak, amely mindig az innovációjára, a szürkeállományára volt büszke. Én azt hiszem, hogy Magyarországnak ezekben a kérdésekben van mit tanulnia skandináv rokonainktól, a kormányt pedig arra biztatom, hogy az ehhez szükséges feltételeket, lehetőségeket teremtse meg, hogy mi is minél többet profitálhassunk belőle. Köszönöm szépen, hogy meghallgattak."
2,u2016-05-02-212,Opposition,MSZP-frakció,0.63818359375,2016-05-02,0.39336922764778137,"Államtitkár úr, az igazmondásról annyit, hogy egy 2009-es rendelet alapján, aminek egyébként egy európai parlamenti előzménye volt, én voltam a jelentéstevője az Európai Parlamentben, úgyhogy higgye el, hogy tudok róla, lehetett 2010-től átcsoportosítani Magyarországnak mintegy 500 milliárd forintot lakóépületek energetikai korszerűsítésére, önök nem éltek vele. Ennyit az igazmondásról. Köszönöm. [[16.40]]"
2,u2016-02-16-95,Opposition,MSZP-frakció,0.62744140625,2016-02-16,0.41990822553634644,"Köszönöm szépen. Tisztelt Elnök Úr! Tisztelt Ház! Tisztelt Képviselőtársaim! A Globális Zöld Növekedési Intézet az erről szóló megállapodást nemzetközi szervezetként hozta létre Rio de Janeiróban 2012. június 20-án. Az elsődleges célja a fenntartható fejlődés előmozdítása a fejlődő és a feltörekvő országokban, beleértve a legkevésbé fejlett országokat is. Magyarország csatlakozott az intézet létrehozásáról szóló alapító egyezményhez; a csatlakozásról Aradszki András energiaügyért felelős államtitkár és az intézet főigazgatója írt alá kétoldalú megállapodást december 8-án a tavalyi évben Párizsban. Az intézet a létrehozásáról szóló megállapodás 15. cikkével összhangban kérhet olyan kiváltságokat és mentességeket a tagállamaiban, amelyek szükségesek és indokoltak az intézet rendes működéséhez, megfelelően figyelembe véve a hasonló típusú nemzetközi szervezetek számára általában biztosított kiváltságokat és mentességeket egyaránt. A nemzetközi klímapolitikában az ENSZ éghajlatváltozási keretegyezménye alatt folyó tárgyalásokon az elsődleges cél jelenleg a 2015-ben induló és 2020-tól hatályos globális éghajlatvédelmi megállapodás előkészítése, amely felváltaná a jelenleg második kötelezettségvállalás időszakát élő kiotói jegyzőkönyvet, a fejlődő és a fejlett felek közötti megegyezés egyik kulcseleme pedig a klímafinanszírozás. Hazánk szerint a kibocsátáscsökkentés az elsődleges ugyan, de az adaptációt, vagyis az alkalmazkodást is fontosnak tartjuk. A klímafinanszírozás a végrehajtás eszköze több más eszköz mellett, amely köz- és magánfinanszírozást egyaránt fel kell hogy öleljen, azonban az EU tagállamai és az OECD keretei között is egyre több tárgyalás folyik. Az intézet főigazgatója 2015. áprilisi 21-ei levelében üdvözlő hangvételű tájékoztatást adott az intézményhez való csatlakozás feltételeiről és annak 2015-2016. évre vonatkozó munkaprogramjáról. A főigazgató levelében leírtak szerint az intézethez való csatlakozással Magyarországnak lehetősége nyílna a partnerországokkal és az intézettel való háromoldalú együttműködések folytatására. Jó példa erre a „green investment services” program, amelynek keretében az intézet meghatározott célországok kormányzati szereplői részére nyújt támogatást projektjavaslatok elkészítéséhez és a szükséges köz- vagy magánforrások eléréséhez. Az intézet gazdaságilag életképes fenntartható megoldások bevezetését tűzte ki célul az energia, a vízgazdálkodás, a városfejlesztés és a termőföldhasználat terén. Elsődleges feladata a fenntarthatóságot szolgáló helyzetértékelések elkészítése és a piaci értelemben is értelmezhető tapasztalatmegosztás lehetővé tétele. Mi a Magyar Szocialista Párt részéről üdvözöljük az egyezményhez való csatlakozást, hasznosnak ítéljük Magyarország szempontjából, éppen ezért a Magyar Szocialista Párt országgyűlési képviselőcsoportja támogatja a törvényjavaslat elfogadását. Ennek kapcsán az államtitkár úr figyelmébe pusztán azt ajánlanánk, hogy maga az egyezményhez való csatlakozás és a benne rejlő lehetőségek talán alkalmat adnának arra, hogy a magyar kormány újragondolja a zöldgazdasághoz, a megújuló energiaforrásokhoz való viszonyát, hiszen az elmúlt években inkább visszalépést tapasztalhatunk ezen a területen, pedig a mi megítélésünk szerint Magyarország hosszú távú érdeke azt kívánná meg, hogy mind a zöldgazdaság, mind a környezetvédelem területén a magyar kormány kicsit hosszabb távon tekintsen a jövőbe. Mi azt gondoljuk - és ezt ajánljuk a kormány figyelmébe is -, hogy a zöldgazdaságban rejlő lehetőségek nemcsak környezetvédelmi szempontból lehetnek fontosak a számunkra, hanem új iparágak meghonosítása miatt, a gazdasági növekedés új kitörési pontjainak a meghatározása szempontjából, foglalkoztatáspolitika szempontjából, kutatás-fejlesztés tekintetében is. Ez azért érdekes, hiszen folyamatosan jelennek meg olyan elemzések különböző cikkekben, hogy Magyarország nem találta még meg az elmúlt időszakban - és ez nem pusztán a Fidesz-kormányra vonatkozó kritika - azokat a kitörési pontokat a gazdasága szempontjából, amelyek az európai uniós források csökkenése után is vezérelni vagy támogatni tudnák a magyar gazdasági növekedést. A mi megítélésünk, az én meggyőződésem szerint ebben ez a zöldgazdaság, a megújuló energiaforrásokkal való jobb foglalkozás bizony nagy lehetőségeket biztosíthatna Magyarország számára. Éppen ezért is kritizáltuk többször korábban egyébként a paksi megállapodást is, hiszen azt mondtuk, hogy hatástanulmányok nélkül nem szabad, nem lehet egy ilyen beruházásba fejest ugrani, annak a költségvetési vonzata miatt, illetőleg amiatt, hogy nem lehet tudni, hogy nem érte volna-e meg jobban Magyarország számára, ha megújuló energiaforrásokba invesztál ugyanekkora összeget. [[13.40]] Hiszen párhuzamosan a kettő nem fog működni, tehát Paks elszívja azokat a forrásokat, amiket adott esetben új iparágak, új területek fejlesztésébe lehetett volna fektetni, ami az imént említett foglalkoztatáspolitikai és egyéb más gazdasági növekedési kérdéseket is támogathatta volna. Tehát pusztán csak ennyit szerettem volna államtitkár úrnak hozzáfűzni, hogy talán ez egy alkalom lehetne arra, hogy ezt egy picit közösen újragondoljuk, mi ebben minden támogatást megadunk, mint ahogy értelemszerűen ezt az egyezményt is támogatjuk és egy jó kormányzati lépésnek tartjuk. Köszönöm szépen."
2,u2015-02-18-121,Opposition,MSZP-frakció,-0.96337890625,2015-02-18,0.13515141606330872,"Köszönöm a szót, elnök úr. Tisztelt Országgyűlés! Tisztelt Államtitkár Úr! Tisztelt Képviselőtársaim! Ez a törvényjavaslat elképesztő és vállalhatatlan, a korrupció melegágyává teszi a paksi beruházást. Amúgy is, már az előzmények is vállalhatatlanok, gondolok itt az Orbán-Putyin titkos paktumra, vagy arra, hogy a megvalósíthatósági, megvalósítási megállapodásokat a kormány titkosította, azok a mai napig a magyar közvélemény, a magyar emberek számára megismerhetetlenek. De mielőtt rátérnék a törvényjavaslat konkrét rendelkezéseinek véleményezésére: érdeklődéssel hallgattam államtitkár úr és képviselőtársam felszólalását, hogy mégis hogyan tudják elmagyarázni az elmagyarázhatatlant; hogyan tudják előadni azt a rendelkezéssorozatot, ami teljes mértékben elbizonytalanítja a magyar embereket ezzel a beruházással kapcsolatban, és ahogy említettem az előbb, a korrupció melegágyává teszik a paksi bővítést. Önök a beruházás létjogosultságáról beszéltek, leginkább képviselőtársam, holott ez a törvényjavaslat nem erről szól, erről már a parlament vitatkozott, a pártok kifejtették az álláspontjukat, véleményüket. Tehát az az energetikai és gazdasági elemzés, amit itt hallhattunk, azt gondolom, távol áll ettől a törvényjavaslattól; nem véletlen, hogy 11 perc után tért rá a törvényjavaslatra képviselőtársam. Önök elterelik a figyelmet ezekkel a felszólalásokkal, ugyanis ez a törvényjavaslat sok részben arról szól, amit önök mondtak, de nagyobb részben pedig felháborító és elfogadhatatlan rendelkezéseket tartalmaz.Kíváncsian vártam államtitkár úr felszólalását, hogy mit mond, hogyan magyarázza majd ezt a törvényjavaslatot, hiszen a saját szavaival is ellentmond, hiszen korábban egészen más álláspontot képviselt. És arra is kíváncsi voltam, hátha újra elszólja magát a magyar energetika ügyében, és megtudhatunk olyan információkat, amit egy ilyen helyzetben két napja tőle megtudtunk, hátha végre a titkokból is megismerhet valamit a magyar parlament és a magyar emberek.Képviselőtársam pedig, amit elmondott és levezetett, az tanulságos, és leginkább önök számára tanulságos, ahogy elmondta, hogy hogyan alakult a magyar közvélemény az elmúlt években, a közvélemény megítélése ezzel a beruházással kapcsolatban. Ha jól rögzítettem itt a számokat: 2010-ben 78, 2011-ben 73 százalék volt, aki támogatta a paksi bővítést, majd utána mondott egy olyan számot, hogy 2014. év elején reprezentatív felmérés azt mutatta, hogy 52 százalék. Ugye, azért itt most már több mint 20-25 százalékos támogatottsági csökkenésről beszélhetünk. És a napokban jelent meg a Mediánnak egy felmérése, a Green Peace megrendelésére készítette, ami azt mutatta, hogy a magyarok többsége a megújuló energiát támogatja. És akkor valahol válasz is lehet arra, amit ön felvetett, hogy korábban ki milyen álláspontot képviselt ebben: ennek az ügynek a társadalmi támogatottsága elfogyott, képviselőtársam, nincs meg. A másik, hogy ennek mi az oka. Természetesen nagyon sok szakmai vita, szakmai konferencia foglalkozik azzal, hogy milyennek kellene lennie 2030 végére a magyar energiaellátásnak. Az Energiaklub, a Green Peace, a kormányzat, különböző szakmai szervezetek és pártok is ezzel kapcsolatban kifejtik az álláspontjukat. A legnagyobb probléma az, hogy ez a politikai rendszeren kívül történik. Önök sokszor hivatkoznak egy 2009-es országgyűlési határozatra, amelyet konszenzussal fogadott el a parlament, viszont ez a határozat azt javasolta, hogy a Paksi Atomerőmű bővítése előtt, annak a döntésnek a meghozatala előtt széles körű szakmai és társadalmi egyeztetésre van szükség. És itt térnék rá, hogy vajon miért fogy el a társadalmi támogatottság a projekt mögött. Azért, mert önök mindent titkosítanak. Titkosították a megvalósítási megállapodásokat, Orbán Viktor titokban kötötte meg Moszkvában az Orbán-Putyin-paktumot, majd később bizonyos részleteket nyilvánosságra hoztak, bizonyos részleteket pedig nem, például azokat a megvalósíthatósági tanulmányokat, amelyek ezt a megállapodást megalapozták, önök azt mondták, hogy ez létezik. Senki nem látta őket, sőt egy bírósági ítélet is azt rögzítette, hogy ezek a tanulmányok nem léteznek. Ha pedig léteznek, akkor önök ezt titkolják. Ez az oka annak, hogy elfogyott a társadalmi támogatottsága a projektnek. És akkor valóban rátérve a törvényjavaslatra. Önök elmondták, hogy két részből áll, viszont csak az egyik részt ismertették nagyobb terjedelemben, mert azt a részét, amely arról szól, hogy Magyarország nemzetbiztonsági érdekeire hivatkozva megtagadható minden fővállalkozóhoz, alvállalkozóhoz, megrendelőhöz kötődő szerződésben szereplő adat, illetve megvalósíthatósági megállapodásokra vonatkozó szerződésben szereplő valamennyi adat kiadása; csak a bíróságok, hatóságok és az arra feljogosított szervek kérhetnek ki majd adatokat; a döntést megalapozó adatokat 15 évre titkosítják. Erről is szól ez a javaslat, ugye, erről nem nagyon hallottunk az államtitkári ismertetőben és a vezérszónoki felszólalásban. Ráadásul a közbeszerzési törvény hatálya alól kivonják ezt a beruházást: nemzetközi szerződésben meghatározott külön eljárás alapján zajló beszerzésnél, az Európai Unión kívüli állammal kötött szerződés alapján induló beruházásnál önök szerint nem kell alkalmazni a közbeszerzési törvényt. [[14.50]] Államtitkár úr, engedje meg, hogy szembesítsem a saját szavaival, amit 2014. június 11-én elmondott, szó szerint fogom idézni. „Kérem tisztelettel, a hatályos magyar törvények alapján a beruházó, a Roszatom köteles közbeszerzési eljárásokon a beszállítókat kiválasztani, köteles ezeket a beszállítókat olyan módon kezelni, hogy az erre a fedezetkezelésre vonatkozó alvállalkozókat biztosító kormányrendeletnek megfelelően járjon el. Aki arra kíváncsi, hogy ki építi, ki a fővállalkozó, ki az, aki kint van a területen, és ki az alvállalkozó, azt a teljes nyilvánosság előtt meg tudja nézni. Tehát ezeket a dolgokat az építkezés, a beruházás, a konstrukció folyamán követni lehet, úgyhogy minden esélye megvan annak, hogy átlátható, világos és jó célt tudunk szolgálni ennek a törvényjavaslatnak az elfogadásával - nem a mostani, hanem az akkor tárgyalt törvényjavaslatról beszélt -, így a KDNP részéről az elfogadást javasolni tudom.” Ezt ön mondta. Ehhez képest most pedig ismertetett egy olyan törvényjavaslatot - ön vállalta el ennek a bemutatását, és kéri a parlament támogatását -, ami szöges ellentétben áll az ön szavaival, kizárja a közbeszerzést, kizárja azt, hogy közérdekű adatigénylésből bárki megismerhesse, hogy ki építi ezt a beruházást, kik lesznek az alvállalkozói, milyen folyamatok zajlanak le. Itt utalok vissza arra, amit az elején mondtam, hogy hadd éljünk a gyanúperrel, hogy itt olyan folyamatok zajlódhatnak le, amik a korrupció melegágyává teszik vagy tehetik ezt a beruházást. Ezért sem bíznak a magyar emberek önökben ebben a kérdésben, és ezért fogyott el a Paksi Atomerőmű bővítése mögötti társadalmi támogatottság; ezért is. Nyilván - ahogy említettem - sok minden más szakmai érv is elhangzik, viszont önök elzárkóznak a vitától, elzárkóznak az egyeztetésektől, nem ülnek le a civil szervezetekkel, nem ülnek le a szakmai szervezetekkel, hogy ezeket a kérdéseket tisztázzák, és nem hajlandók meghallani a különböző civil szervezetek javaslatait.Ezenkívül az adatokhoz való hozzáférés korlátozásával kapcsolatban a Nemzeti Adatvédelmi és Információszabadság Hatóság is tett jelzést, mert önök elmulasztották ezt a javaslatot előzetesen velük egyeztetni, és van több olyan irányelv és nemzetközi kötelezettség is, ami ezt az önök javaslatát felülírhatja, például a környezeti információkhoz való nyilvános hozzáférésről szóló EU-s irányelv, a 2003/4-es, illetve a környezeti ügyekben a nyilvánosságnak a döntéshozatalban történő részvételéről az ENSZ keretében elfogadott egyezmény, amely ezt szabályozza. Önök ezt most teljesen figyelmen kívül hagyják, és teljesen kizárják a közérdeklődésből a magyar embereket vagy bárkit, hogy ezeket az információkat megismerjék.Az információszabadságot az Alaptörvény alapjogként szabályozza, sőt, a közpénzekkel való gazdálkodással kapcsolatos adatokat is közérdekű adatoknak minősíti. Ennek ellenére ez a törvényjavaslat ezen alapjogok érvényesülését konkrét közérdekre vagy alapjogra való hivatkozás nélkül szűkíti. Ezért felvetődik az is, hogy ez a javaslatuk alaptörvény-ellenes. Ahogy említettem, az információs hivatal is tett észrevételt, mégpedig az az álláspontja, hogy akár folyamatban lévő közigazgatási eljárás során is egy esetleges adatigénylést teljesíteni kell az úgynevezett környezeti adatok vonatkozásában. Ez a javaslat - ahogy mondtam - az infotörvénnyel és az Alaptörvénnyel ellentétes, ellentétes az EU-irányelvvel, az ENSZ-egyezménnyel, ezeket figyelmen kívül hagyja. A választottbírósági eljárás kikötéséről hadd mondjak néhány gondolatot! Önök még az előző kormányzásuk elején nagy csinnadrattával bejelentették, hogy na, a választottbírósági eljárást a nemzeti vagyonnal kapcsolatos ügyekben teljesen kizárják, ez egy vállalhatatlan dolog, ha nemzeti vagyonról van szó, abban az esetben magyar bíróság döntsön, a választottbíróság, az gyanús, az ne szóljon bele ezekbe az ügyekbe. Ehhez képest mind a paksi megállapodás és feltételezéseink szerint a megvalósítási megállapodás is viszont olyan kikötést tartalmaz vagy tartalmazhat - mert nem engedték, hogy megismerjük ezt a megállapodást -, ami választottbírósági eljárást köt ki. Itt olyan adatok - amiket önök most 15 évre titkosítanak - keletkeznek és jönnek létre, amelyek a vagyontörvény értelmében egyértelműen a nemzeti vagyon részét képezik. Ebben kötnek ki önök választottbírósági eljárást. Ezért feltételezésünk szerint, amennyiben szerepel ebben a megállapodásban vagy ezekben a megállapodásokban ez a kitétel - nem tudjuk, mert titkos -, akkor az felveti azt is, hogy a szerződésnek ezen rendelkezései semmisek. Tehát elfogadhatatlan, vállalhatatlan az, amit önök ezzel a beruházással művelnek, kizárják a nyilvánosságot, megszüntetik a közbeszerzést, és akkor felvetik, hogy vajon miért nem támogatják ezt az ellenzéki pártok vagy azok a különböző szervezetek, amelyek tiltakoznak a beruházás ellen, és csodálkoznak azon, hogy a társadalmi támogatottsága megszűnik ennek a projektnek, ami nélkül, azt gondolom, ezt megvalósítani nem lehet és nem szabad. Még egyszer szeretném kihangsúlyozni, hogy igen, élünk a gyanúperrel, hiszen rengeteg példa van, gondolok itt az Egyesült Államok kitiltási ügyére, gondolok a MET Zrt. offshore gázüzleteire vagy akár Simicska Lajos volt fideszes főoligarcha - ha lehet így nevezni - kijelentéseire. Ezek mind-mind arra utalnak, hogy gyanús, amit önök művelnek állami, európai uniós beruházásoknál, ha pláne még titkosítanak is mindent, akkor ez a beruházás is rendkívül gyanús. Három módosító indítványt terjesztünk be Heringes Anita képviselőtársammal a törvényjavaslathoz. Mind a három arról szól, hogy nyilvános legyen az eljárás, megismerhetők legyenek a beruházással kapcsolatos információk, szűnjön meg a titkolózás, és ha ez a beruházás egyáltalán megvalósul, transzparensen történjen meg. Önök lesöpörték az asztalról azt a javaslatunkat, hogy legyen egy eseti bizottság pártok, civilek részvételével, amely felügyeli ezt a beruházást, nem fogadták el. Kérem, a módosító javaslatainkat támogassák, és akkor talán nem kell attól tartaniuk, hogy a magyar emberek nemhogy többsége, hanem egész közössége nem fogja támogatni ezt a beruházást, ezt a fejlesztést. Köszönöm szépen a figyelmet. [[Heringes Anita tapsol.]]"
2,u2014-06-11-198,Opposition,MSZP-frakció,-0.9697265625,2014-06-11,0.008447558619081974,"Köszönöm, elnök úr, a házszabály adta lehetőséget. A normál hozzászólásomban igazából a szerződés néhány külpolitikai vonzatára szeretnék utalni. Tehát az ellenzéki oldalról felelősen gondolkodó képviselők, mi úgy gondoljuk, hogy az Orbán-kormány által ezzel a döntéssel, aminek része ez az előterjesztés is, tehát ez az Orbánék által választott út külpolitikai szempontból is különösen kockázatos. Súlyos hiba, hogy ezt az egészet csak a Fidesz és a holdudvara magánügyének tekintik önök is és a kormány is, és még egyfajta zavaros filozófiát is kitaláltak Orbán Viktor hirtelen jött oroszbarátságának alátámasztására. Persze, az Orbán-Putyin-paktum alapján már érthető, amit az egyik orosz hírportál írt, hogy ha van Oroszországnak igazi európai húgocskája, az éppenséggel Magyarország. Ezt ők őszintén írták, őszintén így látják. De nekünk meg azt kell látni, hogy aki a részvételünkkel elfogadott közös szabályokra, a sokcentrumú és hálózatos együttműködésre épülő Európai Unió helyett a centrum-periféria viszonyt megtestesítő kis ország-nagy pártfogó-kistestvér kapcsolatrendszerre épít, az eleve egy alárendelt szerepbe hozza, kényszeríti be az országot. Annál inkább furcsa ez, mert jelenleg nem vagyunk döntési kényszerben. Igazából, ezt már kifejtettem az első hozzászólásomban, döntési helyzetben sem vagyunk az atomerőmű-bővítés szakmai megalapozottságát illetően. Nemcsak mi, nemcsak a szakmai közélet, de az ország közvéleménye is elvárja önöktől, hogy ezt a szakmai megalapozást legalább pótolják, ne csak ilyen tohuvabohut adjanak elő a bővítés indokaként. Ahogy elmondtam, a jelenlegi blokkok 2032-2037-ig még működni tudnak, és így ezt a döntést, amit most önök előrehoztak, nem teljesítve a 2009-es közös parlamenti döntés feltételeit, hogy a szakmai előkészítést elvégezzék, igazából 2018-2019-ben kellene meghozni. Tehát van még egy 5-6 év, ami alatt a világon több helyen, például Törökországban az elmúlt évben helyeztek üzembe egy 600 megawatt villamos teljesítményű, negyedik generációs földhőerőművet. Olaszországban évtizedek óta működik egy 800 megawatt villamos teljesítményű földhőerőmű. Az izlandi példát nem hozom, mert az speciális és extrém. De ezt a geológusok tudják, hogy három hely van, ahol a földkéreg annyira vékony, mint Magyarország alatt, Izlandon és Kína egyes speciális területein. Tehát ezzel az adottsággal nem élni, hogy gyakorlatilag egy geotermikus adottságokkal kiválóan megáldott országban élünk, és az, utaltam már az amerikai palagázpéldára, ők a saját energiakészletüket használják ki, a mi saját belföldi energiakészletünk az a földhő, ami itt van alattunk, és nagy mennyiségben kitermelhető. A másik az, hogy önök úgy tekintenek erre a kölcsönre, mint amit az áram árába nem kell beszámítani. Van egy olyan forrás, amikor az alternatív energiaforrások kiépítésénél tényleg nem kell beleszámolni a beruházást az áram árába, mert azt az Unió a zöldenergia támogatásaként beruházási oldalról is megtámogatja. Tehát nem élni a földhőkitermelés lehetőségével Magyarországon, nem élni ezzel az innovációval, amihez az adottságaink rendkívül jók, az energia forrása határainkon belül van, és összességében ugyanolyan léptékű, mint ez az atomerőmű-bővítés, nem kihasználni a döntés meghozataláig rendelkezésünkre álló 5-6 évet, ezt mondjuk mi úgy, hogy a felelős gondolkodás hiánya. Mert amit önök most tudnak a 20 évvel későbbi prognózisról, meg amit látunk itt erről a nagyon kedvezőtlen pénzügyi feltételekről, mert ne tessék elhinni, ami a kormány-előterjesztésben van: ilyen állam által garantált hitelt fele ekkora kamatra lehet kapni. És sajnálom, hogy Csenger-Zalán képviselő úr bizonyos mértékig ellentmondásba keveredett az előtörlesztést illetően, mert példaként a 6 héttel előrehozott IMF-hitel zárótörlesztést mondta, amiről a szakma pontosan tudja, hogy egy kétszer akkora kamatra fölvett kötvénykibocsátás eredményeként állt rendelkezésre az a törlesztési dózis, amiből visszafizették. Tehát ez a tapasztalat, amit ön itt fölvázolt, nem vetíti előre azt a későbbre prognosztizált dolgot, hogy ha majd az orosz kamatnál olcsóbb egyösszegű lesz, akkor majd kiváltjuk. Miért kapnánk, amikor látják, hogy abban már ott pihen a mi megállapodásunk? Tehát ez egy kicsit sánta hitel; nem is sánta hitel, sánta érvelés. Tehát ezzel szakmailag azért komolyan nem szabad előjönni. Szeretnék még egy korábbi idézetet mondani az önök miniszterelnökétől. Nem olyan régen mondta, 2007 tájékán, amikor még úgy érvelt, ezt a nyilvánosság előtt mondta, tehát dokumentált idézet, hogy ""az orosz észjárás nem piaci alapú, hanem állami, politikai természetű észjárás, amelyben nem a verseny elfogadása, hanem a monopolhelyzetekre való törekvés a természetes"". Orbán Viktor akkor még speciális orosz felfogásnak minősítette azt, hogy az energiacégek a legerősebb függésben, állami tulajdonban legyenek. Orbán Viktor akkor még óvott attól, hogy Magyarország energiaellátása orosz függésbe kerüljön, ezt a Nabucco-konferencia és a Déli Áramlat összehasonlításaként mondta el. Most viszont, noha igaz az az állítás, amit mondanak, hogy az olajfelhasználás lecsengőben van néhány évtized múlva, a gázfelhasználás tendenciájában már most is csökken, tehát a korszerű, kombinált ciklusú gázerőművek árproblémák miatt nem működnek, az E.ON bezárta a debreceni erőművét, szünetelteti a gönyüi vadonatúj, 400 megawattos erőművének működtetését a gázárproblémák miatt, úgyhogy ebben önöknek igazuk van. [[18.50]] De a megoldás most nem egy nagyon drágán megvett atomerőmű, nem egy összességében 30 forint/kilowattóráért előállított villanyáramár a megoldás, hanem a magyar adottságokkal sokkal inkább adekvát, a földhőbányászatra épülő innováció. Abban egyetértek önnel, hogy a szél nem mindig fúj, és nem is túl szeles Magyarország; néhány terület van, de ott már megépítették a szélkerekeket. Az is igaz, hogy a napfényes órák száma Dél-Portugáliában másfélszer annyi, mint Magyarország legjobb röszkei területein, tehát ezek csak kiegészítő, addicionális energiaforrások lehetnek; ugyanígy a biomassza. De azt azért nem szabad elfelejteni, hogy például a helyi, a faluközösségeket kiszolgáló kis biomassza-erőművek a helybeli foglalkoztatás, a vidéki munkahely-lehetőség és így a megtartó képességnek egyik jelentős forrása lehet. De ilyen léptékben, amit a Paks II. energiában, villamos energiában jelent, a földhőbányászat felveszi a versenyt, és ha az erre vonatkozó - hogy mondjam - innovatív lépések pont most, a véleményünk szerint kicsit elhamarkodott paksi döntés miatt eltűnnek, abból biztosan kára lesz az országnak. Tehát abban igaza van Aradszki Andrásnak - most nem tudom, képviselőnek vagy államtitkárnak mondjam, itt képviselői minőségében szólt hozzá a KDNP részéről -, hogy 20 éves távlatban tényleg tízezer megawatt kapacitásnak a lecseréléséről van szó. Egy kicsit belebonyolódott ebbe, nem pont ezt mondta, de jó szándékkal ezt értem belőle. De ha ezt szakmailag elfogadjuk, akkor azt is tudnunk kell, hogy akármennyi, akár a mostani 2000 megawatt, meg a hozzáadódó 2500 megawatt, összességében 4000-4500 megawatt nukleáris kapacitás mellé még ott van a folyamatos felhasználású földhőerőműre vonatkozó igény, ami tényleg független minden külső hatástól. És azon túlmenően, hogy mondjuk, itt Budapest környékén ez megvalósítható, akkor a főváros távfűtése is geotermiával biztosítható, ami sokkal olcsóbb akár a gáznál, akár a biomasszánál; nem lehet versenyképes energiaforrást találni arra a földhőerőműre, amely villamos energiát és ötször annyi fűtési energiát termel. Úgyhogy erre azért szeretném felhasználni ezt a vitát, hogy miniszter úr, képviselő úr, aki ennek, ahogy látható, a szakpolitikai vonatkozásaival is foglalkozik - ahogy miniszter úr mondta, involválódik ebben a kérdésben, mert ez nagyon helyes, ha egy képviselő próbál érteni valamihez; ez szerintem inkább előny, mint hátrány -, hogy ne hanyagolják el, dolgozzák ki minél előbb a METÁR-t, a megújuló energia támogatási rendszert, és mielőbb kezdjék meg az uniós források felhasználását, mert nukleáris energiára nem lehet uniós forrást kapni, igazából még az összehasonlításként Aradszki András képviselő úr által említett EIB-hitelt sem lehet kapni, EBRD-hitelt meg végképp nem, tehát az Európai Unió bankjai nem finanszíroznak nukleáris beruházást, tehát ilyen értelemben érthető az orosz hitelmegállapodás. De ahhoz, hogy ez a fiaskó, ami a dolog megtérülését jelenti, valahogy nemzetgazdasági szinten később kompenzálható legyen, ahhoz mindenképpen jelentős megújuló erőművi kapacitásokat kell Magyarországnak kiépíteni, uniós támogatást felhasználva, és ehhez a léptékben legjobb összehasonlítható terület a földhőbányászat, a nagy mélységből, tehát 2500 métert meghaladó mélységből történő földhőbányászat, villamosenergia-termelési célra, amivel aztán majd az autóinkat is hajthatjuk, egy tározós erőmű építése, amivel a folyamatosan üzemelő geotermikus erőmű éjszaka termelt áramát meg a paksi nukleáris öt blokk éjszaka termelt áramát valamilyen módon, bizonyos veszteséggel, a jelenlegi szakmai tapasztalatok szerint mintegy 20-25 százalék veszteséggel, de azért be lehet tárolni, és akkor ez tényleg egy működő energiamixet jelenthet egy egyoldalú nukleáris függőséggel szemben. És ahhoz az áhított szemponthoz, hogy Magyarország energiafüggetlenségét, mondjuk, egy emberöltő távlatában azért legalább lássuk, ahhoz ezek a nukleáris energián túlmenő fejlesztések, alternatív erőművi fejlesztések hozzájárulnak. És noha azt mondták önök, hogy nem tartozik az energetikához az épületfelújítás, merthogy kevés villanyáramot használnak fűtésre, azért összességében, amit korszerűsítésre általában fordítunk, ez alatt nemcsak az épületszigetelést, hanem a berendezések korszerűsítését is értem, mert ha fölújítanak egy épületet, azon belül a világítóberendezéseket, tartós elektromos használati cikkeket is érdemes felújítani, akkor összességében már eredményezhet egy relatíve kedvezőbb villamosenergia-felhasználást. Ehhez a részéhez az energiaprogramnak kívánok sok sikert a Fidesz-képviselő uraknak is. Köszönöm, elnök úr, a lehetőséget."
2,u2018-10-02-37,Opposition,MSZP-frakció,-1.0,2018-10-02,0.014426667243242264,"Tisztelt Köztársasági Elnök Úr! Elnök Úr! Tisztelt Kormánypárti Képviselőtársaim! Furcsán kormányoznak önök. Önök előszeretettel hadakoznak a láthatatlan ellenséggel, miközben a Magyarországot fenyegető igazi veszélyek ellen nem túl sokat tesznek. Van, ami még rosszabb: szélesre tárják előttük az ajtót. Önök a menekülthelyzet kapcsán társadalmi, egészségügyi és gazdasági vészhelyzettel riogatnak, miközben semmit nem tesznek a valóban fenyegető klímaváltozás miatt várható társadalmi, egészségügyi és gazdasági vészhelyzet megelőzésére, illetve elhárítására.Önök már több mint nyolc éve irányítják az országot, de az Orbán-kormánynak még mindig nincs elfogadott klímapolitikája. Az első klímaváltozási stratégiát még a szocialista kormány nyújtotta be 2008-ban. Önök megpróbálkoztak egy újabb stratégia benyújtásával 2013-ban, majd azt gyorsan vissza is vonták. 2014 óta Magyarországnak nincs hatályos klímapolitikája. Nézzünk a naptárra: 2018-at írunk. 2018-ban tárgyalni a klímapolitika első teendőiről nagyjából olyan, mint ha egy égő ház közepén arról tanakodnánk, hogy egy vagy két pohár vízzel álljunk neki az oltásnak. Ráadásul van egy további rossz hírem. A klímaváltozás miatt várható veszélyeket nem lehet az önök által kedvelt módon, nemzetállami hatáskörben kezelni. A klímaváltozás ugyanis nem ismeri az országhatárokat, a globális felmelegedés nem áll meg Hegyeshalomnál. Ez azonban nem menti fel az önök kormányát a cselekvés alól, mert igaz ugyan, hogy Magyarország önmagában nem tudja megoldani a kontinens vagy a világ problémáit, de ha nem teszünk semmit, az mindenkire negatív hatással lehet. Elsősorban persze a magyar emberek számára jelent óriási rizikót az önök tétlensége. Ráadásul ebben az esetben az önök által oly sokszor hangoztatott nemzeti érdek egybeesik a nemzetközi érdekkel. Márpedig Magyarországnak az az érdeke, hogy innovatív, alacsony karbonintenzitású, magas termelékenységű gazdaságot építsen, minél előbb. Nézzük is, mik ezek a veszélyek, amelyek a klímaváltozás hatásai miatt hazánkban várhatók. A regionális klímamodellek alapján rossz világ jön Magyarországra. Az extrém forró napok száma hazánkban éves szinten már ma is eléri a két hetet. A század végére ez az időszak a duplájára nő, tehát unokáinknak csaknem egy hónapig kell majd szenvedniük a hőségtől. Mivel a társadalom elöregedőben van, és az idősek fokozottan érzékenyek a hőség pusztító hatására, ez azt jelenti, hogy 2050-ig az egyes régiókban a többlethalálozás elérheti akár a 166 százalékot. Igen, jól hallották: 166 százalékkal több ember fog a hőség miatt meghalni. Erre az egészségügy semmilyen szinten nincs felkészülve, sem infrastrukturális, sem pedig emberi erőforrás tekintetében. A mezőgazdasági termelés az aszály miatt fog visszaesni, a kontrollálhatatlanná tett kútfúrás miatt pedig addig ellocsoljuk az ország rétegvízkészletének nagy részét. A magasabb hőmérséklet miatt robbanásszerűen fognak elterjedni a klímaberendezések, ami óriási energiaigényt fog jelenteni. Talán már ebből is világosan látható, hogy Magyarországot a klímaváltozás veszélyei fokozatosan sújtják. Mindez természetesen társadalmi hatásokkal is jár. A hőség okozta többletkiadások nyomán megjelenik az energiaszegénységnek egy egészen új dimenziója: rengetegen lesznek, akik nem tudnak majd védekezni a meleg ellen. Eddig csak télen olvashattuk azt, hogy hányan fagytak meg a saját lakásukban, mert nem tudtak fűteni. Néhány évtized múlva a hőség miatti halálozásokkal lesznek tele a híradások, azoknak a neveivel, akik nem tudtak védekezni a forróság ellen. Több mint félmillió panellakás lakóit nagyon közvetlenül érinti ez a probléma. [[11.50]] De ha nem hisznek nekem, vegyék kezükbe a Magyar Tudomány szeptemberi tematikus számában megjelent tanulmányt, Málnási Tibortól, az Országos Közegészségügyi Intézet munkatársától és Bobvos Jánostól, az Emberi Erőforrások Minisztériumának osztályvezetőjétől. A tanulmány címe: A klímaváltozás egészségügyi hatásairól. Eléggé elkeserítő jövőkép rajzolódik ki előttünk. Ehhez képest mit tesznek önök, hogy ezeket a veszélyeket elkerüljék vagy legalábbis csökkentsék? Hát, nem túl sokat. Megszüntették a környezetvédelemmel foglalkozó minisztériumot. Már ez az egyik intézkedés is elárulja, hogy az Orbán-kormánynak egyáltalán nem fontos a jövő. Kormányzati szinten senki sem foglalkozik azzal, hogy az utánunk jövő generáció, a gyermekeink és az unokáink majd jól élnek-e, vagy szenvednek-e majd ebben az országban. De önök itt még nem álltak meg, mert nemcsak mulasztottak, hanem romboltak is. Számos akadályt gördítettek a megújuló energiaforrások kiaknázása elé. Leállították a szélerőművek építését, megadóztatták a napelemeket és a hőszivattyúkat. Rengeteg fát kiirtottak Budapesten és vidéken, felszámolva ezzel számos zöldterületet. A víztakarékos öntözési technológiák kiépítése helyett mindenkinek megengedték a kútfúrást, csökkentve ezzel a rétegvíz mennyiségét. Nyissák ki az ENSZ felé elküldött 2015-ös jelentésüket, amiben a 2014-ben kalkulált 52,5 millió tonna üvegházhatású gázok kibocsátásával szemben már 54,6 millió tonna kibocsátásánál tartunk, azaz 2 millió tonnával több üvegházhatású gázt bocsátottunk ki. Örömmel hallottam most a köztársasági elnöktől, hogy van remény arra, hogy számos város csatlakozik ehhez a programhoz, szeretnék erről majd bővebben is tudni. Vagy nézzük meg a megújuló energiaforrások részarányát az elektromos áramban! Magyarország a 2016-os adatok szerint a legrosszabb háromban szerepel Luxemburggal és Máltával együtt az Unión belül. Mindebből világosan látszik, hogy az Orbán-kormányt egyáltalán nem érdekli, hogy milyen lesz a jövő 30-40 év múlva Magyarországon. Önöket csak az érdekli, hogy minél több pénzt harácsolhassanak össze saját maguknak és rokonaiknak. Ezért korlátozzák a megújuló energiaforrások használatát. Mert önöknek fontosabb, hogy az orosz barátaik atomerőművet építsenek, ami nemcsak környezetromboló és veszélyes, de kétszer olyan drága módon termeli az áramot, mint a korszerű, környezetbarát technológiák. Önök pedig addig ügyeskedtek, míg az Európai Unió által adott energiahatékonysági támogatást sem a magyar családok kapták, hanem a közintézmények és a TEK. Mert önöknek fontosabb, hogy energiafüggőségben tartsák a magyar családokat, akik sok esetben a rosszul szigetelt, korszerűtlen nyílászárójú lakásaikkal az utcát fűtik. A legtöbb ember nem is tudja, hogy az Európai Unió által támogatott energiahatékonysági beruházások révén legalább 30-40 százalékkal kevesebb mehetne rezsire, a szomszédos Ausztriáról nem is beszélve, ahol másfélszer kevesebbe kerül a rezsi. Ez természetesen kormányoktól független, állandó és valódi rezsicsökkentés lenne a magyar családoknak, amit senki nem tudna visszavenni. De önök inkább támogatják a környezetromboló pazarlást, csak hogy négyévente pár forintos látszat-díjcsökkentéssel politikai haszonra tehessenek szert. Mondjuk ki nyíltan, önök, a Fidesz és a KDNP tudatosan feláldozzák Magyarország következő generációit a klímaváltozás káros hatásainak, csak hogy a jelenben még több pénzt tehessenek zsebre, és minél tovább maradhassanak hatalmon. Ennek megfelelően az önök által összeállított nemzeti éghajlat-stratégia semmilyen komoly erőfeszítést nem tartalmaz. Ez az iromány kizárólag az Európai Unió forrásaival és a globális innovációból beszivárgó lehetőségekkel számol. Semmilyen szigorú feltételt nem szab sem az ipar, sem a mezőgazdaság, sem a szállítmányozás felé, ami csökkentené az üvegházhatású gázok kibocsátását. Mi, magyar szocialisták ennél sokkal felelősségteljesebben gondolkodunk. [[Felzúdulás a kormánypártok soraiban.]] Ezért javaslunk bevezetni az Európai Szocialisták javaslatának mintájára egy strukturális éghajlat-átrendeződési alapot, amely kiemelt támogatást biztosítana azon régiók számára, amelyeket hátrányosabban súlyt a klímaváltozás. Remélem, hogy ezt a javaslatot meghallgatták. Támogatunk minden olyan innovációt, amely csökkenti hazánkban a klímaváltozás hatásait, és felvértezi hazánkat a várható negatív következményekkel szemben. Magyarországnak szüksége van innovációra, hogy gazdaságát minél könnyebben és gyorsabban energetikailag korszerűsítse. Ez az innováció nem feltétlen csak technikai jellegű, hiszen fontos lenne egy új, innovatív szemléletű generáció kinevelése is a mezőgazdaságban, az erdőgazdálkodásban, az építőiparban, a vízgazdálkodásban és így tovább. A legnagyobb fegyverünk a várható jövőbeni hőséggel szemben a kiművelt magyar emberfők sokasága. Jelenleg azonban önök inkább elüldözik a tehetséges és igyekvő fiataljainkat. Most persze bizonyára sokan azt gondolják önök közül, beszéljünk, amit csak akarunk. Az önök családja már olyan gazdag, hogy a várható bajokból nem éreznek meg semmit. Tisztelt kormánypárti Képviselőtársaim! Van egy rossz hírem: nincs az az összeharácsolt pénz, ami megvédené az önök gyermekeit és unokáit a várható klímakatasztrófától. Persze, elmehetnek az országból, benzinfaló 20 milliós BMW-vel vagy akár 17 milliárdos magánrepülőn, de a Földet nem hagyhatják el. Higgyék el, sokkal könnyebb most gondolkozva cselekedni, mint pár évtized múlva harcolni egy pohár vízért! Köszönöm, hogy meghallgattak. [[Dr. Rétvári Bence: Hol az MSZP? Dr. Fónagy János: Most kellene az MSZP-nek tapsolni, de fájdalom, nincsenek itt!]]"
2,u2020-04-20-259,OTHER,Mi Hazánk,0.71044921875,2020-04-20,0.3647516965866089,"Köszönöm szépen. Tisztelt Elnök Úr! Kedves Képviselőtársak! 2009-ben az ENSZ a Föld napjává nyilvánította április 22-ét. Az elmúlt tizenegy évben számos politikai párt, számos civil szervezet és több ezer környezetvédelmi aktivista is próbálta felhívni a figyelmet a környezetünkre, természetünk megóvására, illetve a fenntartható fejlődés fontosságára, itt nálunk, Magyarországon is. [[19.10]] A Mi Hazánk Mozgalom egy olyan nemzeti radikális zöldpártnak vallja magát, amely szerint a hazaszeretet és a természetünk, környezetünk védelme elválaszthatatlan egymástól. Jómagam pedig mint a Mi Hazánk Mozgalom állatvédelmi és környezetvédelmi politikusa úgy gondolom, hogy ebben a nagyon súlyos helyzetben, a Föld napja alkalmából történő felszólalásomban sajnos ki kell térni arra a szörnyű járványra, amely megbénítja jelenleg az egész világot is. Nagyon sokféle elmélet terjeng ma a közösségi médiákban, vagy akár a világsajtóban is, sokan gondolják, hogy bizonyos háttérhatalmak voltak, akik elterjesztették ezt a szörnyű vírust. Vannak olyanok is, akik egy titkos laboratóriumból kiszökött vírusnak próbálják beállítani a koronavírust. Viszont én leginkább azoknak a biológusoknak, egészségügyi kutatóknak és szakembereknek a véleményét tudom elfogadni és a magamévá tenni, akik úgy nyilatkoznak, hogy Kínában, Hupej tartományából, a vuhani központból, a vuhani településrészből szabadult ki a koronavírus-járvány. Ezt, mint ahogy állítják ezek a szakemberek, denevérek terjesztik, denevérekben található meg ez a vírus mint elsődleges hordozó, és a különféle veszélyes, vadon élő állatok elfogyasztásával, elsősorban a tobzoska elfogyasztásával terjedt át az emberi szervezetre. Azt gondolom, hogy az utóbbi időszakban olyan sokkoló videók és sokkoló képfelvételek járták be a világsajtót, amely alapján mindenki értesülni tudott arról, hogy elsődlegesen Kínában és sajnos nagyon sok ázsiai országban fogyasztják különféle gasztronómiai hagyományokra hivatkozva vadon élő állatok különféle szerveit és húsát. Sajnos itt ki kell térni arra, hogy megdöbbentő módon bizonyos kínai tartományokban és ázsiai országokban teljességgel elfogadott a nálunk házi kedvencekként tartott kutyák és macskák elfogyasztása is. Ezeken az úgynevezett nedves piacokon százezerszámra ölik le a mai napig a kutyákat, a macskákat, különféle vadállatok nyers húsait, feldolgozott húsait szolgálják fel, kínálják eladásra. Itt a tobzoskától a denevéreken, a patkányokon keresztül, azt gondolom, mindenféle állat megfordul. Természetesen azt gondolom, hogy nemcsak európai emberként, nemcsak állatvédőként, hanem a fejlett világhoz tartozó állampolgárként mindenkinek tiltakoznia kell és el kell ítélnie az ilyenfajta tevékenységét. Annál is inkább, hiszen tudjuk, hogy nem a jelenlegi koronavírus-járvány az első olyan járvány, amely veszélyezteti az emberiséget. Itt szeretnék mindenkit emlékeztetni arra, hogy 2002 és 2004 között volt egy olyan SARS-vírusjárvány, amely lokalizálódott Kínában, illetve az ázsiai országokban, de ez is több mint tízezer megbetegedést okozott és közel ezer halálos áldozattal járt. A jelenlegi koronavírus-járványnak viszont már több mint két és félmillió regisztrált megbetegedést köszönhetünk, és sajnos elmondhatjuk azt is, hogy a halálos áldozatok száma a mai nappal, ha jól tudom, a 170 ezer főt átlépte. A különféle biológusok, a makrobiológusok jelzik, hogy abban az esetben, ha nem sikerül megállítani az ázsiai országokban a megdöbbentő vadételek fogyasztását, a kutyahúsevést, a macskahúsevést, akkor bármikor kirobbanhat majd egy harmadik ilyen járvány is. Éppen ezért a Mi Hazánk Mozgalom tiszteletteljesen azzal a kéréssel fordul a magyar kormányhoz, hogy minden olyan nemzetközi porondon, minden olyan nemzetközi fórumon, akár az Európai Unióban, akár az ENSZ különféle szervezeteiben, ahol nemzetközileg nyilvánosságot tudunk elérni, tiltakozzon Kínával és az ázsiai országokkal szemben, követelje a kutyahús és a macskahús azonnali betiltását, mindemellett követelje azt, hogy a különféle wildlife marketeknek nevezett, vadállatokat árusító piacokat azonnal tiltsák be, követeljék a nedves piacok felülvizsgálatát, és Vuhanba engedjék be a nemzetközi kutatócsoportokat. Köszönöm szépen a lehetőséget, elnök úr. [[Potocskáné Kőrösi Anita tapsol.]]"
2,u2015-09-22-74,OTHER,JOBBIK-frakció,0.59619140625,2015-09-22,0.015025651082396507,"Köszönöm szépen, elnök úr. Tisztelt Képviselőtársaim! A Jobbik Magyarországért Mozgalom frakciójának a kezdetektől az az álláspontja, hogy az olyan stratégiai szektor, mint az energia- vagy közműszolgáltatás, állami kezekben van a legjobb helyen. Ez a fogyasztók biztonsága és az ellátásbiztonság érdekében is így van. Már a 2010-es programunkban is szerepelt ennek a stratégiai ágazatnak az állami tulajdonba történő visszavétele. Ezért támogattuk a korábbiakban is itt a parlament előtt mindazokat a törvényjavaslatokat, amelyek ezt a célt szolgálták a jelenlegi kormányzat részéről. S talán nem árulok el nagy titkot azzal, hogy nem gördítünk akadályt az egyetemes szolgáltatói engedélyek visszaadása, illetve átadása során történő hatósági engedély átruházásához szükséges törvénymódosító javaslat esetében sem. Az Első Nemzeti Közműszolgáltatóval kapcsolatban természetesen vannak aggályaink, amiket már itt számtalan alkalommal mindenféle formában elmondtunk és a jövőben is el fogunk mondani, azonban az alapfelállás, az, hogy a magyar fogyasztók megfelelő áron, megfelelő biztonsággal és megfelelő minőségben jussanak hozzá akár a villamos áramhoz, akár a földgázhoz, természetesen a Jobbik Magyarországért Mozgalomnak is ugyanúgy érdeke volna. Sajnos, ez jelen pillanatban nem teljesül minden esetben, hiszen jó néhány fogyasztóvédelmi probléma lát napvilágot a szolgáltatásokkal kapcsolatban. Csak remélni tudjuk, hogy a Nemzeti Közműszolgáltató, az állami tulajdonú szolgáltató majd ezeket a problémákat orvosolni fogja tudni. [[12.30]] Ami a konkrét törvényjavaslattal kapcsolatban kifogásunk volna, az egyik inkább egy technikai jellegű, hiszen a villamosenergia-törvény 168. § (4) bekezdése kiegészül egy j) ponttal, ahol a 91/A. §-ra hivatkozik a jogalkotó, azonban 91/A. § nem létezik sem a most hatályban levő törvényben, sem a módosításban. Ezért szeretném kérni a kormány képviselőit, illetve az előterjesztőt, hogy nézzék át, egészen konkrétan mely joghelyre kívánnak itt hivatkozni, és eszerint módosítsák a jogszabályt. A másik pedig egy sokkal konkrétabb fogyasztóvédelmi kérdés. Ugye, azt mondja ki az előterjesztés, hogy az átadás-átvételt megelőző két hónapban, illetve az azt követő hat hónapban a Fogyasztóvédelmi Hatóság nem szabhat ki bírságot, illetve kötbérfizetési kötelezettség sem terheli az engedélyest, amennyiben az engedélyesek határidőket nem teljesítenek vagy a szolgáltatás minőségének színvonalával kapcsolatos problémák merülnek fel.Most nyilvánvaló, hogy egy átadás-átvétel esetén szükség van valamilyen mértékű átállási időre, azt azonban nem tartjuk indokoltnak, hogy ez hat hónapban, illetve az átadás-átvételt megelőző két hónapban legyen megállapítva. A két hónap még úgy nagyjából rendben van, de az átadás-átvételt követő hat hónap számunkra egy kicsit hosszú időszaknak tűnik, hogy ilyen hosszú időszak alatt ne legyen kiszabható bírság a Fogyasztóvédelmi Hatóság részéről. Nyilván a fogyasztók vagy éppen a szolgáltatásra jogosultak érdekeinek figyelembevételével kell hogy megállapítva legyen egy ilyen határidő.Úgyhogy összességében azt tudjuk elmondani, hogy a fennálló új helyzetnek köszönhetően, tehát hogy egyetemes szolgáltatók vonulnak ki a magyar piacról, ahogy ezt a közelmúltban is láttuk, meg a közeljövőben is látni fogjuk, illetve adják át az egyetemes szolgáltatást a Nemzeti Közműszolgáltatónak, szükségessé teszi azt valóban, hogy egy eddig hiányos területet a villamosenergia-törvényben is szabályozzon a jogalkotó; mégpedig az engedély visszaadásának körülményeit, az ezt szabályozó hatósági eljárást, azokat az időtartamokat és hatósági határidőket, amelyeket alapvetően az eljárási törvény, a közigazgatási eljárási törvény nem vagy másként szabályoz, illetve ahol attól eltérő szabályozás szükséges.Az valóban egy másik kérdés - és itt az előttem lévő felszólalók kicsit túlnyúltak vagy túlterjeszkedtek az előttünk fekvő, szövegszerű módosító indítványon -, hogy az állam hogyan tudja ezeket az akár szolgáltatói, közműszolgáltatói, egyetemes szolgáltatói feladatait, akár más, a közműszolgáltatással, energiaszolgáltatással kapcsolatos feladatait ellátni, el tudja-e látni a lakosságot megfelelően akár földgázzal, akár villamos energiával. Itt most csak utalnék arra, hogy a nem kis pénzért visszavett állami tulajdonú gáztárolók töltöttsége milyen szinten van. Ugye, a sajtóban a napokban látott napvilágot ezzel kapcsolatban egy elemzés, ami azt mondja ki, hogy rendkívül alacsony a töltöttségi szintje ezeknek a gáztározóknak, így a fűtési szezon kezdete előtt egy hónappal körülbelül ez nem túl megnyugtató. Tehát ha már vannak ezek a gáztározóink, akkor nyilvánvalóan célszerű volna azokban olyan mértékben gázt tárolni, ami a hazai ellátásbiztonságot ezekben az egyébként rendkívül bizonytalan nemzetközi helyzetekben, időkben is lehetővé teszi. Ugye, azt sem tudjuk, hogy az Ukrajnában zajló konfliktus mikor újul ki újra, vagy Oroszország és Ukrajna között a viszony mikor mérgesedik el annyira, hogy ismét sor kerülhet esetleg a földgázvezetékek elzárására vagy a továbbított földgáz mennyiségének csökkentésére. Magyarországnak tehát mindenképpen biztosítania kell a földgázellátását. Még egyszer mondom ezt kitérőként, hiszen a villamosenergia-törvény módosításáról van szó, de nem szabad figyelmen kívül hagyni, hiszen mind villamos energia, mind földgáz tekintetében most már a Nemzeti Közműszolgáltató látja el, földgáz tekintetében most már szinte teljesen az egyetemes szolgáltatói feladatokat. Úgyhogy amellett tehát, hogy támogatjuk a törvényjavaslatot, felhívjuk a kormány figyelmét ezekre az orvosolandó hibákra vagy a törvényjavaslat szövegében, akár a kormányzat programjában, elvi cselekedeteiben lévő hiányosságokra, és kérjük, hogy ezeket vegyék figyelembe, hogy Magyarországon a magyar fogyasztók továbbra is biztonságosan, megfelelő áron és megfelelő minőségben juthassanak hozzá a villamos áramhoz, illetve földgázhoz. Az már csak a hab a tortán, vagy a közeljövő igen fontos kérdése, hogy a rezsicsökkentésre is kitérjek egy mondat erejéig, hogy mennyire lesz az tartható a közeljövőben, illetve az Európai Unió harmadik energiacsomagjával mennyire összeegyeztethető a hatóságilag szabályozott árazás, akár a villamos áram tekintetében. Hiszen ugye, az Unió folyamatosan dolgozik azon, hogy ezt a rezsicsökkentésnek nevezett hatósági árszabályozást Magyarország esetében is ellehetetlenítse, illetve az uniós jogrend alapján kivezesse a tagállamok rendelkezései közül. Ebben az esetben nyilvánvalóan felmerül a kérdés, hogyan fogja tudni biztosítani azokat az olcsó, alacsony villamosenergia- és földgázárakat a kormány, amelyeket most, jelen pillanatban a rezsicsökkentés segítségével mesterségesen tudnak lehetővé tenni, illetve piaci árakon fogja-e tudni ezeket a feltételeket biztosítani, versenykörülmények között. Illetve az a nyomott hatósági ár nem okoz-e olyan maradandó károkat akár a közműhálózat állapotában, itt a karbantartások elmaradásáról beszélek, vagy akár más egyéb formában, ami a későbbiekben kihatással lesz ezekre a szolgáltatásokra? Sok kérdés felmerül tehát a közműszolgáltatások, az egyetemes szolgáltatás kapcsán, én most ennyit szerettem volna elmondani, illetve később még a vitában, amennyiben egyáltalán sor kerül vitára a vezérszónoki kör után, majd kitérek egyéb részletekre is. Köszönöm. [[Szórványos taps a Jobbik soraiban.]]"
2,u2017-11-27-107,OTHER,LMP-frakció,0.521484375,2017-11-27,0.22917723655700684,"Köszönöm, elnök úr. Tisztelt Államtitkár Úr! Az ivóvízhez való jog az élethez és az emberi méltósághoz való joghoz kapcsolódik. 2010-ben a víz világnapján az Európai Unió megerősítette, hogy valamennyi államnak kötelessége a biztonságos ivóvízhez való hozzáférés biztosítása, amely víznek rendelkezésre kell állnia, továbbá fizikailag elérhetőnek, megfizethetőnek és elfogadhatónak kell lennie. Magyarország e téren hosszú évtizedekig élenjáró volt, és az állampolgárok ehhez való jogát az Alaptörvény is elismeri, mégis, mintha az utóbbi években az egészségesivóvíz-szolgáltatásban bizonytalanságok és új keletű problémák mutatkoznának, dacára a hangzatos, bár a végrehajtást tekintve folyamatosan halasztott programoknak és a jelentős EU-források bevonásának. Magyarország az emberi fogyasztásra szánt víz minőségéről szóló 98/83/EK irányelv alapján korábban országos ivóvízminőség-javító programot indított. Azóta sok év telt el, a határidők lejártak. A Fidesz immár harmadik ciklusban is felelőse az előrehaladásnak, de az eredetileg kitűzött célt mégsem érték el, a megvalósítás számos sebből vérzik, miközben már tovább kellene haladni az infrastruktúra halaszthatatlan rekonstrukciós feladata irányába. Még ahol nagy nehezen be is fejezték a sok milliárdos korszerűsítéseket, ott sem mindig zajlik minden tökéletesen, gondok vannak az új vízminőség körül akár technológiai, akár biológiai szempontból - Szeged, Hortobágy, Makó, Szentes vagy akár Baja és környéke. Az NFM tájékoztatása szerint is az ivóvízminőség-javító projektek kapcsán országosan 32 projektnél összesen 46 esetben állapítottak meg szabálytalanságot. Önkormányzati és víziközmű-szakemberek panaszkodnak a megvalósítás, a tenderek, alkalmazott technológiák, a közbeszerzésben kiválasztott cégek és a műszaki átvétel és ellenőrzés nemmegfelelőségéről. A lakosság pedig arról, hogy a fejlesztések végére nem színes, szagos, zavaros, élvezhetetlen vízre vágytak, de azt kapták, és sok helyen a megfelelő szolgáltatás helyett zacskós, lajtos vízzel kell beérniük. Kérdésem: hogyan folyik és hol áll az EU-források által támogatott ivóvízminőség-javító beruházások végrehajtása és ellenőrzése, a hibákat elkövetők számonkérése? Ki és miből fedezi a szükséges korrekciót, pótlólagos fejlesztések költségeit? Megállapították-e bármely kivitelező felelősségét? Mi a következménye a szabálytalanságoknak? Az EU az ivóvízminőség-javítás támogatásának feltételéül szabta, hogy a kiépített rendszerek 30 éves élettartama alatt a díjak fedezzék a szükséges pótlásokat, fenntartható legyen a rendszer. Ezt a lehetőséget azonban a díjképzés jelenlegi szabályozása és a működtetők gyakori kényszerhelyzete veszélyezteti. Ezzel a feladattal mi lesz? Várom államtitkár úr válaszát."
2,u2022-06-14-1,OTHER,LMP-frakció,-0.98974609375,2022-06-14,0.6400227546691895,"Köszönöm a szót, elnök úr. Tisztelt Ház! Jelenleg egy súlyos energiaválság közepén vagyunk, ezzel kapcsolatban nincs is vitánk a kormánnyal. Azzal kapcsolatban ugyan már nagyon is van, hogy hogyan kezeli a kormány ezt az energiaválságot, ami a hatósági ár és a függés fenntartása a kormány részéről. Itt a szénhidrogénfüggésről beszélek, vagyis továbbra sem akarnak leválni a fosszilis energiahordozókról. Ez az irány nem fenntartható, mert ami drága, ami környezetszennyező, ami súlyos biztonságpolitikai kockázatokat okoz, és ami függésbe hozza Magyarországot Kelettől és Nyugattól egyaránt, arra nem lehetne alapozni Magyarország hosszú távú energiaellátását. De az a rendszer, amit a Fidesz fenntart, nem is igazságos. Egy olyan rendszer soha nem lehet igazságos, ami a gazdagokat, az elitet is támogatja, márpedig az a rendszer a benzinárstoppal vagy a rezsicsökkentéssel, hogy a gazdagok teli tudják tankolni a terepjáróikat, vagy fel tudják fűteni a medencéiket a luxusvillában, az nem igazságos. Az elit támogatását el kéne venni, és oda kéne adni azoknak, akiknek igazán szüksége van rá, mondjuk, a rezsicsökkentés mellé vissza lehetne építeni a lakásfenntartási támogatást vagy az adósságkezelési szolgáltatást a szociális törvényben. Ezt az energiaválságot, aminek a kellős közepén vagyunk, nem lehet csak rövid távú eszközökkel kezelni. A hosszú távú megoldás az a megoldás, ami megszabadul a szénhidrogénektől, a kőolajtól, a gáztól vagy éppen a széntől, hiszen pontosan lehet tudni, hogy ezek az energiahordozók drágulnak, és a jövőben is drágulni fognak. Pontosan lehet tudni, hogy mennyire, de mennyire környezetszennyezők, rombolják az életminőségünket, egészségünket, gondoljunk csak arra, hogy éves szinten Magyarországon 10-15 ezer ember veszíti el az életét olyan betegség miatt, amit a légszennyezés okoz. Tisztelt Ház! Azok az országok lehetnek sikeresek, és azok védik meg az állampolgáraikat, akik hosszú távú megoldásokat keresnek. A hosszú távú megoldás egyértelműen az, amikor saját magunk állítjuk elő azt az energiát, amit elfogyasztunk, a megtermelt energiát pedig hatékonyan használjuk fel. Azok az országok sikeresek, és azok védik meg az állampolgáraikat, akik a megújuló energiában látják a jövőt. Ebből a szempontból Magyarország nagyon rosszul áll. Nálunk a megújulók részaránya csupán 14 százalékos. Ez messze elmarad az Európai Unió átlagától, és akkor olyan országokról, mint Dánia vagy Finnország, még nem is beszéltünk. Ebben a helyzetben az LMP-nek három aktuális, konkrét javaslata van, ami egy fenntartható, zöld jövő felé, ha úgy tetszik, a XXI. század felé mutat. Az első javaslatunk, hogy oldják fel a szélerőművek telepítésére vonatkozó tilalmat. Teljesen abszurd az, hogy egy energiaválság kellős közepén Magyarországon nem lehet újonnan üzembe állítani szélerőműveket. Érdekes módon a környező országokban ez működik, Ausztriában működik, Szerbiában működik. Talán azt gondolják, hogy Magyarországon nem fúj a szél? A második javaslatunk, hogy indítsanak mielőbb országos épületszigetelési programot. Már éves szinten 300 milliárd forintból százezer lakás, épület leszigetelését lehetne megvalósítani. Ez a valódi rezsicsökkentés, és ez egy olyan zöldmegoldás, környezetbarát megoldás, ami több tízezer munkahelyet tudna teremteni, hiszen a kis- és középvállalkozások számára jelentene folyamatos megbízási lehetőséget. A harmadik javaslatunk pedig a klímabérlet bevezetése. Meg kéne szabadulni az autóslobbi nyomásától, és azt is szeretném jelezni, hogy az olcsó benzin időszaka, korszaka lejárt. Ezt nyilván nagyon jól tudják. Benzinárstoppal csak ideig-óráig lehet elfedni ezt a problémát. A valódi megoldás egy XXI. századi zöld, fenntartható közösségi közlekedés támogatása, aminek fontos lépése a klímabérlet bevezetése. Nagyon örülök, hogy megérkezett Fürjes Balázs államtitkár úr, aki tett egy pozitív ígéretet erre vonatkozóan. Kíváncsian várjuk, mikor teljesül ez az ígéret a klímabérlet bevezetésével kapcsolatban, ami azt jelentené, hogy havi szinten néhány ezer forintból lehetne utazni Magyarországon a MÁV, a Volán vagy a BKV különböző járművein. Nagyon egyszerű a helyzet. Mi ezeket a javaslatokat kidolgoztuk, benyújtjuk. Ha a kormány ezeket támogatja, akkor legalább három lépést tehetünk egy zöld, fenntartható jövő irányába. Ha nem támogatja, akkor ismét bebizonyosodik, hogy Magyarországon a zöldpolitika ellentéte a Fidesz-KDNP. Köszönöm szépen."
2,u2020-11-19-118,OTHER,LMP-frakció,-0.99853515625,2020-11-19,0.12985675036907196,"Köszönöm, elnök úr. Csak egy gyors viszonválasz Bánki Erik képviselő úrnak, illetve némileg Nacsa képviselő úrnak is. Önök azért adták pályázat nélkül az oroszoknak ezt a projektet, vagy arra hivatkoztak, hogy egyedül az oroszok képesek a paksi bővítés projektjét megvalósítani. Majd kiderült, hogy az oroszok nem voltak erre felkészülve, és súlyos késlekedéseket szenvedett a projekt, mert az oroszok egyszerűen nem tudtak mit kezdeni ezzel a feladattal, késlekedtek.2018-ban, amikor Süli miniszter meghallgatása volt, akkor én kérdeztem, hogy mikor kerül beadásra a teljes tervezési dokumentáció, azt mondta akkor, hogy fogalma sincs, illetve még azt mondta, hogy az oroszok most tanulmányozzák a hazai műszaki környezetet. Idén be lett adva sok év késéssel ez a hatalmas nagy dokumentáció. Kérdésem az Bánki Erik képviselő úrhoz ha Szakács képviselő úr engedi, hogy figyeljen , hogy érvényesíte a kormány kötbért a Roszatom felé, az oroszok felé érvényesítünke kötbérigényt; óriási, sok ezer milliárdos projektről van szó, mennyibe fog kerülni az oroszoknak ez a késlekedés? Nagyon érdekes egyébként, hogy ilyenkor az Európai Bizottságra hivatkoznak. Mindig ilyen úgynevezett szabadságharcot folytatnak az Európai Bizottság, az Európai Unió ellen, de ilyenkor, amikor pedig ki tudnak egyezni, mondjuk, ilyen csereüzletek, meg nem tudom, milyen egyéb megfejtések kapcsán, akkor pedig az Európai Bizottság hivatkozási alap önöknek, hogy bezzeg, az Európai Bizottság hozzájárult. Én elhiszem, csak én akkor sem értek egyet a paksi bővítéssel, és azzal nem értek egyet, hogy a paksi bővítés megfelelne a magyar nemzeti érdekeknek. Nem felel meg. Ön megerősíti, hogy Pécs és Baranya, az ott élő emberek döntése vagy jóváhagyása nélkül nem lesz atomtemető. Megegyezhetünk abban is, hogy döntés már született, a kutatómunkák folynak. Ehhez több évtizedre van szükség. Önök hány milliárd forintot és hány évtizedet akarnak még várni ezzel a kérdéssel? És ki fog felelni az addig elköltött milliárdokért, annak az elköltéséért? Ki fogja ezért vállalni a felelősséget, amikor önök pontosan tudják, hogy Pécs ezt nem akarja, Pécs megyei jogú város kimondta, hogy ezt nem akarja. Miért várnak még évtizedeket, miért költenek el újabb milliárdokat, és miért veszik el az időt attól, hogy egy életképes projektet most el lehessen indítani egy újratervezéssel? Köszönöm szépen."
2,u2017-04-20-69,OTHER,LMP-frakció,-1.0,2017-04-20,0.038395386189222336,"Köszönöm a szót, elnök úr. Tisztelt Ház! Tisztelt Képviselőtársaim! A Budapest-Belgrád vasútvonal újjáépítési beruházása a paksi bővítés mellett az évszázad legrosszabb, legráfizetésesebb magyar beruházása lesz nagyon nagy valószínűséggel. Ez az egész projekt az elejétől elhibázott, és tragikusan drága, káros az országnak. A Budapest-Belgrád vasútvonal nem magyar, hanem kínai érdekeket szolgál. Önök tegnap a civileket azzal vádolták, hogy idegen érdekeket szolgálnak, de önök azok, akik ezt teszik: a magyar adófizetők pénzéből a kínai kereskedelem erősítése érdekében egy rettentően drága vasútvonalat építenek. Ennek a projektnek az előkészítése nélkülöz mindenféle előzetes szakmai felmérést, kutatást, egyeztetést, gazdaságossági számítást. Ráadásul ez a terv az egyébként kudarcba fulladt, úgynevezett keleti nyitás programja jegyében született. Elsőre biztos jó ötletnek tűnt, hogy építünk a kínaiaknak egy jó vasútvonalat, és cserébe mi leszünk az Unióban a kínai áruk kapuja, ennek minden hasznával. Csak éppen a reális háttértervek hiányoztak, hogy ez pontosan milyen körülmények között és milyen feltételekkel éri meg Magyarországnak. Elég volt Orbán Viktor megérzése, elég volt a gazdaságilag teljesen megalapozatlan politikai akarat. Aztán kiderült, hogy a kínaiakat a mi érdekeink egyáltalán nem érdeklik, viszont kegyetlenül kihasználják, hogy a kormány teljesen a keleti nyitás lázában ég. A kínaiak nagyon okosan - mert találtak egy jó bolondot - kifizettetik velünk az óriásberuházás teljes költségét, ami a kamatokkal együtt akár a 700 milliárd forintot is elérheti, sőt elvárják, hogy azt a kínai cégek építsék, és kínai mozdonyok és kocsik szállítsanak rajta. Garanciát viszont nem vállalnak a szállítási mennyiségre. Ez utóbbi azt jelenti, hogy semmi sem biztosítja, hogy Magyarország számára akár a folyó költségeket is fedezze a rendszer működése, nem beszélve a beruházás megtérüléséről. Amikor a tárgyalásokon kiderült, hogy nincs garancia, a magyar félnek fel kellett volna állnia és visszakoznia kellett volna. Azonban hagyta magát csőbe húzni, holott legkésőbb abban a pillanatban kellett volna felállni az asztaltól. De hát ilyen a szakmailag megalapozatlan, csak a rövid távú politika és a pillanatnyi érdekek által vezérelt, egyszemélyi döntés - a hibákat sokkal nehezebb korrigálni. A magunk részéről nem hiszünk abban, hogy egy üzlet csak az egyik félnek lehet jó. Léteznek kölcsönösen előnyös megállapodások, rendszerek. Ez a projekt azonban nem ilyen. Ez így egészen világosan csak és egyedül kínai geostratégiai érdekeket szolgál. Tudjuk, hogy Pekingnek égető szüksége van egy nagyobb referenciamunkára az Európai Unión belül, és az Új Selyemút-projekt keretében ezen a balkáni útvonalon hatolhatnának be Európába. Ezért is indult kötelezettségszegési eljárás Brüsszelben a projekt ellen. Az EU is védi a piacát - teljesen jogosan - az államilag agyontámogatott kínai dömping ellen. Ha a kínai terv sikerülne, akkor a kínai cégek letarolnák az európai építőipart, ami Magyarországot is súlyosan érintené. Ezért is érthetetlen a magyar viselkedés. Mintha azt remélnénk, hogy mindenki másnak káros lesz, de majd mi hasznot húzunk belőle. Csak az nem látszik, hogy hogyan. Beszéljünk egy kicsit a költségekről és a megtérülésről! A projekt pusztán pénzügyi szempontból is egy tragédia. A beruházás költsége mintegy 550 milliárd forint, ami a kamatokkal együtt akár 700 milliárdra is felmehet. Ezt teljes egészében a magyar adófizetők állják, hiszen a kínai fél csak kölcsönad. Így a vonal kilométerenként 4,3 milliárd forintba kerülhet, ami brutálisan sok. Az egészen pontos számokat persze nem tudjuk, hiszen a megvalósíthatósági tanulmányt tíz évre titkosították, de ennél az összegnél biztosan csak több lehet. [[13.00]] Ráadásul a hitel 20 éves futamidejű lesz, 5 év türelmi idővel, és hangsúlyozni szeretném: piaci kamattal. Számítások szerint a becsült szállítási mennyiségekkel, amire semmi garancia nincs, a projekt megtérülésére 2400 év jön ki. Csillagászati a vasútvonal felújításának becsült költsége is. Egy sík vidéken, majdnem teljesen egyenesen futó, 160 kilométeres szakaszról van szó, kilométerenként fajlagosan ez 2,84 milliárdos költséget jelenet, ami horribilis összeg, még a közgépes, túlárazott Szajol-Püspökladány vonalnál is több. Ez azért is érthetetlen, mert az építést már odaígérték a kínaiaknak, tehát a szokásos, Fidesz-közeli lefölözést sem tudják megcsinálni, maximum alvállalkozói lehetünk a kínaiaknak ebben a projektben. Ebből a pénzből a fél magyar vasutat fel lehetne újítani, beleértve a szárnyvonalakat is. A projekt ugyanakkor műszakilag is megkérdőjelezhető. Nem érthető, miért kellene teherszállítás miatt 160 kilométeres sebességre méretezni a vonalat. Tehervonatok nem szoktak 160 kilométeres sebességgel száguldozni. A 160 kilométeres sebesség az EU-beruházásoknál előírás, de itt éppen nem európai uniós pénzt használunk, pedig azt is lehetne, hiszen a transzeurópai hálózatokra van jelentős forrás. Mindezek tetejébe környezetvédelmi hatástanulmány sem készült, miközben a vonal természetvédelmi területeket is érint. De tudjuk, hogy ennek a kormánynak nem számít a természeti örökségünk, közös kincseink, csak a hatalom és a pénz számít. Sajnos egy ép természeti terület nem ilyen, számukra semmi haszna nincs, hadd pusztuljon! És ami a dilettantizmus a köbön ebben a projektben, az a következő. Miközben a kormány ennyire elkötelezte magát a projekt mellett, elkezdett azon is dolgozni, hogy még véletlenül se legyen megtérülő, még kedvező esetben sem. Már régóta dolgoznak rajta, de most odaígértek 60 milliárd forintot, szintén adófizetői pénzt, a szlovén Koper kikötőjének fejlesztésére, ami szintén a kínai áruk kapuja akar lenni. Na, most akkor minden fejlesztést magyar adófizetői pénzből megtámogatunk, ahol kínai áruk felbukkannak? Mert ebből ezt látjuk. Ráadásul a koperi áruk túlnyomó többsége nem is jön át Magyarországon, tehát még pályahasználati díjban, szállításban vagy raktározásban, szolgáltatásban sem jön vissza a pénz. Éppen ezért az LMP azt gondolja, hogy az egyezmény 2. számú mellékletét nem kihirdetni kell, hanem a Budapest-Belgrád vasútvonal megépítésére vonatkozó szerződést kellene érvényteleníteni. Köszönöm a figyelmet."
3,u2018-11-15-139,Fidesz-KDNP,Fidesz-frakció,0.7705078125,2018-11-15,0.019643811509013176,"Nagy tisztelettel köszönöm a lehetőséget. Tisztelt Elnök Úr! Tisztelt Országgyűlés! Legelőször is szeretném megköszönni Kósa Lajos képviselő úrnak, illetőleg a Fidesz képviselőcsoportjának, akik támogatásukról biztosították a javaslatot, illetve Móring József Attila képviselő úrnak, aki a KDNP képviselőcsoportja részérőll nyilatkozott a tekintetben, hogy teljes mértékben támogatják. Köszönöm a támogatásukat, és a szavazásnál is kérem, hogy a szavazatukkal is támogassák.Ami az ellenzéki képviselő hölgyek és urak megszólalásait illeti, kezdem először is időrendben is a Jobbik képviseletében Varga-Damm Andrea képviselő asszony hozzászólásával, az azzal kapcsolatos reagálással. Én szeretném megköszönni képviselő asszonynak azt a támogatást, amit a hozzászólásában megfogalmazott, és majd válaszolok is egyébként a felvetett kérdésére. Illetve már most arra biztatom, hogy módosító javaslatot adjanak be, és akkor meglátjuk, hogy azt hogy tudjuk támogatni, mert azt gondolom, hogy a parlamentáris eszközök igénybevétele mindenképpen lehetőséget biztosít arra, hogy a legjobb törvényjavaslatot tudjuk elfogadni itt a tisztelt Házban. [[14.20]] Mielőtt még a két fölvetésére válaszolnék: azt furcsának találom, hogy képviselő asszony támogatásáról biztosította a javaslatot, Z. Kárpát Dániel képviselő úr pedig egy új frontot nyitott, és a törvényjavaslat tárgykörébe nem tartozó kérdéseket hozott a Ház elé, a házelnöki türelmet próbára téve, de azt talán nem feszegetve teljes mértékben. Az a benyomásom alakult ki, tisztelt képviselőtársaim, mintha nem azonos frakcióban lennének, vagy a frakciónak két álláspontja lenne, két megszólaló [[Z. Kárpát Dániel: Ezt hívják demokráciának, sokszínűségnek!]] , egy támogató és egy teljesen másik, amit Z. Kárpát Dániel képviselő úr fogalmazott meg. Mintha nem beszéltek volna egymással e tekintetben. A 30. §-t több képviselőtársam is szóvá tette, nem csak Varga-Damm Andrea. Szeretném elmondani, hogy ez a módosítás egy korábbi meglévő gyakorlat pontosítása. Az egyéb célú beutazás lehetősége többféle tényleges célt is magába foglalhat, a családtagok együttélését, a tanulmányok folytatásától egészen a jelentős értékű befektetésig. A módosítás másrészt összefüggésben van azzal a tervezett szigorítással, miszerint, ahogyan az kiderül, a jövedelemszerzési cél esetén már csak a cégükből ténylegesen rendszeres jövedelmet szerző vezető tisztségviselők kaphatnak tartózkodási engedélyt. Még egyszer mondom, ez egy szigorítás, és nem egy új kapu kinyitása. Ez szigorítás, tisztelt képviselőtársaim. Tehát szó sincs letelepedési kötvényről. Ezt több mindenki fölvetette, teljesen megalapozatlanul, nem akarom fölsorolni ezeket a képviselőtársaimat. Tehát nincs szó erről, hanem ez egy szigorító rendelkezés, összhangban a magyar nemzeti érdekekkel, tisztelt képviselőtársaim. Varga-Damm Andrea képviselő asszony a törvényjavaslat 68. §-át idézte, illetőleg azt kritizálta. Szeretném elmondani, hogy a törvényjavaslat 68. §-a szerint a törvényjavaslat biztosítja annak lehetőségét, hogy nyilatkozatot tegyen, ha nincs nála közokirat. Ez gyakorta megtörténik a menekültügyi eljárásokban, viszont a nyilatkozat hitelességét a hatóság vizsgálja tehát nincs kiskapu! Se kiskapu, se nagykapu, tisztelt képviselőtársaim. Egyébként ez egy utaló szabály az általános közigazgatási rendtartásra, ahol ugyanez a rendelkezés szerepel. Ezt mindenképpen szerettem volna kiemelni e tekintetben. Ami Harangozó Tamás képviselőtársamat, illetőleg az ő hozzászólását illeti: sajnálom, hogy nem hallgatja meg a válaszom, mert azt gondolom, a parlamentáris demokrácia fontos eleme az, hogy ha valaki mond valamit, adassék meg a lehetőség; audiatur et altera pars, ahogy a latin mondja hallgattassék meg a másik fél is! Ugye, ő nem kíváncsi a véleményemre, de én azért a tisztelt Háznak elmondanám, hogy egyrészt a magyar kormány, a magyar Belügyminisztérium soha egyetlen törvénysértő utasítást sem a Bevándorlási és Menekültügyi Hivatalnak, sem a rendőrségnek nem adott. Arra kérem minden képviselőtársamat, hogy tartsa tiszteletben azt a magas szintű szakmai munkát, amely nemcsak Magyarországon, hanem Európa-szerte, sőt világszerte elismerést érdemelt és vívott ki magának mind a Bevándorlási és Menekültügyi Hivatal személyi állományát, mind pedig a rendőrség személyi állományát illetően. Ne támadják ezeket az intézményeket, hiszen ez Magyarország nemzeti érdekeit sérti, Magyarország biztonságát rongálhatja, és egyébként teljesen megalapozatlan. Ezt szeretném leszögezni. S még egy dolgot szeretnék itt az elején az ellenzéki képviselőtársaim hozzászólásaira válaszolva elmondani. Egy személlyel kapcsolatban tettek föl kérdéseket. Szeretném elmondani, hogy ezzel a személlyel kapcsolatban a mai nap a Miniszterelnökséget vezető miniszter úr a kormányinfón részletes és kimerítő tájékoztatást adott, én ahhoz hozzátenni nem akarok. Kérem tisztelt képviselőtársaimat, hogy ehhez a nyilatkozathoz igazodjanak e tekintetben, ha kérdésük van. Ami pedig Harangozó képviselő úr harmadik országbeli családtagokkal kapcsolatos hozzászólását illeti: a kormány megvizsgálta azokat a problémákat, amelyek a külföldiek tartózkodásával kapcsolatban felmerültek, ideértve többek között a visszaéléseket is. E módosítással hatékonyabban tud reagálni a hatóság az esetleges visszaélésszerű magatartásokra. Az Európai Unió több tagállamában a saját állampolgár harmadik országbeli állampolgárral létesített családi kapcsolatára tekintettel nem biztosítanak azonos elvárást az EGT-állampolgárokkal. Például Svédország, Franciaország, Bulgária, Észtország, Litvánia. S azt is szeretném hangsúlyozni, tisztelt képviselőtársaim, hogy a már státusszal rendelkezők az átmeneti szabályok értelmében a jogosultságaikat megtarthatják. Ez tehát a jövőre vonatkozó szabályozás, amiről itt beszéltünk. Keresztes László képviselő úr hozzászólásával kapcsolatban két dologra szeretném felhívni a figyelmet. Tisztelt Képviselő Úr! Az expozém elején elmondtam, hogy a Belügyminisztérium a korábbi szokásaihoz tartva magát egyeztetést kezdeményezett, és a képviselőcsoportok részére lehetővé tette, hogy ha van indítvány a törvényjavaslattal kapcsolatban, akkor szívesen állunk rendelkezésre azok megbeszélése, egyeztetése, a törvényjavaslatba való beemelése érdekében. Még egyszer mondom, mi mindig is nyitottak voltunk a tekintetben, hogy akár korábban, 2014-18 között az ötpárti, most pedig a hétpárti egyeztetéseket megtartsuk. Legutóbb a belügyi törvénycsomag tekintetében volt ilyen egyeztetés, és most is kezdeményeztük ezt. Sajnálom egyébként, hogy nem éltek ezzel a lehetőséggel. Mindenesetre azt tudom javasolni önnek is, ön ugyan említette, hogy nyújtanak be módosító javaslatot, hogy ezt tegyék meg. Ami pedig Martonfát illeti: én átgondoltam és gondolkodtam a 2015-ös martonfai üggyel kapcsolatban, és emlékezetem szerint de cáfoljon meg, képviselő úr, ha nem mondanék igazat Pogácsás Tibor államtitkár-kollégám járt Martonfán, és a testületet, a polgármester urat, a martonfai embereket tájékoztatta a tervekről. [[Dr. Keresztes László Lóránt: Utólag!]] De a helyszínen, Martonfán, képviselő úr. Cáfoljon meg, képviselő úr, ha nincs így. [[Dr. Keresztes László Lóránt: A kormányrendelet megszületése után!]] De a helyszínen. Ez az egyik, amit szeretnék elmondani. A másik pedig az, tisztelt képviselő úr, hogy Martonfán nem létesült tábor, ezt szeretném elmondani, és arra kérem, hogy ne riogassa a martonfaiakat. Ön tábort szeretne Martonfán, képviselő úr, hogy ennyiszer előhozza ezt a nem létező veszélyt? Ezt nem tudom. [[Dr. Keresztes László Lóránt: Hatályban van a rendelet!]] Szeretném elmondani, hogy a kodifikációt követően mára kormányzati döntés született arról, hogy Martonfán nem lesz ideiglenes befogadóállomás. Azért sem volt társadalmi konzultáció, mivel nem is kezdődött meg még a tervezés sem. Ezzel együtt szerettem volna elmondani, hogy Pogácsás Tibor államtitkár-kollégám a helyszínen járt, emlékezetem szerint 2015 nyarán. A napot most nem tudom megmondani, de biztos, hogy 2015 nyarán adott tájékoztatást a helyieknek. S még egyszer mondom, nem is épült meg a tábor. Ön egy komoly ember, arra kérem, hogy ne riogassa a martonfaiakat a nem létező veszéllyel. [[Dr. Keresztes Lóránt László: Ha visszavonják a rendeletet, többet nem hozom szóba!]] Ne riogassanak! Azt is szeretném elmondani, hogy a kormány a migrációs helyzet függvényében dönt befogadó intézmények megnyitásáról vagy megszüntetéséről. Ennek a jogszabálynak a felülvizsgálata folyamatban van. Magyarország Kormánya mindig a magyar emberek érdekében járt el, és a jövőt illetően is ez így történik. Elhangzott kérdés a migrációs stratégiával kapcsolatban, egy felszólaló képviselő ezt firtatta. Szeretném elmondani, hogy a magyar kormány migrációs stratégiája világos, egyértelmű: a hármas védelem, az illegális migráció szervezése elleni fellépés és a magyar határok megvédése, a határvédelem nemzeti hatáskörben tartása. A kulcsot, a kapukulcsot nem adjuk át. Ezt mondom Z. Kárpát Dániel képviselő úrnak is, aki most hátat fordít nekem, de ezt nem veszem udvariatlanságnak. [[Z. Kárpát Dániel: Máris ön felé fordultam, államtitkár úr!]] Ha megtisztel, akkor megköszönöm, képviselő úr. Még egyszer mondom, ez a helyzet ezzel kapcsolatban. Nem adjuk át a nemzeti hatáskörből a határvédelmet. Nagyon fontosnak tartjuk azt, és Magyarország képes arra, hogy megvédje a határait. Ezt az elmúlt években bebizonyítottuk. És azt is bebizonyítottuk, hogy a magyar rendőrség, a határvadász alakulatok, együttműködve a magyar honvédekkel, a Magyar Honvédség személyi állományával, képes megvédeni a magyar határokat. Ez a szervezeti felépítés, ez a szervezeti rendszer bevált, jól működik. Arra kérem, tisztelt képviselő urat, hogy ezt vegye tudomásul, és kérem, hogy ne támadja a jelenlegi rendvédelmi szervezeti rendszert, hiszen az Magyarország biztonságát gyengíti. Kérem, hogy ezt fontolja meg, képviselő úr, a jövőt illetően. [[14.30]] Azt is szeretném elmondani, hogy a 2013-ban elfogadott migrációs stratégia célja az volt, hogy 2014-20 közötti ciklusban létrehozásra kerülő menekültügyi és migrációs alaphoz kapcsolódó intézkedéseket összefoglalja. A migrációs helyzet folyamatosan változik, de már ez a dokumentum is tartalmazta 2013-ban az illegális migrációval szembeni határozott fellépés elvét. A stratégia felhívta a figyelmet a migrációt befolyásoló nemzetközi jelenségekre is, úgyhogy ez a helyzet. De még egyszer mondom, a kormány migrációs stratégiája világos, és ezek a magyar kormány döntéseiben, cselekvéseiben teljes mértékben világosan, határozottan nyomon követhetők az elmúlt három és félévben. Ez tekintélyt és tiszteletet vívott ki Európa számos államában, a magyar migrációs stratégia sikerességét illetően is. Tisztelt Képviselőtársaim! Z. Kárpát Dániel képviselő úr kérdéseire is válaszoltam. Még egyszer mondom, sajnálom azokat a hozzászólókat, akik azt próbálták belemagyarázni ebbe a törvényjavaslatba, hogy ez a letelepedési kötvények újranyitását jelenti, meg kiskapuk kinyitását jelenti. Ezt határozottan cáfolom. Még egyszer elmondom, hogy ez a törvényjavaslat Magyarország nemzeti érdekeit szolgálja, Magyarország és a magyar emberek biztonságát szolgálja. Arra kérem a tisztelt képviselőtársaimat, hogy ezt fogadják el. Az a képviselőcsoport pedig, amelyik jobbító szándékkal, frakcióálláspontot kifejtve módosító javaslatot terjeszt be, szeretném elmondani, hogy a módosító javaslatokat mindig érdemben vizsgáljuk, hiszen nagyon fontos az, hogy a lehető leghatékonyabb törvényt tudjuk elfogadni a parlamentben, Magyarország és a magyar emberek biztonsága érdekében. Tisztelt Képviselőtársaim! Köszönöm a figyelmet. [[Taps a kormánypárti padsorokban.]]"
3,u2017-06-12-1,Fidesz-KDNP,Fidesz-frakció,0.7080078125,2017-06-12,0.042130209505558014,"Jó napot kívánok! Tisztelt Hölgyeim és Uraim! Tisztelt Elnök Úr! Tisztelt Képviselőtársaim! A magyar kormány márciusban nemzeti konzultációt indított, a konzultáció lezárult, ez volt az eddigi legsikeresebb nemzeti konzultáció. Azért kértem szót, hogy a nemzeti konzultáció eredményeiről és annak következményeiről beszámoljak önök előtt. Mi, akik európai polgári alapokon állunk, hiszünk abban, hogy az emberek a mi kultúrkörünkben rendelkeznek azzal az ítélőképességgel, amely fontos kérdések megértéséhez, mérlegeléséhez és eldöntéséhez szükséges. Ez a feltételezés és hit szükséges, sőt elengedhetetlen alap, amire demokráciát lehet és szabad építeni. Egy nemzet csak akkor építheti jövőjét a demokrácia rendszerére, ha hisz a saját polgárai józanságában és felelősségérzetében. [[Dr. Bárándy Gergely közbeszól.]] Mi, polgári, nemzeti és kereszténydemokraták ezért vezettük be a nemzeti konzultáció módszerét és intézményét. Jó gyakorlat ez, mert esélyt ad, hogy az emberek ne csak négyévente egyszer, a választásokon mondhassák el a véleményüket. 2010 óta fontos és sarkalatos kérdésekben időről időre kikértük a magyarok véleményét. A célunkat sohasem titkoltuk, egyetértési pontokat akartunk kialakítani; olyan egyetértési pontokat, amelyek lehetővé teszik, hogy az emberek, a választott parlamentjük és a kormányuk közös akarattal cselekedhessenek. Meggyőződésem, hogy Magyarország mai eredményeinek ez a fundamentuma. Ezért sikerült kimenteni hazánkat a pénzügyi katasztrófából. Ezért sikerült megfékezni az árakat. Ezért sikerült százezreknek munkát adni. Ezért sikerült emelni a béreket. És ezért sikerült megindítani Magyarországot a gazdasági fejlődés ösvényén. Azt nem állítom, hogy az egyetértés valaha is százszázalékos, azaz teljes lehet. Ez szabad társadalomban aligha képzelhető el. De azt állíthatom [[Közbeszólás az MSZP soraiból.]] hogy lehet olyan többségű és erejű [[Dr. Bárándy Gergely: Szerintem nem Magyarországról beszél.]] , ami felhatalmaz bennünket arra, hogy nemzeti álláspontnak, vagyis a magyar nemzet és nép álláspontjának tekinthessük. Azt tudjuk, hogy a felszín mindennap zajos, fecsegő és vitatkozó. És azt is tudjuk, hogy a komoly dolgok a mélyben szoktak formálódni, lassan és megfontoltan. És a mélyben, tisztelt Ház, az elmúlt évek alatt ki is formálódott egy új egység, egy új nemzeti egység, egy szellemi, politikai és akcióegység; egy gondolat, ami politikai programmá vált, és ami, ha szükséges, közös cselekvésre sarkall bennünket. Ez a gondolat egységbe fogja a magyarokat, és ennek a programnak és cselekvésnek a magyar kormányt állítja az élére. Ez a gondolat így hangzik: mi magyar Magyarországot és európai Európát akarunk. Tisztelt Hölgyeim és Uraim! Jelenleg olyan időket élünk, amikor Európában a hatalmat alanyi jogon magáénak tekintő fő áramlatú, fő sodratú politikai osztály a választópolgárok megkérdezését populizmusnak bélyegzi. Mi, magyarok ezen még ma is újra és újra meglepődünk. Mi Kossuth Lajos örökségén nőttünk föl [[Moraj az MSZP soraiban. Ban­góné Borbély Ildikó: Jaj, istenem!]] ,és azt hittük, ez egy érvényes örökség a vasfüggöny másik oldalán is; idézem Kossuth Lajost: „Mindent a népért, mindent a néppel együtt, semmit a népről a nép feje felett.” Fájdalmas tanulság, hogy Brüsszelben ez kiment a divatból. Tisztelt Ház! 2010 óta öt alkalommal kezdeményeztünk konzultációt. A tények azt mutatják, hogy az emberek egyre inkább érdeklődnek a közügyek iránt. Van véleményük, hangot is adnak neki. Tanulságos, hasznos és előnyös [[Dr. Bárándy Gergely közbeszól.]] , hogy egy nemzet és választott kormánya ennyire egy húron pendül. A nemzeti konzultációk sorát 2011-ben kezdtük, az új Alaptörvényről szólóval, ezt követte a szociális konzultáció, majd 2012-ben a gazdasági konzultáció. 2015-ben a bevándorlásról kérdeztük a választópolgárokat, idén pedig Brüsszelről. Tisztelt Hölgyeim és Uraim! Emlékeztetésképpen és okulásul ideidézem, milyen ügyekben döntöttünk eddig együtt a magyar emberekkel. Az új alkotmányról szóló nemzeti konzultáció keretében a kérdőívet visszaküldő állampolgárok kiálltak amellett, hogy az Alaptörvény a jogok mellett az állampolgári kötelezettségekről is szóljon. Ma ez az alapelv az Alaptörvény legerősebb pillére. A szociális konzultáció keretében a véleményt nyilvánító polgárok azt kérték, hogy az állam szorítsa korlátok közé a közműszolgáltatók magánérdekeit - ebből lett a rezsicsökkentés. Ugyanezen konzultáció keretében az emberek kétharmada tette le a voksot amellett, hogy állami segítséget kell nyújtani a devizahiteleseknek - ebből lett a devizahiteles mentőöv. A gazdasági konzultáció során az emberek kilenctizede mondta azt [[Z. Kárpát Dániel közbeszól.]] , hogy méltányos tehermegosztásra van szükség az állam, a nagyvállalatok, a bankok és az emberek között - ebből lett a multiadók rendszere, és ebből született meg a bankok elszámoltatásáról szóló törvény is. [[10.20]] A gazdasági konzultáció keretében arról nyilatkoztak a válaszadók, hogy adókedvezményt kellene kapniuk azoknak a cégeknek, amelyek új munkahelyeket hoznak létre; ebből lett a munkahelyvédelmi akcióterv, amelynek keretében célzott járulékkedvezményt kaptak a vállalkozások. A munkahelyvédelmi akcióterv már közel egymillió munkavállalót érint.A bevándorlásról szóló nemzeti konzultációban a résztvevők 90 százaléka támogatta a bevándorlási szabályok szigorítását. A kérdőívet visszaküldők kilenctizede olyan szigorúbb szabályokat akart, amelyek alapján őrizetbe vehetők a magyar határt törvénytelenül átlépő bevándorlók, és ma ez így is van.Tisztelt Hölgyeim és Uraim! Minden eddigi nemzeti konzultáció során sok százezren mondták el véleményüket. Eleddig a szociális konzultációt töltötték ki a legtöbben, 1 millió 140 ezren, a mostani 1 millió 680 ezres szám tehát egy ezt is jócskán meghaladó abszolút rekord. A tisztánlátás végett mondom, hogy a kitöltők 94 százaléka választotta a postai visszaküldést. Tisztelt Hölgyeim és Uraim! Máig, a mostani ülésszakunk utolsó hetének kezdetéig 1 millió 400 ezer kérdőívet feldolgoztunk. [[Dr. Bárándy Gergely: Meg az oroszok is!]] A tények a következők: a véleményüket elmondók egyöntetűen kiálltak amellett, hogy megvédjük a rezsicsökkentést; a konzultációban részt vevők szinte mindegyike azt akarja, hogy az illegális bevándorlókat felügyelet alatt tartsuk addig, amíg a hatóságok döntenek az ügyükben; teljes az egyetértés, hogy az illegális bevándorlást segítő tevékenységet, mint az embercsempészet és az illegális bevándorlás népszerűsítése, büntetni kell. A kitöltők 99 százaléka szerint a külföldről támogatott szervezeteket köteleznünk kell arra, hogy regisztráltassák magukat, és vállalják, hogy melyik ország vagy szervezet megbízásából és milyen céllal tevékenykednek Magyarországon. A munkahelyteremtés kapcsán az emberek úgy foglaltak állást, hogy a magyar gazdaság jövőjéről továbbra is nekünk, magyaroknak kell döntenünk. Azok aránya is elsöprő, akik szerint a jövőben ragaszkodnunk kell ahhoz, hogy mi, magyarok dönthessünk az adórendszerünkről. Tisztelt Ház! A magyarok többsége tehát úgy gondolja, hogy ma Brüsszel fordítva ül a lovon. A magyarok többsége úgy gondolja [[Gőgös Zoltán: Milyen többség?]] , nem engedhetjük meg, hogy Brüsszel átvegye tőlünk az irányítást; nem engedhetjük, hogy betelepítési programokat kényszerítsen Magyarországra, ahogy azt sem engedhetjük, hogy beleszóljon az adók, a bérek és a rezsidíjak meghatározásába Magyarországon. Tisztelt Hölgyeim és Uraim! Arról is szólnom kell, hogy Brüsszelben számosan fel vannak háborodva azon, miért mondjuk azt, hogy állítsuk meg Brüsszelt. A válasz egyszerű: mert mi nem akarunk nagyobb hatalmat adni Brüsszelnek. Az Európai Unió nem Brüsszel, hanem a független európai nemzetek önkéntes szövetsége, ez az európai gondolat, ez az európai emberek közös terve a békéről és a fejlődésről. Magyarország nem Európa-ellenes, sosem volt az [[Dr. Bárándy Gergely: Csak a kormány!]] éppen ellenkezőleg, mi egy igazi európai álláspontot képviselünk: a hatályban lévő európai szerződést védjük, benne a tagállamok és Brüsszel közötti eredeti, vagyis mai munkamegosztással. Nem a magyarok álláspontja változott meg, mi ma is elkötelezett hívei vagyunk az Európai Uniónak és az eredeti európai tervnek. Mi úgy látjuk, Brüsszel váltott gúnyát. Magyarországon józan ésszel felfoghatatlan, hogy Brüsszel nyíltan a terroristák pártjára áll. [[Moraj az MSZP soraiban. Dr. Bárándy Gergely: Az egész város!]] Ahmed H. nyilvánvaló képtelen hazugságai fontosabbak [[Dr. Bárándy Gergely: A brüsszeli pékek is?]] mint a magyar emberek biztonsága, és ez számunkra elfogadhatatlan. [[Dr. Bárándy Gergely: Az egy város, és nem az Európai Bizottság!]] Tisztelt Hölgyeim és Uraim! Azt sem hallgathatom el, hogy az az abszurd helyzet állt elő, hogy Brüsszelben ma egy emberek millióit nyomorba döntő pénzügyi spekuláns szabja meg, hogy merre van az előre [[Bangóné Borbély Ildikó: Magyarországról beszél?]] európai vezetők hajbókolnak Soros György előtt, aki megmondja, mit kell tennie Európának, és ez valamiért természetesnek tűnik Brüsszelben. [[Dr. Bárándy Gergely: Jó, hogy neked is fizetett!]] Ha valaki tényleg annyira segíteni akarna a Közel-Kelet és Afrika szerencsétlen sorsú millióin, akkor nem emberi jogi harcosnak álcázott politikai aktivisták hálózatát finanszírozná dollármilliókból, hanem munkahelyeket, iskolákat és kórházakat építene ott, ahol szükség van rá. [[Taps a kormánypártok soraiban.]] Ha valaki valóban segíteni akar [[Gőgös Zoltán: Nálunk is stadion épül, nem kórház!]] , akkor a segítséget vigye oda, és ne a bajt hozza ide a mi nyakunkba. Tisztelt Hölgyeim és Uraim! Arra kérem a Magyar Országgyűlés képviselőit, hogy Brüsszel és a magyar kormány vitáiban ne Brüsszel mellé, hanem Magyarország mellé álljanak. Arra kérem a Magyar Országgyűlés képviselőit, hogy a Soros-maffia és Magyarország vitájában álljanak a magyar emberek oldalára. [[Felzúdulás az MSZP soraiban.]] Kérem önöket, egy képviselő se vágja maga alatt a fát, mert az, aki támogatja a bevándorlást, az, aki lebontaná a kerítést, az, aki ismeretlen múltú, ismeretlen identitású és ismertetlen célú migránsokat telepítene Magyarországra [[Kunhalmi Ágnes: Ilyen nincs az országban!]] az az emberek, a magyar nemzet, vagyis hazánk ellenére cselekszik. [[Taps a kormánypártok soraiban. Gőgös Zoltán: Aki pénzért jön, az jöhet?]] Ezért most a nemzeti konzultáció lezárásának alkalmából is szeretném világossá tenni [[Dr. Bárándy Gergely: A letelepedési kötvénnyel mi a helyzet?]] hogy amíg én vagyok Magyarország miniszterelnöke, és itt állhatok, addig a kerítés a déli határon is állni fog. [[Taps a kormánypártok soraiban. Gőgös Zoltán: Pénzért jöhet mindenki.]] Amíg a Fidesz és a kereszténydemokraták kormányozzák az országot, addig nem engedünk Brüsszel zsarolásának, és elutasítjuk a kötelező betelepítési kvótát. [[Taps a kormánypártok soraiban. Dr. Harangozó Tamás: Akkor miért szavazták meg?]] Amíg a polgári nemzeti oldal adja a derékhadat, addig a haza is védve lesz, megvédjük a nehéz munkával elért sikereinket. És amíg Magyarország demokratikus alapokon áll, addig nem fogadjuk el, hogy Brüsszel lopakodva elvegyen nemzeti jogainkból, mert Magyarország egy erős, büszke európai ország. [[Bangóné Borbély Ildikó: Andorra is!]] [[10.30]] Tisztelt Hölgyeim és Uraim! Magyarország védelme nem elméleti és végképp nem ideológiai kérdés; szó szerint a mi bőrünkre megy a játék. Ezért arról is beszélni kell, hogy hét verejtékes esztendő után jelentős gazdasági sikereket is elértünk, van tehát, ami veszélybe kerülhet, van tehát, amit meg kell védenünk. A gazdaság helyzetéről Varga Mihály miniszter úr részletesebben be fog majd számolni önök előtt, én csak a legfontosabbakra szorítkozom. Hét év alatt a segélyalapú gazdaság helyett sikerült megágyaznunk a munkaalapú gazdaságnak. A foglalkoztatás az elmúlt hét évben Magyarországon nőtt a legnagyobb mértékben az Európai Unióban. Míg 2009 végén Magyarországon volt a második legalacsonyabb a foglalkoztatás, addig 2016 végére már meghaladta az Európai Unió átlagát. Európai összevetésben Magyarország az örökül kapott 27. helyről a 12. helyre jött föl, s hiszem, jutunk még előrébb is. 2010 óta Európában nálunk emelkedett a harmadik legnagyobb mértékben a minimálbér, vagyis Magyarországon jobban megéri dolgozni. Éves távlatban 13 százalékkal nőtt az átlagbér a gazdaságban. A friss tények szerint éves szinten az egészségügyet 19 százalék feletti, az építőipart 15, a szociális ágazatot és a közigazgatást 14 százalékos bérnövekedési ütem jellemzi, az oktatásban dolgozók bérei ismét emelkedtek, most 8,5 százalékkal. A minimálbér és a garantált bérminimum 15, illetve 25 százalékos emelése - ami ténykérdés - jelentős hatással járt. A gazdaságban egyhangú a vélekedés, érdemi bérfelzárkózás indult meg. Tisztelt Hölgyeim és Uraim! Ahogy az lenni szokott, ha dolgozunk, akkor annak eredményei is vannak, a magyar gazdaság az első negyedévben 4,2 százalékos növekedést mutatott fel. A magyar modell működőképességét immár mindenhol elismerik, azok is, akik eddig ellenérzéseket és aggályokat fogalmaztak meg velünk szemben. Minden pénzügyi, gazdasági központ folyamatosan emeli és javítja a magyar gazdaság kilátásairól szóló előrejelzését. Még az Európai Bizottság a saját előrejelzése alapján is hazánkat az öt legjobb növekedést mutató gazdaság között tartja számon az Unióban. Az eurózóna gazdaságának növekedési ütemét, ami 1,7 százalék, több mint kétszeresével haladja meg most a magyar gazdaság. Tisztelt Hölgyeim és Uraim! Nem sorolom tovább, Varga miniszter úr majd részletekbe menően ismerteti a legfrissebb tényeket. Én csupán azt akartam mondani, hogy Magyarország pályára állt, és minden okunk megvan a bizakodásra. Újra van jövőnk. Ezeket az eredményeket nemzeti alapon, nemzeti érdekeinket követve értük el. Azt javaslom, hogy azt, amit elértünk, ne kockáztassuk valami homályos utópia kedvéért, nevezzék azt európai egyesült államoknak, nyílt társadalomnak vagy bármi másnak. Megtanultuk, mert a történelem megtanította nekünk, hogy az a miénk, amit kiküzdünk, kiverekedünk magunknak. És bőségesen elegendő történelmi tapasztalat áll a rendelkezésünkre, hogy azt is tudjuk, milyen könnyen elveszíthetünk mi, magyarok mindent, ha mások kezébe tesszük le a sorsunkat. Az emberek az eddigi legsikeresebb nemzeti konzultáció alkalmából ismét nyomatékosították, nem fogadhatjuk el, hogy a jövőnket Moszkvában, Brüsszelben vagy Washingtonban tervezzék. [[Moraj az ellenzéki oldalon.]] A ránk vonatkozó döntéseket Budapesten hozzuk meg. És ez nem ajánlás, ez 1 millió 700 ezer ember elvárása. Tisztelt Ház! Az illegális bevándorlás Itáliában látható erősödése, a magyar határon fokozódó nyomás, az európai nagyvárosokban elkövetett újabb és újabb terrortámadások világosan értésünkre adják, hogy Európa első számú próbatétele továbbra is a népvándorlás marad. A népvándorlás és a migránsválság elhúzódását jelzi előre az is, hogy a bevándorláspárti erők Brüsszelben és a tagállamokban a népi ellenállás nyilvánvaló ténye ellenére nem adták fel azt a tervüket, hogy több millió migránst - ahogy Soros György a nyilvánosságnak is bemutatott tervében szorgalmazza - betelepítsenek Európába. Nem lenne jó, ha mindez látóhatárunk, perspektívánk és valóságérzékelésünk beszűküléséhez vezetne, a horizonton ugyanis más, szintén komoly európai kérdések is megjelentek. Elegendő, ha arra hívom fel a figyelmüket, hogy jelenleg is sok ezer magyar kamionsofőr állása van veszélyben a Brüsszel által hozott rossz munkavállalási szabályok miatt. Ha nem leszünk résen és nem állunk ki a gazdasági érdekeink mellett, ez a fenyegetés és gyakorlat gyorsan átterjedhet más iparágakra, és súlyosan érintheti a külföldön, illetve külföldre dolgozó magyarokat. Tájékoztatom képviselőtársaimat, hogy fel kell készülnünk azokra az őszi vitákra, amelyek Európa jövőjéről szólnak. Magyarország európai ország, az Európai Unió tagja, és az is marad, ezért az Európa jövőjéről szóló viták a mi jövőnkről szóló viták is. A hét végi franciaországi választások azt mutatják, hogy az európai emberek lázadása elérte Franciaországot is. A régi elit pártjait, szocialistákat és néppártiakat egyszerűen letolták a pályáról. Szeptemberben túljutunk a német választásokon, és számíthatunk arra, hogy a két kontinentális nagyhatalom kísérletet tesz majd Európa átalakítására. Ma még nem látható, hogy ez segíti vagy nehezíti-e majd a magyar nemzeti érdekek brüsszeli érvényesítését. Ma annyi mondható, hogy az előttünk álló, Európát átalakító kísérletek dimenziója széles és mély. Ezt jelzi az a tény, hogy Brüsszel már kiadott egy dokumentumot Európa lehetséges jövőbeni fejlődési irányairól, majd ezután reformjavaslatokat tett közzé négy kötetben a szociális ügyekről, a gazdasági és monetáris unió mélyítéséről, az európai védelempolitikáról, majd a globalizációról, és hamarosan jön az ötödik javaslatcsomag is az európai költségvetés jövőjéről. Olyan viták előtt állunk, amelyeknek témája súlyos, tárgyalásai komolyak, a következményei pedig hosszú távúak lesznek. Ma annyit mondhatok önöknek bizonyossággal, hogy a nemzeti konzultáció éppen a legjobb ütemben történt, és a legalkalmasabb pillanatban ütötte le azokat a jelzőkarókat, amelyek között Magyarországnak haladnia kell és lehet az előttünk álló vitákban. Köszönöm a magyar embereknek, hogy a konzultációban való részvételükkel segítették a munkánkat, önöknek pedig köszönöm, hogy meghallgattak. [[Nagy taps a kormánypártok soraiban.]]"
3,u2018-06-05-42,Fidesz-KDNP,KNDP-frakció,0.7001953125,2018-06-05,0.04957832023501396,"Köszönöm a szót, elnök úr. Tisztelt Ház! Tisztelt Miniszter Úr! Én azzal kezdeném a vezérszónoki mondandómat, hogy idézek a Nemzeti hitvallásból, annak is az első mondatát idézem: „Büszkék vagyunk arra, hogy Szent István királyunk ezer évvel ezelőtt szilárd alapokra helyezte a magyar államot, és hazánkat a keresztény Európa részévé tette.” Úgy gondolom, hogy ez a mondat mindannyiunkat sok mindenre kötelez, és itt, a tisztelt Ház falai között arra is kötelez minket, hogy az alkotmányos rendünk, az Alaptörvény szellemiségét figyelembe véve folyamatosan tartsuk karban az Alaptörvényünket. Az Alaptörvény hetedik módosítása igazából az első olyan módosítás, amely ezt a karbantartási feladatot kívánja megvalósítani, jó okkal, nemes céllal és a Nemzeti hitvallás első mondatában foglalt indokokkal, illetve célokkal. Nyilvánvaló mindannyiunk előtt, és az előttem szólók is ezt hangoztatták, hogy az Alaptörvény hetedik módosítása elsősorban abból indul ki, hogy meg kell erősíteni az önazonosságunkat, meg kell vizsgálni a nemzeti szuverenitás alkalmazhatóságának a kereteit, célját, és meg kell mondanunk azt, hogy melyek azok a dolgok, amelyek nem képezik vita alapját, amelyek nem képezik az Európai Unióval kötött szerződés alapján a jogátadás lehetőségét. Nyilvánvaló az is, és az is elhangzott, hogy ennek az alaptörvény-módosításnak van egy másik okozója, kiváltója, nevezetesen az illegális bevándorlás, amely 2015-ben elementáris erővel zúdult hazánkra, áldatlan állapotokat okozva a közterületeken, és igazi terrorveszélyt teremtve veszélyeztette hazánk nyugalmát, biztonságát, veszélyeztette nemzeti szuverenitásunkat. Akkor és ott a magyar kormány gyorsan, egyedülállóan és hatékonyan reagált arra, hogy hogyan lehet ezt az illegális bevándorlást célszerűen és okszerűen megakadályozni, ezt akkor kerítésépítéssel hajtottuk elsősorban végre, majd ennek lett egy jogi védelmi struktúrája is. Természetesen az akkori ellenzék, amely nagyrészt ugyanaz, mint a mostani, tiltakozott ez ellen, migránssimogató [[Gyöngyösi Márton: A mi szavazatunk kellett ahhoz, hogy fel tudjátok húzni a kerítést, ne viccelj már!]] , migránspárti hozzászólásokkal próbálták aláásni hazánk szuverenitását. És ugyanezt kaptuk természetesen a migránsbarát Soros-szervezetektől, valamint Európa azon országaitól is, amelyek történelmi vagy gazdasági okok miatt érdekeltek voltak a bevándorlás támogatásában, érdekeltek voltak abban, hogy az illegális bevándorlással idekerülő embercsoportok tartósan itt maradjanak, és miután már terhükre vált az ellátásuk, illetve az integrálásuk, célként tűzték ki, hogy áttelepítsék őket azokba az országokba kötelezően, amelyek nem akarják befogadni az illegális bevándorlókat, oly módon, ahogy azt az Európai Unió előírná számukra. Fontos kérdés az is, hogy miért kell az Alaptörvényt módosítani a szuverenitás és az önazonosság szempontjából. Az időközben kialakult helyzet az Európai Unión belül… gondolok itt a lisszaboni szerződés alkalmazhatóságára, amely jelentős területeken az egységes, egyhangú szavazás elvét átültette egy többségi kétharmados szavazás elvévé, ezáltal olyan területekre is bemerészkedtek az európai döntéshozók, amelyek korábban nem voltak olyan területek, amelyeken a tagállamok szuverenitását ásták volna alá. Jelen pillanatban azt látjuk, akármerre nézünk, ilyen a migráció kérdése, de más például a klímavédelem, az energetika kérdése is, ahol az egységes szavazás helyett kétharmados döntések születnek, hogy e tekintetben fontos meghatározni, hogy ezek a kétharmados döntések mely területeken nem áshatják alá, nem ronthatják le a magyar nemzet szuverenitását. Úgy gondolom, hogy azok a területek, amelyeket az alaptörvény-módosítás tervezete rögzít, ilyen a népesség, az államforma és az állami berendezkedés megváltoztathatóságának tiltása az európai szerződés keretein keresztül, ez egy jó cél, ez erősíti a nemzet önazonosságát, és erősíti a nemzeti szuverenitásunkat is. Tehát e tekintetben vissza lehet csatolni a Nemzeti hitvallás első mondatának azon részére, hogy szilárd alapokra helyezte Szent István királyunk ezer évvel ezelőtt a magyar államot. Ezt a szilárd alapot fogja erősíteni a hetedik alaptörvény-módosítás az elfogadása esetén, és erre a szilád alapra szükségünk is van a XXI. század kihívásai tekintetében. A következő része az Alaptörvény módosításának a magánélet és a családi élet biztonságát és védelmét szolgálja. Mindenki tudja, hogy a modern világban leginkább kitett a családi élet a modern médiaeszközöknek, gondolok itt a gyerekek veszélyeztetésére, gondolok itt olyan életformáknak a bevitelére a családi élet keretei közé, amelyek a család által nem szándékoltak és nem követendő célok, de mégis elkerülhetetlenek, és igen negatív hatással tudnak lenni a családi élet továbbvitelére. De gondolok arra is, és politikusként mondom, ismerek olyan politikustársamat, akinek a családja hónapokon keresztül képtelen volt normális életet élni, mert a lakása, az ingatlana közelében, ahol lakott, rendszeresen tüntettek folyamatosan olyan ügyért, amihez a politikusnak egyébként nem sok köze volt, de kapóra jött, hogy nem kellett messzire utazni a tüntetőknek, hanem a közelben folyamatosan zaklathatták a családját, zaklathatták a kiskorú gyerekeit ennek a képviselőtársamnak. Tehát nyilvánvaló, hogy ilyen szempontból fontos alkotmányos, alaptörvényi fundamentuma kell hogy legyen a magánélet és a családi élet védelmének, illetve tiszteletben tartásának, amelynek az elsődlegességét az előterjesztő is leírta, és teljes mértékben jogi, jogelméleti alapokon megtámogatta. A következő terület, amely kapcsolódik az illegális bevándorláshoz is, kapcsolódik egy olyan dologhoz is, amit a magyar történelem során keserűen kellett megtapasztalnunk, nevezetesen az idegen népesség betelepítése tilalmának és a tömeges kitoloncolás, kitelepítés tilalmának Alaptörvényben történő rögzítése. [[11.40]] Azt gondolom, hogy ezek a területek megint csak oda vezetnek vissza, hogy biztosítják önazonosságunk megtartását, és biztosítják azt a képességét a magyar társadalomnak, hogy saját szokásai, kultúrája és hite szerint harmonikusan tudjon élni ebben a hazában, és saját döntésén alapuló változtatásokat hozzon létre adott esetben egy betelepítési kérdésben is. Azt kell hozzátennem még ehhez a gondolathoz, hogy nyilvánvaló annak az alkotmányos szintű kezelése és a szándékkal teljes mértékben egyet lehet érteni -, hogy nem lehet segíteni, nem lehet támogatni azokat a folyamatokat, amelyek olyan illegális bevándorlók számára biztosítják a Magyarországon való tartózkodást, akik egyébként olyan országokon jöttek keresztül, ahol nem veszélyeztette senki az életüket, biztonságukat. Azt látom ebben a kérdésben, hogy ennek is megvan a jogi és természetesen a politikai alapja is, és ez a politikai alap nem más többször megkérdeztük az embereket, mi a véleményük erről -, a nemzeti konzultációkban is, valamint a 2016-os népszavazás során is elsöprő többséggel döntöttek úgy az emberek és most a legutóbbi, 2018-as országgyűlési választáson is -, hogy nem kérnek az illegális bevándorlásból, nem kérnek abból, hogy Magyarország, a magyar társadalom ellenére átalakítódjék a népesség, a lakosság összetétele. Fontos és része az alaptörvény-módosításnak a bíróságokról szóló rész. Már többször elhangzott, hogy a közigazgatási bíróság a háború előtt egy jól működő, és megfelelő szakértelemmel bíró testület volt, önállóan működött. Ma szomorú az, hogy közel harminc évnek kellett eltelnie ahhoz, hogy a kommunizmus után ismét lehet önálló közigazgatási bíróságról beszélni. Azért indokolt egy ilyen bíróság létrehozatala és bizonyos ügycsoportok elbírálását biztosítani ennek a bíróságnak, mert egy nagyon speciális, az állam és az állampolgár kapcsolatát nagyon széles körben szabályozó jogterületet kell alkalmazni, és ehhez megfelelő, erre specializálódott bírói karra van szükség, amely bírói karnak és az önálló közigazgatási bíróságnak a létrehozatala felgyorsítja az ilyen ügyek elbírálását, egységesíti a joggyakorlatot, biztonságosabbá teszi a jogalkalmazást is, amely célnak az elősegítését jól szolgálja a létrehozatala az önálló közigazgatási bíróságoknak, ezért úgy gondolom, hogy a törvénynek ezen szakasza is fontos dolog. Nagyon érdekes és előremutató elképzelés az, amikor a bírósági szakaszban meghatározza az Alaptörvény tervezete, hogy milyen keretek között lehet alkalmazni, élni a bírósági mérlegeléssel. Ez nem idegen a magyar jogrendszertől, korábban a polgári perrendtartásban is volt ilyen keretrendszer, hogy a bírónak miket lehet, és milyen módon lehet mérlegelni. E tekintetben nagyon helyesnek és üdvözlendőnek tartom, hogy ezt a mérlegelési jogkört, a mérlegelési peremfeltételeket az Alaptörvény rögzíti, összhangban az Alaptörvény szellemiségével, szabályaival és meghagyva természetesen ezen belül az igen széleskörűen alkalmazható bírói szabadságot, illetve bírói mérlegelés egyéb szempontjait, amit a tényállásból lehet majd igazolni. Úgy gondolom, hogy ez a törvényjavaslat jól fogja szolgálni a jövőben a magyar nemzet szuverenitását, erősíteni fogja az önazonosságunkat, és biztosítja azt, hogy ezekhez a feltételekhez kapcsolódóan biztosítani tudjuk a helyi népesség védelmét, az államrendszerünk és az állami struktúránk védelmét. Mindezek alapján a Kereszténydemokrata Néppárt támogatni tudja az előttünk lévő törvényjavaslat elfogadását. Köszönöm megtisztelő figyelmüket. [[Taps a kormánypártok soraiban.]]"
3,u2017-11-20-85,Fidesz-KDNP,KNDP-frakció,-1.0,2017-11-20,0.12539200484752655,"Köszönöm szépen a szót, elnök úr. Tisztelt Képviselő Úr! Tisztelt Ház! Az, hogy ön a bevándorlás kérdését és a kvótákat egyszerű néphülyítésnek tartja, ha megnézi az Európai Parlament múlt heti döntését, ahol büntetni akarják Magyarországot és erőszakkal ki akarják csavarni a kezünkből annak a lehetőségét, hogy kik éljenek itt Magyarországon, azt akarják, hogy az erről szóló döntést ne itt hozzuk meg, hanem Brüsszelben, ha ezt ön negligálja, és azt mondja, hogy ezzel nincs értelme foglalkozni, az pontosan mutatja a Jobbik új Simicska-féle irányvonalát, amely ezt a kérdést nem tartja fontosnak. Ezért nem szavazták meg az alaptörvény-módosítást sem. Viszont egy másik fontos kérdést említett, tisztelt képviselő úr, a gyermekek jogait és a velük foglalkozók bérhelyzetét. Az a jó hírem van, hogy a szociális ellátásban, bár nagyon alacsonyak voltak azok a bérek 2010-ben, amit az ott dolgozók kaptak, de az elmúlt években egy 62 százalékos béremelésről sikerült döntenünk. Bízunk benne, hogy ez részben visszaadja ennek a pályának a megbecsültségét, de tudjuk, hogy itt még a további kormányoknak további feladata lesz. De végre van egy kormány, amelyik nem elvesz egyhavi bért a szociális szférában dolgozóktól, hanem 62 százalékos emelkedést tudnak ők is elkönyvelni. Többféle segítségünk van a gyermekjogok érvényesülése érdekében mind az állami jelzőrendszer tekintetében, mind pedig az egyes programok kapcsán. 3 ezer gyermek és kísérője vett részt az integrált jogvédelmi szolgálatnak az úgynevezett „Gyere képbe” elnevezésű gyerekjogi roadshow-ján, foglalkozások, labdarúgó-bajnokságok gyermekotthonokban, nevelőszülőknél, így három év alatt összesen 25 rendezvényen 10 ezer gyermeket szólítottak meg, és ahogy mondom, ezek közül 3 ezer gyermek és kísérője részt is vett. Volt az „Elveszett madártoll” című mesekötet, amely tíz történeten keresztül a gyermekek jogait és kötelezettségeit mondja el. 19 megyei állomáson „MesÉLJ jogosan” címmel országjáró gyermekvédelmi, gyermekjogi programot is indítottuk óvodai munkatársak számára, amelyen 2500-an vettek részt. 4500 óvodába jutott el négy-négy ingyenes példány a gyermekek jogairól szóló mesés kötetből, hogy ezeket fel tudják dolgozni. Rajzpályázatot indítottunk ebben a témában, amelyre 1144 alkotás érkezett be. Úgyhogy azt hiszem, mind kampányokban, mind pedig az állami szervezetrendszerben igyekeztünk megerősíteni a gyermekek jogainak a védelmét. Köszönöm szépen. [[Taps a kormánypártok soraiban.]]"
3,u2019-03-04-5,Fidesz-KDNP,KNDP-frakció,-1.0,2019-03-04,0.04967816546559334,"Köszönöm szépen a szót. Tisztelt Elnök Úr! Tisztelt Országgyűlés! A demokrácia brüsszeli bajnokai meg vannak sértődve, ha őket bírálni merészeli valaki, különösen Közép-Európából, Magyarországról. Mimózaérzékenységgel önmagukat tévedhetetlennek, az általuk képviselt eszméket, önfeladó politikájukat bírálhatatlannak tartják. Úgy gondolják, hogy ők minden felelősség és következmény nélkül bármit megtehetnek. Az Egyesült Királyságot kiengedték az EU-ból, illegális migránsok millióit pedig beengedték Európába. Mi azonban azt gondoljuk, hogy egy ilyen sorsdöntő történelmi helyzetben Európa jövőjének megvitatása, vitában való részvételünk erkölcsi kötelességünk. Ezért bármennyire is a sértődött óvodás szerepét játsszák a magukat támadhatatlannak tartó brüsszeli bürokraták, eddig is és ezután is elmondjuk határozott álláspontunkat. A kormány és a kormánypártok ebben a döntő súlyú vitában évek óta és ma is a magyar emberek érdekeit képviselik, akik többszörösen, legitim módon kifejezték egyértelmű és világos akaratukat: nem akarják, hogy Magyarország bevándorlóország, Európa pedig bevándorlókontinens legyen. A mostani brüsszeli bevándorláspárti vezetés az emberek megkérdezése nélkül illegális migránsok milliói előtt nyitotta ki Európa kapuit, de továbbra is még több bevándorlót akar Európába hozni. [[13.20]] Ennek érdekében mindent elkövetnek, és ebben jó partnerre találnak a bevándorláspárti ellenzékben. Ez biztonságunkat és gyermekeink életét veszélyezteti. A tét tehát Európa jövője. Ezért minden magyar embernek joga van tudni azt, hogy mire készül Brüsszel. Erre a tájékoztatási akcióra az Európai Bizottság letagadta azt, hogy milyen tervek fekszenek a fiókokban. Tisztelt Országgyűlés! A kormány hétpontos válaszában állításait nyilvános állásfoglalások, mindenki által elérhető nyilatkozatok és szavazási jegyzőkönyvek bizonyítják. A kötelező betelepítési kvótát nem vonták vissza. Brüsszel hivatalos állásfoglalása szerint az Európai Bizottság az európai erőfeszítések hosszú távú összehangolása érdekében állandó uniós áttelepítési keret létrehozására tett javaslatot. Ezt a szándékot 2019. január 15-én a brüsszeli migrációs biztos is megerősítette. Brüsszel felülírná a tagországok határvédelmi jogait a Frontex hatáskörének bővítésével. Ezzel gyengítenék a nemzetállamok szuverenitását, és nem megállítani, hanem menedzselni akarják az illegális migrációt. Ez több, mint felelőtlenség. Tisztelt Képviselőtársaim! Az Európai Parlament 2018. december 11-én másodszori próbálkozásra megszavazta a migránsvízumok bevezetését, amelyet az Európai Bizottság is támogat. Ez sok millió bevándorló számára jelentene biankó meghívást. Maga az Európai Bizottság sem cáfolja, hogy több pénzt adnának a migrációt támogató szervezeteknek. Az Európai Parlament január 17-ei döntése értelmében összesen mintegy 570 milliárd forintnak megfelelő összeget fizetnének nekik. Ugyanakkor többféle módon is csökkentenék a bevándorlást ellenző tagországok pénzügyi támogatását. A Bizottság magát leplezi le, hiszen bevallják, hogy a kohéziós források szétosztásakor figyelembe veszik, hogy idézem „az adott országba 2013 óta hányan érkeztek az EU határain kívülről”. Szó sincs már itt tehát az európai régiók felzárkóztatásáról, mindent alárendelnének az illegális migráció támogatásának. Több tízezer bevándorló kap folyamatosan pénzzel feltöltött bankkártyákat sok tízmilliárd forint értékben, valamint kísérleti projektekkel legalizálnák a migrációt. Összefoglalóan, üzenetértéke van az Európai Bizottság elnöke mondatának idézem -: „meg kell teremteni az Unióba való legális bevándorlás lehetőségeit”. Tisztelt Ház! Mi, kereszténydemokraták úgy véljük, hogy ezzel szemben Európának fel kell ébrednie, és a nyílt társadalom rózsaszín bódulatából végre ki kell józanodnia. A szubszidiaritás elve alapján meg kell védenünk a nemzetek Európájának értékeit, hagyományait, keresztyén kultúránkat, őshonos nemzeti közösségeinket, amelyek megtartották évezredeken keresztül. Olyan célzott családtámogatási programokat kell megvalósítani, amelyek a népességfogyást meg tudják állítani. Biztonságos és erős Európát akarunk, és ebben a küzdelemben támogatjuk a kormányt. Köszönöm türelmes figyelmüket. [[Taps a kormánypártok soraiban.]]"
3,u2018-10-30-27,Fidesz-KDNP,Fidesz-frakció,-1.0,2018-10-30,0.17527227103710175,"Köszönöm a szót, elnök úr. Tisztelt Ház! Tisztelt Képviselőtársaim! 2015-ben, a migrációs válság kirobbanásakor sokan felelőtlenül, politikai érdekektől vezérelve, egyszerűen a probléma létét is kétségbe vonták, azt mondták, hogy ezt a kormány találja ki. Azóta sok hazugságról lehullt a lepel, és kiderült, hogy nem véletlenszerűen jelennek meg az emberek tömegei, hanem a Soros-hálózat tudatosan szervezett támadásáról van szó Magyarország és Európa ellen.Most már azonban nemcsak Európában, hanem az Egyesült Államokban is intenzíven dolgozik a Soros-hálózat, hogy ott is ráerőltesse a politikai és társadalmi elképzeléseit az emberekre. Így most az Egyesült Államok déli határánál készülnek a főpróbára, az arrafelé menetelő többezres migránstömeggel. Kísérteties a hasonlóság a korábbi szerbiai vagy a mostani boszniai helyzettel, ahol szervezetten menetelő, többezres migránstömeggel ostromolták meg a magyar, nemrég pedig a horvát határt. A séma ugyanaz. Soros-pénzekből finanszírozzák a menetet. Készpénzosztogatásokról ír a sajtó, és teljes tudatos szervezést sejteni az egész mögött. Felfűtik és felhasználják a szerencsétlen emberek tömegeit, elhitetik velük, hogy be kell jutniuk az Egyesült Államokba. Várhatóan a nemzetközi média élő közvetítéssel kíséri majd és akár erőszakos konfliktusig akarják provokálni az amerikai hatóságokat, ahogy azt Röszkénél is tették. Nyilván élőben akarják bemutatni a Soros-terv egyik fő pontját, hogy az illegális migráció immár emberi jog, és mindenki olyan államba költözhet, amilyenbe csak akar. Ezzel együtt arra akarják kényszeríteni az amerikai hatóságokat, hogy tegyenek le a határvédelem jogáról. Ez számunkra nem meglepő, hiszen jól tudjuk, éppen ezek elfogadásán dolgoznak az ENSZ-ben, Brüsszelben és az Európai Parlamentben is. A bevándorlást szervező Soros-hálózat, a vele szövetséges politikai erők legalizálni, szervezetté és automatikussá akarják tenni az illegális migrációt, és le akarják mondatni a nemzetállamokat a határvédelem jogáról. Így akarnak bevándorlókontinenst csinálni Európából, így akarják destabilizálni az ugyancsak bevándorlóellenes amerikai kormányt. Ebből is látható, hogy hatalmas erők dolgoznak a migráció szervezésén, a balkáni migránstömeg és a Soros-expressz is egy főpróbája lehet az újabb támadássorozatnak. [[10.10]] De bármilyen nagy erővel is kell megküzdenünk, a magyar kormánynak, a parlamentnek a magyar emberek akaratát kell érvényesíteni. Hiszen az illegális migráció miatt a Balkánon kialakult helyzet már Magyarországra is veszélyes. A magyar és a külföldi titkosszolgálatok jelentései alapján már a 70 ezret is eléri a balkáni migrációs útvonalon feltorlódott migránsok száma, és ezek az emberek mind észak felé mozognak. A napokban már fizikai összetűzésre is sor került. A bevándorlók megtámadták a bosnyák határt védő bosnyák rendőröket. Az első sorfalat át is törték, végül a második bosnyák rendőri kordonnal sikerült megállítani az erőszakos tömeget. A röszkei zavargásokhoz hasonló helyzet alakult tehát itt is ki. Már arról is érkeznek a hírek, hogy vannak, akik tudatosan lázítják és szervezik a migránsokat. Nem csoda, hogy pattanásig feszült a helyzet a Balkánon; a migránsok és az illegális migrációt egyre nehezebben viselő lakosok is alig tudják már elviselni a kialakult helyzetet. Mindez itt, Magyarországtól délre, a magyar határtól nem messze történik, és félő, hogy bármikor előfordulhat, hogy a magyar határ lesz ismét a célpont. Ezért arra kérjük az Országgyűlés Honvédelmi és rendészeti, valamint a Nemzetbiztonsági bizottságát, hogy vegye napirendre a Magyarországra is veszélyes balkáni migránshelyzetet. Meg kell tenni mindent Magyarország és a magyar emberek védelmében. Ezért Magyarország megerősítette a déli határ védelmét, és felajánlotta segítségét Horvátország mellett a balkáni migrációs útvonal összes érintett országának. A belügyminiszter intézkedett a magyar-horvát határ megerősítéséről, határvadász századokat vontak ott össze. Szerinte a magyar határvédők képesek arra, hogy szükség esetén megvédjék a horvát-magyar határt is. A tél közeledtével a migrációs nyomás csak erősödni fog, ezért oda kell figyelnünk ezekre a folyamatokra. Köszönöm szépen. [[Taps a kormánypárti padsorokban.]]"
3,u2015-02-20-169,Opposition,MSZP-frakció,0.297119140625,2015-02-20,0.5230542421340942,"Köszönöm. Tisztelt Elnök Úr! Tisztelt Ház! Az EU tagállamai már ’99-ben elkötelezték magukat egy közös európai menekültügyi rendszer kidolgozása mellett azért, hogy eredményesebben kezeljék a tagállamokban felmerülő menekültügyi problémákat. A kezelésének központi elve soha nem a menekülőktől való megszabadulás eszközeinek a kidolgozása volt, hanem a menekülőkkel szembeni tisztességes eljárás, emberséges elbánás és a tagállamok közötti tehermegosztás. Mindehhez a tagállamok menedékjogi rendszerét, eljárását, összességében a tagállami menekültügyi rendszereket össze kellett hangolni. Az EU létrehozta a menekültügyi alapot, ezen keresztül anyagi eszközökkel támogatja a tagállamokat menekültügyi rendszerük működtetésében, és ezen túlmenően pedig létrejött az a közösségi alapú informatikai rendszer, amely alkalmas ujjlenyomatok ellenőrzésére és annak megállapítására, hogy nem nyújtott-e be kérelmet a menedékkérő másik tagállamban is.Az európai harmonizációt célzó irányelvek és rendeletek ellenére az látszik, hogy még mindig vannak különbségek a tagállamok között a védelemmel kapcsolatban alkalmazott megközelítésekben, befogadási körülmények tekintetében. Merthogy ezek a körülmények nemcsak azt jelentik, hogy milyen életkörülményeket biztosít az adott ország egy menekült elhelyezése során, hanem azt is, hogy a menekülőt megfelelően tájékoztatják-e a kérelmével kapcsolatos tudnivalókról, milyen hosszúra nyúlik az eljárás, korlátozzák-e és miként a menekült mozgásszabadságát. Itt utalnék arra, amit Rogán Antal már többször fölvetett, hogy milyen eszközöket vetne be ezzel kapcsolatban. És most néhány mondat az ENSZ Menekültügyi Főbiztossága által közzétett jelentésből. Szerte a világon az otthonuk elhagyására kényszerült emberek száma messze meghaladja az 50 milliót, amire soha korábban nem volt példa. Az érintettek egy része belső menekültként, a hazájában keres menedéket, mások pedig országokon kívül igyekeznek biztonságba jutni. De az utóbbiak túlnyomó többségét a világ legszegényebb országai fogadják be. Itt felhívnám a figyelmet, Magyarország tranzitország, nem pedig célország. A fogalmakkal óriási problémák vannak, ahogy láthatjuk. Itt a gazdasági bevándorlóktól kezdve keverik az illegális migrációt a bevándorlással, de az biztos, hogy 42 ezer menedékkérőt regisztráltak tavaly, 500-an kaptak összesen menekültstátust, tehát egy hisztériakeltésről beszélünk, ami a kormány kommunikációját illeti. Kérdés, hogy miért nem elegendő a 30 nap az eljárás lefolytatására, merthogy egyébként minden eszköz megvan a kormány kezében. Két dolgot szögezzünk le: az egyik az, hogy a magyar szabályozás az Európai Unió legszigorúbb szabályozása; a másik pedig ez, amit már említettem, hogy Magyarország tranzitország. Tehát egyszerűen végre kellene hajtani a szabályozást. Itt látom, hogy nincsen koherencia Rogán Antal és Kontrát államtitkár úr nyilatkozatai között. Tehát azt gondolom, hogy erről önök beszélgethetnének. Ha felmerül az, hogy bármilyen szabályi változtatást csináljanak, csak úgy merülhet fel, hogy összeurópai megoldás keretében, és nagyon rajta lesz a szemünk azokon a próbálkozásokon, amiket láttunk, hogy úgy csináljanak jogkörbővítést, jogszabályi változtatást, hogy ez a Fidesznek az önös saját hatalompolitikáját szolgálja. Ez után a rengeteg hazugság után, amit itt elmondtak a mai napon, nem tudom, hogy hogy fognak tudni tükörbe nézni."
3,u2015-09-21-11,Opposition,MSZP-frakció,0.26171875,2015-09-21,0.05538245663046837,"Tisztelt Ház! Tisztelt Miniszterelnök Úr! Nagy ingerenciát érezne az ember arra, hogy az elmúlt 8-9 hónap kormányzati intézkedései mögött felsejlett alkalmatlanságot, káoszt, feszültséget tegye most az asztalra. Én nem teszem, ön már ezt elmondta a frakcióülésen, tehát ezzel majd a probléma megoldása után kell foglalkozni. Szerintem azzal kell foglalkozni, hogy mind Magyarországnak, mind pedig Európának biztonságban kell maradnia, és ennek érdekében mit tud tenni Magyarország. 23-án, ezen a héten Brüsszelben, az EU-csúcson lehetősége lenne arra a kormánynak, hogy erős európai felhatalmazással képviselje Magyarország álláspontját. Meghallgatva miniszterelnök urat, azt kérem, hogy ez az „Üzenet az Európai Unió vezetőinek”, ezt vegyék le napirendről. Hiszen ellentmond már magának a miniszterelnök úr által elmondottaknak, valamint Szijjártó Péter elmúlt heti nyilatkozatának. Ugyanis, ha komolyan vesszük mindazt, amit ön elmondott, akkor tény és való, hogy az a határozati javaslat, amit benyújtottunk ma az Országgyűlésnek, és nem hajlandó tárgyalni róla az Országgyűlés, pont arról szól, miniszterelnök úr, hogy vannak döntések, amelyekben meg kell haladni az eddigi álláspontját a jelenlegi kormánynak, de Magyarország egészének is. [[13.00]] A Dublin III.-nak úgymond befellegzett, nem tartható fent, hogy jogi szabályozással Európa külső határainak terhelése fennmaradjon. Mint ahogy meggyőződésem, hogy az Európai Unió közös menekültügyi szabályozására is égető szükség van. Mind a regisztrációban, mind annak finanszírozásában, mind a menedékkérőknek és a menedékkérelmet megkapóknak az ellátásában, mind pedig a menedékkérelemre nem jogosultaknak a visszatoloncolásában közös európai szabályozásra van szükség. Az Európai Unió pénzügyi forrásait ne csak a meglévő krízis kezelésére, hanem közös európai uniós határaink védelmére is ki kell terjeszteni. Olyan eszközöket és olyan támogatásokat kell Európának közösen, az európai tagországoknak, benne Magyarországnak is igényelnie, amelyek segítik mind Görögországban az úgynevezett regisztrációs pontoknak a létrehozását, mind pedig Magyarországon segítik az európai közös határok védelmét. [[Közbeszólás a Fidesz soraiban.]] Azok a menekülttáborok… - én hallom, hogy azt mondják, hogy nem a mi dolgunk. Akkor el kell dönteni, hogy európaiak-e vagy sem; ha európai, és Európa közös határát egyedül nem tudja - márpedig az látszik, hogy nem megy -, akkor segítséget kér. Ha a segítségkérésben az van, hogy európai uniós tagállamok rendészeti, katonai támogatása biztosítja, hogy minden állampolgár, aki Magyarországra, rajta keresztül Európába akar érkezni, regisztrálásra kerüljön, akkor ebben minden segítséget el kell fogadni, és biztosítani kell mindaddig, amíg nincs meg a közös menekültügyi rendszer, hogy azok az emberek, akik menedékkérelemre, oltalomra jogosultak, eljuthassanak oda, ahova szeretnének. [[Németh Szilárd István: Nem úgy van az! Nem úgy van az, Sztálin elvtárs! Közbeszólások. Az elnök csenget.]] Konfrontatív és feszültséget keltő politikával nem lehet hosszú távon ezzel a kihívással megbirkózni, tisztelt képviselőtársaim. A konszenzus alapja - mint látjuk - nem az, amit a kormány az elmúlt hetekben, hónapokban tett. Diplomáciailag olyan mélyponton vagyunk, amelyre a rendszerváltás óta nem volt példa. Ha valaki meg akarja védeni Európát, akkor kellene szólni a szomszédos országok államfőinek, miniszterelnökeinek, mert ha ők ezt nem értik, akkor ott valami gond van. Ha nem értik, akkor pedig a konszenzuskeresés hiánya van, nincs együttműködés, nincs tárgyalás. Ezért arra biztatom Magyarország kormányát, hogy egy egységes cselekvési tervet, egy egységes támogatást, az Országgyűlés többsége által elfogadott támogatást vigyen most Brüsszelbe. Tisztelt Miniszterelnök Úr! Én köszönöm, hogy elmondta, hogy mindazokat, akik ma a rendészeti, határrendészeti feladatokat ellátják a szerb-magyar közös határszakaszon vagy most már a horvát-magyar határszakaszon, becsület és tisztelet illeti. Jó lenne, ha az ellátási körülményeik is ezeknek a szépen zengő köszöneteknek megfelelőek volnának. Mint ahogy az is jó lenne, ha megköszönnénk azoknak a civileknek és megköszönnénk azoknak a szolidáris társadalmat képviselő embereknek [[Az elnök a csengő megkocogtatásával jelzi az időkeret leteltét.]] akik az elmúlt hónapokban önök helyett mutattak Magyarországról egy másik képet a világban. Köszönöm szépen."
3,u2015-02-20-79,Opposition,MSZP-frakció,0.2301025390625,2015-02-20,0.26375332474708557,"Köszönöm szépen a szót, elnök úr. Tisztelt Képviselőtársaim! Tisztelt Országgyűlés! Az MSZP minden, a menekülthullám kezelése érdekében előterjesztett ésszerű szakmai javaslatról kész tárgyalni, amely a magyar emberek biztonságát erősíti és a menedékjogot kérőket emberként kezeli, azaz humánus és tisztességes elbánást biztosít számukra.Ha valóban szükséges a vonatkozó törvények módosítása, abban az MSZP konstruktív partner lesz, azonban a leghatározottabban fel fogunk lépni az ellen, ha a most tapasztalt menekülthullámot a Fidesz hisztériakeltésre, az idegengyűlölet szítására kívánja felhasználni, márpedig éppen ennek lehetünk tanúi. Amit a Fidesz előad, az a legsötétebb, legaljasabb politikai propaganda: gátlástalan manipuláció, aminek során a valós adatokat féligazságokon alapuló közhiedelmekkel és nyilvánvalóan otromba hazugságokkal mossák össze. Talán még mindenki jól emlékszik, hogy január 7-én a világ döbbenten szembesült a Charlie Hebdo szerkesztőségének lemészárlásáról szóló hírrel. E szörnyű merénylet volt az, amiben Orbán Viktor új politikai lehetőséget látott: miközben Európa vezetői látványosan kiálltak a szabadság, a demokrácia és a szolidaritás értékei mellett, addig Orbán Viktor meghirdette az úgymond megélhetési bevándorlás elleni küzdelmet, az emberek legösztönösebb félelmeinek felerősítéséből akar politikai tőkét kovácsolni. Mindezt egy olyan ország miniszterelnöke mondja, akinek kormányzása alatt közel félmillió ember hagyta el hazáját megélhetési okokból. Ezen aljas propaganda-hadjárat megindításához éppen kapóra jött az a terrortámadásoktól teljesen független körülmény, hogy az elmúlt hónapokban valóban drámaian megnőtt a hazánk határainál menedéket kérő személyek száma. A Fidesz célja egy új ellenségkép kialakítása, amivel ismét gyanakvást és félelmet lehet kelteni az emberek szívében. Ez az új ellenség, a Magyarországot sáskaként ellepő gazdasági menekültek hada a Fidesz szerint. Ettől a magyar létformánkat fenyegető hatalmas veszedelemtől egyedül Orbán Viktor és élcsapata képes megvédeni a nemzetet, ők pedig nem fognak tétlenkedni. Lesz itt minden, ami egy sikeres szabadságharchoz nélkülözhetetlen: párját ritkító szigorú törvények, az ázsiai diktatúrák leghaladóbb intézményeinek átvétele, valamint állandó konfrontáció az Európai Unióval és nyugati szövetségeseinkkel, aki pedig kritikát mer megfogalmazni, az nyilvánvalóan bevándorláspárti és ezzel a magyarság idegen kultúrákban történő feloldását kívánó hazaáruló. Elborzasztó, hogy ezen aljas kommunikációs kampány ötlete a párizsi merényletek láttán pattant ki a Fidesz kommunikációs csapatának fejéből. Feltehetően ők azok, akik a bevándorlásban és az idegen kultúrák elleni küzdelemben vélték megtalálni azt a csodaszert, amelynek révén Orbán Viktor ismét erőteljes, harcos vezérként pózolhat a magyar nép előtt. Itt az idő, hogy a hamis propagandával szemben lássuk világosan a tényeket, és leplezzük le a hazugságokat. Tény, hogy az elmúlt két évben drámaian nőtt a menekültkérők száma. Tény, hogy a kérelmezőknek csupán egy elenyésző hányada kapja meg végül a menekültstátust. Az is tény, hogy a menedékkérelmet benyújtók egy jelentős része még az eljárás befejezése előtt eltűnik a hatóságok elől. Tény, hogy mindez létező probléma, és elengedhetetlen a menekültügyi eljárások menetének és az abban közreműködő szervezeteknek a felülvizsgálata. Igen, valóban újra kell gondolni az Európai Unió tagállamai közti tehermegosztás kérdését is, ugyanakkor hazug manipuláció a menekültek ügyét összekeverni a gazdasági bevándorlással. Magyarországon a lakosság kevesebb mint 2 százalékát kitevő 140 ezer bevándorló háromnegyede valamely európai uniós országból érkezett, döntő többségben magyar származásúak. [[Dr. Répássy Róbert: Ez fáj nektek!]] Különösen félrevezető a határainknál jelentkező több ezer menedékkérőt úgy beállítani, mint akik Magyarországra akarnak bevándorolni és letelepedni. Ezzel szemben ugyanis tény az, hogy a menedékkérők és az elismert menekültek, ahogy tehetik, továbbállnak Magyarországról. Abban egyetérthetünk a miniszterelnök úrral, hogy ezekről a kérdésekről nyíltabban, őszintébben és teljes egyenességgel kell beszélni. Hát tegyük ezt! A párizsi, valamint korábban a londoni és madridi merényletekkel az volt a terroristák nyilvánvaló célja, hogy feszültséget szítsanak a társadalom többsége és a muszlim kisebbség között; ők a tolerancián és a befogadáson alapuló európai politikai kultúrát akarják felszámolni. Tehát a merényletek célja éppen az volt, hogy az európai politikusok szájából olyan, kultúrák harcát vizionáló mondatok hangozzanak el, miszerint a gazdasági bevándorlás csak bajt és veszedelmet hoz az európai emberre. [[11.50]] A terrorizmus táptalaja ugyanis az, ha a különböző kultúrákban élő emberek fenyegetve érzik magukat. Ezt a fenyegetést pedig épp az ilyen, vezető politikus szájából elhangzó megnyilvánulások teszik félelmetesen hihetővé és átélhetővé. Szégyenletes, hogy éppen hazánk miniszterelnöke játszik a terroristák kottájából. [[Dr. Répássy Róbert: Mit mondott?]] Különösen fájó, hogy Orbán Viktor megnyilvánulására éppen aznap került sor, amikor Párizsban a terrortámadás áldozatai előtt tisztelegve, származásától, bőrszínétől és vallási hovatartozástól függetlenül több mint egymillió ember tett hitet a szabadság és a demokrácia értékei mellett. Ami pedig a magyarországi helyzetet illeti, Orbán Viktor nyugodt lehet. Amíg ő a miniszterelnök, addig Magyarország biztosan nem válik a bevándorlók célországává. Az az Európa centrumától leszakadó, egyre inkább a közép-ázsiai diktatúrákra jellemző viszonyokat idéző ország, amivé Orbán Viktor teszi hazánkat, biztosan nem lesz a bevándorlók célpontja. Annak, aki azért hagyja el otthonát, hogy az Európai Unió területén vállaljon munkát, esze ágában sincs Magyarországra jönni. A magyarországi jövedelmi és megélhetési viszonyok ma már arra is alkalmatlanok, hogy az itt született, itt felnövő, hazájukat szerető magyar embereket itthon marasztalja. A valódi nemzeti sorskérdés ugyanis ma nem a bevándorlás, hanem az, hogy a magyar fiatalok százezrei sem Magyarországon képzelik el a jövőjüket. Persze még a legmanipulatívabb propaganda is részben valós alapokra épül. A kormánypárti politikusok a tömeges bevándorlás veszélyét a menekültügyi statisztikákkal akarják hihetővé tenni. A nemzetközi jog szerint a menekülteket védelem illeti meg. Ezek a nemzetközi jogi szabályok azt is meghatározzák, hogy pontosan kik jogosultak erre a védelemre. Az az ország, amelytől menedéket kérnek, köteles megvizsgálni, hogy a kérelmező jogosult-e a védelemre. E szabályok alapján kaptak menedékjogot az ’56-os forradalom után Nyugatra menekült magyar honfitársaink százezrei is. A menekültügyet ennek szellemében kell nekünk is kezelnünk. A mindenkori kormány felelőssége, hogy a Magyarország területére illegálisan belépni próbálókat a hatóságok feltartóztassák, és megvizsgálják, hogy az érkezők jogosultak-e menekülteket megillető védelemre vagy sem. Amennyiben a menedékjog iránti kérelem nyilvánvalóan megalapozatlan, akkor az eljárásnak gyorsan le kell zárulnia. Kérelem elutasítása esetén szintén a kormány felelőssége az illegális határátlépők hazatoloncolása. Mindehhez ma is adottak a törvényi feltételek, bármit is állít ma itt önöknek Kósa Lajos vagy Rogán Antal. A jelenleg hatályos törvény szerint ugyanis 30 nap áll rendelkezésre a nyilvánvalóan alaptalan kérelmek elutasítására, és ezen idő alatt a kérelmezők nem hagyhatják el a kijelölt befogadóállomást. A hatályos szabályozás szerint is őrizetbe lehet venni a menedékkérőt, ha az eljárást akadályozza vagy alapos okkal tartani kell a szökéstől. Mindezek ellenére a Fidesz azt állítja, hogy a menekültstátusra nyilvánvalóan nem jogosult emberek ellátása fogja romba dönteni a magyar költségvetést. Mindeközben a rendőrség látványos akciókban szedi le a vonatokról az illegális határátlépőket. A kormánypárt frakcióvezetője is a Keleti pályaudvaron tartott sajtótájékoztatót, ahelyett, hogy itt, az Országgyűlésben kérte volna számon a kormányt az alábbi kérdésekben. Miért húzódnak hónapokig az eljárások? Miért képtelenek a 30 napos előzetes vizsgálati eljárásban elbírálni a nyilvánvalóan alaptalan kérelmeket? Hogyan tűnhet el az eljárás alatt a kérelmezők többsége, amikor engedély nélkül a befogadóállomást sem hagyhatnák el? Miért nem képesek a határon elfogni az illegális határátlépőket? Hogyan jutnak át tömegével a határon, hogy végül csak a Keleti pályaudvaron vagy éppen Győrben kerüljenek a hatóságok látókörébe?A válasz nyilvánvaló. A kormány nem képes kezelni a menekülthullámot. Vagy talán nem is akarja. Hiszen valódi bevándorlók híján csak a hazánkon átutazni próbáló menekültekre mutogatva hihető el az idegen kultúrájú emberekkel szembeni szabadságharc létjogosultsága. Ezért kezdett a kormány úgynevezett nemzeti konzultációba ahelyett, hogy érdemi megoldásokat tenne a menekültkérdés kezelésére. Holott a mindenkori kormány felelőssége, hogy a menekülthullám fogadására alkalmassá tegye az erre hivatott szerveket. A lehető leghamarabb dönteni kell azokban az esetekben, ahol nyilvánvalóan nem állnak fenn a menekültté nyilvánítás feltételei. De nemcsak a gyorsaság, hanem a tisztességes eljárás követelményeinek érvényesítése is alapvető követelmény. Automatikusan, a kérelem érdemi elbírálása nélkül senkit nem lehet visszafordítani, és ezzel üldöztetésnek, rosszabb esetben halálos veszedelemnek kitenni. Legalább az előzetes vizsgálati eljárás alatt biztosítani kell, hogy a kérelmező ne távozzon el, és a hatóságok rendelkezésére álljon. Ugyanakkor a nyomor, a háború vagy az üldöztetés elől menekülőket nem lehet bűnözőként kezelni és börtönkörülmények között fogva tartani. A Fidesz ötlete a menedékkérők automatikus, tömeges őrizetbe vételére nemcsak embertelen, de rendkívül drága és haszontalan is, sőt hosszú távon még a magyar emberek biztonságát is aláássa. Pontosan tudható, mekkora terhet jelent az adófizetőknek a börtönkörülmények közötti fogva tartás. A magyar börtönökben megközelítőleg 18 ezer embert tartanak fogva, ami hatalmas intézményhálózatot, évente 50 milliárd forintot meghaladó közpénzt és majd’ 9 ezer főnyi személyzet munkáját igényli. Ezekkel a számokkal érdemes összevetni, hogy a sok más feladata mellett a menekültügyi eljárásokat lefolytató Bevándorlási Hivatal létszáma 1150 fő, költségvetése pedig 9 milliárd forint. Vagyis menekültügyre jelenleg a büntetés-végrehajtásra szánt források töredékét fordítja a kormány. Ennek tudatában kérdem én: hova zárnák el a becsléseik szerint idén érkező 100-150 ezer menedékkérőt, amikor jelenleg is 140 százalék felett van a bv-intézetek telítettsége? Árulják el, hol lesznek a menedékkérők fogva tartására szánt új táborok? Kik fognak vigyázni a fogvatartottakra, vagy hogyan fogják biztosítani a fogva tartás feltételeit? Önök a tűzzel játszanak, hiszen katasztrofális következményei lehetnek, ha a menedékkérőket borzasztó körülmények közé zárják, miközben az őrzésükről sem tudnak megfelelően gondoskodni. Kérdezem fideszes képviselőtársaimat: melyikük örülne egy ilyen potenciális időzített bombának saját választókerületében? Melyikük nézne azon város lakóinak szemébe, ahol ilyen, menekülteknek szánt tábort vagy börtönt kívánnak létrehozni? Nem az lenne sokkal inkább mindenki érdeke, ha a pénzt és energiát a menekültügyi eljárások felgyorsítására, a menedékkérők ügyének tisztességes rendezésére fordítanák? Mert mindez bizony komoly kormányzati erőfeszítést és nyilván nem kevés pénzt kíván. A magyar emberek biztonságának szavatolása és a legalapvetőbb emberiességi szempontok érvényesítése azonban nem pénz kérdése. Például a nemzeti konzultációra tervezett százmilliókat nyugodtan fordíthatnák erre a célra, de a bankvásárlásokra költött tízmilliárdokból is jutna pénz bőven. Nagyon fájó és legkevésbé keresztény emberekhez méltó hozzáállás, hogy az idegen kultúrákból érkezőkkel szemben nem viseltetnek kellő empátiával. Ha már azonban sajnálatosan ez a helyzet, akkor legalább a határon túli magyarok szemszögéből próbálják nézni a kérdést. Mert bizony közülük most is sokan vannak, akik nem rendelkeznek magyar állampolgársággal. Különösen igaz ez a súlyos háborús konfliktussal terhelt Ukrajna esetében. Abban azonban egyetérthetünk a Fidesz vezérszónokával, hogy az Európai Unió által folytatott politika valóban felelőssé tehető az egyre súlyosodó helyzetért. Na persze nem azért, mert a Fidesz kívánságával szemben nem engedi bűnözőként kezelni a menedékkérőket. Az a menekülthullám, amivel ma a magyar hatóságoknak meg kell küzdeniük, nem kis részben a kudarcos európai kül- és biztonságpolitika következménye. A hazánkba érkező menekültkérők többsége ugyanis koszovói. Beszámolók szerint Koszovó fejlődését az óriási munkanélküliség mellett a szervezett bűnözés és a mindenre kiterjedő korrupció teszi lehetetlenné. Ugye, milyen ismerős problémák ezek, tisztelt képviselőtársaim? Mindez több év nemzetközi igazgatás után óriási kudarc egy olyan országban, ahol a felhasznált fizetőeszköz az euró, aminek biztonságát a NATO szavatolja, az igazságügyi rendszere felett pedig az Európai Unió bábáskodik. Hasonlóképpen elkeserítő a kép, ha az afrikai, észak-afrikai térséget tekintjük, ami Dél-Európa országai számára okoz nehezen kezelhető migrációs nyomást. Hosszú távon tehát a migrációs nyomás csökkentésére csak akkor van esély, ha az Európai Unió tágabb környezetében lévő országok biztonságot és megélhetést képesek biztosítani saját polgáraik számára. Ennek érdekében azonban az Európai Uniónak is tennie kell. Segítenie kell a gazdasági felzárkózást, és aktív szerepvállalásra van szükség a válságövezetekben. Ha Orbán Viktor valóban a magyar emberek biztonságáért akar tenni, akkor azért küzdjön az Európai Tanács ülésein! Tisztelt Országgyűlés! A kormány a nemzeti konzultációval megoldás helyett szemmel láthatóan csak politikai haszonszerzésre, újabb százmilliók kitalicskázására vagy épp a Kubatov-lista frissítésére kívánja használni a kialakult helyzetet. Arra kérjük az Országgyűlést, legyen méltó a választói felhatalmazásához, és a politikai hisztériakeltés helyett a valódi megoldások megtárgyalásának és a döntéseknek adjon csak terepet. Köszönöm szépen, hogy meghallgattak. [[12.00]]"
3,u2017-10-24-5,Opposition,MSZP-frakció,-0.958984375,2017-10-24,0.0768439769744873,"Tisztelt Elnök Úr! Tisztelt Országgyűlés! A nemzeti együttműködés rendszerének hétéves teljesítményét értékelve azt kell hogy mondjam, hogy önöktől kell megvédeni ezt az országot, az önök teljesítményétől kell megvédeni ezt az országot, és nem azoktól a hamis vádaktól, amelyeket megfogalmaznak egyrészt a Soros-tervről, amelyről az önök vezető politikusai és miniszterei is azt mondják, hogy nincsen ilyen terv, kizárólag az önök hazugsággyárában készült a Soros-terv elképzelése, ami arra alkalmas, hogy az önök pártpolitikai céljait szolgálja. Aztán ehhez csatlakozik az „Állítsuk meg Brüsszelt!” jelszó, ami nem szól másról, mint az Európai Unió megállításáról, azaz önök megkérdőjelezik az európai uniós tagságunkat, előkészítik adott esetben az Európai Unióból való távozásunkat, azt, amit a magyar történelem több mint ezer év alatt kivívott, hogy odatartozzunk. Önök ezt teszik kockára. Aztán mindannyiunk nemzeti ünnepén, október 23-án megtudtuk, hogy a sötét oldal is felütötte a fejét és köztünk van, akit majd le kell győzni. Én annyit mondanék, hogy ha a sötét oldalt kell keresni, akkor azt azokban a padsorokban [[A kormányzó pártok padsorai felé mutatva.]] , Voldemortokban kell keresni. Kit is kell megállítani? A magyar kormányt kell megállítani, hiszen kivezeti az Európai Unióból hazánkat, ami elfogadhatatlan. És meg kell állítani a nemzeti konzultációnak álcázott pénzköltést, ami nem szól másról, mint egy újabb bőr lehúzásáról a kvótanépszavazás után. Álkérdések, pénzszórás - erről szól a nemzeti konzultáció. A magyar kormányt kell megállítani, és a nemzeti konzultációt kell megállítani. Azért, hogy megspóroljam az önök válaszát, szeretném tisztázni, hogy nem kívánjuk lebontani a kerítést, a határvédelmi kerítést [[Közbeszólás a kormányzó pártok padsoraiból: Szétszerelni se?]] , és nem kívánunk felülről nyitott, korlátlan befogadásra alkalmas kvótát bevezetni Magyarországon. Ezt azért mondom, mert ezeket a hamis vádakat vágják a fejünkhöz - ezek szemenszedett hazugságok! Nem lesz kerítésbontás, és nem lesz kötelező korlátlan kvóta bevezetése Magyarországon. Maradunk viszont az Európai Unióban, mert emellett döntött a magyar nép, a magyar nemzet. Miért is teszik mindazt, amit tesznek? Azért, mert figyelmet akarnak elterelni, elsősorban arról a kormányzásnak nevezett ámokfutásról, amit véghez vittek, és a teljesség igénye nélkül arról a 13 plusz 1 ügyről, amelyeket most fel fogok sorolni, és amelyekre az egész magyar társadalom választ vár, nemcsak Magyarország, hanem egész Európa; arról a Pharaon-ügyről, amely szégyene lett az országnak az egész nemzetközi színtéren, hiszen egy Interpol- és FBI-körözés alatt lévő személy üzletelhetett hazánkban. A mai napig nem tudjuk a választ, hogy miért. Aztán itt van a tettestársa, Zaid Naffa, akit tiszteletbeli konzulnak neveznek, holott megbukott a nemzetbiztonsági átvilágításon. Kiss Szilárd vízumgyáráról nem is beszélve, amit hosszú évek óta nem tudunk, hogy hogyan és miként történhetett meg, hogy a magyar kormány miniszterei felülmérlegelik a Nemzetbiztonsági és az Alkotmányvédelmi Hivatal szakvéleményét. Aztán nem tudjuk, hogy az Arton Capital-ügyben milyen típusú betörés történt, merthogy nem köztörvényes lopás, abban biztosak vagyunk. Aztán nem tudjuk, hogy a nemzetbiztonsági kockázat fogalma hogyan egyeztethető össze a letelepedési kötvények által Magyarországra betelepített, akár fél Csepelnyi külföldivel, akik felületes átvizsgálás után kerültek Magyarországra. Aztán nem tudjuk, hogy mi lett az azeri bankszámlákkal, 9 millió dollárról beszélünk, de lehet, hogy az sokkal több. Máltán hősi halált halt egy újságíró asszony, aki megpróbált az ügy végére járni. Aztán nem tudjuk, hogy mi az összefüggés az azeri baltás kiadatása és a titokzatos bankszámlák között, vagyis pontosan tudjuk, hogy mi az összefüggés. Aztán nem tudjuk, hogy a Yandex-ügyre hogy kerülhetett sor. Egy európai uniós NATO-tagállamban hogy fordulhat elő ilyen? Aztán nem tudjuk, hogy Nyakó Istvánt kik akadályozták abban, hogy állampolgári jogait érvényesítse a Nemzeti Választási Iroda előtt. A mai napig nem tudjuk a választ. [[Dr. Rétvári Bence: Ki rúgta ki? Ezért rúgtátok ki? Jól megbüntettétek Nyakó Istvánt! Bajtársiasan.]] Nem tudjuk a választ arra, hogy törvénytelen adatbázis-építés hogy fordulhat elő, hiszen sokadszorra használják a nemzeti konzultációt a Fidesz választási előkészületeire és az adatbázis feltöltésére, hiszen önök is félnek a választási vereségtől. Aztán Voldemort-ügy, Simonka-ügy, Farkas Flórián, Magyar Nemzeti Bank, MET, a teljesség igénye nélkül és plusz 1-ként a Paks II. titkosításai, amelyek nem szólnak másról, mint elbújni a titkosítás mögé és Magyarország és Európa leggyanúsabb ügyét eltussolni. Válaszokat várunk, mert a hallgatás beismerés. Beismerik, hogy önök ezekben az ügyekben bűnösök. Nem másról szól a hallgatás, mint ennek a beismeréséről. Természetesen önöktől is választ várunk. Választ várunk a kormány propagandaminiszterétől, mert ennek [[Az elnök a csengő megkocogtatásával jelzi az időkeret lejártát.]] a játszmának vége! Legkésőbb a választásoknál szembe kell nézni a magyar választók felelősségével. Köszönöm szépen."
3,u2016-05-09-157,Opposition,MSZP-frakció,-1.0,2016-05-09,0.17586378753185272,"Köszönöm. Látom, nagyon kínos lehet a kérdés, mert igazi propagandaminisztériumos választ hallhattunk. Biztos nagyon kínos az, hogy 16 ezer ember vehet letelepedési jogot és vándorolhat be Magyarországra mint gazdasági bevándorló úgy, hogy egyébként folyamatosan azt kommunikálja a kormány, hogy egyébként ide - pont miniszterelnök úr szokta ezt mondani - egyetlen gazdasági bevándorló be nem teheti a lábát az Európai Unió területére. [[Felzúdulás az MSZP padsoraiban. Dr. Bárándy Gergely: Ezek kicsodák, miniszterelnök úr?]] Hát akkor mi van? Pont Magyarország, pont a magyar kormány hoz ide 16 ezer gazdasági bevándorlót! És egyébként ez kölcsön; a magyar államnak százmilliárdokat kell majd nekik visszafizetni. Államtitkár Úr! A török és líbiai partoknál nagyon sokan próbálnak abból meggazdagodni, hogy az Európai Unióba való belépés vagy letelepedés lehetőségének megszervezését adják el áruként. Őket embercsempészeknek hívják. Amit maguk csinálnak, az micsoda? [[Dr. Bárándy Gergely: Ugyanaz. Közbeszólások és taps az MSZP padsoraiban: Ugyanaz!]]"
3,u2016-06-06-157,Opposition,MSZP-frakció,-1.0,2016-06-06,0.13758546113967896,"Köszönöm, elnök úr. Miniszter Úr! A napnál is világosabb, hogy önök az idegengyűlölet felkorbácsolásából igyekeznek politikai tőkét kovácsolni úgy, hogy eközben pénzért árulják a magyarországi letelepedési jogot. Mit csinált a magyar kormány? Egy egyszeri, 1200 főről szóló döntés miatt az Európai Bírósághoz fordult, valóságos kommunikációs hadjáratot indított, de közben 16 ezer embernek adott némi kölcsönért cserébe tartózkodási és letelepedési engedélyt. Eközben a közvetítő offshore cégek 100 milliárd forintot kaszáltak csak eddig a bizniszen, és gondolom, miniszter úrnak nem kell bemutassam ezeket a cégeket. Ha csak a kezelési költséget nézzük, akkor ezeknél a cégeknél minden egyes emberen több mint 14 millió forintot nyertek. A 16 ezer ember között sok iráni, szír és iraki állampolgár vehetett magának magyarországi tartózkodási engedélyt vagy letelepedési jogot. Öt év után, amikor lejár a kötvény, az államnak több száz milliárd forintos fizetési kötelezettsége lesz feléjük, és egyértelműen a magyar adófizetők fogják megfizetni ennek kamatait és a teljes összeget is. Tuzson Bence a múltkori kérdésemre adott válaszában azt mondta, hogy ez az ország üzleti érdeke, és csak átmeneti időre, ötéves tartózkodást jelent csupán ez az intézkedés. Ez egy ordas hazugság, hiszen ez csupán a kormánynak az üzleti érdeke, és nem egy átmeneti időszakról beszélünk, hanem igenis ezek a gazdasági bevándorlók, ez a 16 ezer ember igenis megkapja a letelepedési engedélyét. És miután lejár az ötéves futamideje ezeknek a kötvényeknek, addig maradnak Magyarországon, ameddig csak akarnak. Tehát, miniszter úr, újra kérdezem: csak nem azért fordultak többek között az Európai Bírósághoz is, mert az az érintett 1200 ember nem az önök haverjainak fizetett? Várom válaszát. [[Szórványos taps az MSZP soraiban.]]"
3,u2016-06-07-60,OTHER,JOBBIK-frakció,0.74365234375,2016-06-07,0.019522547721862793,"Köszönöm szépen. Tisztelt Elnök Úr! Tisztelt Ház! Nagyon örülök neki, hogy egy ilyen fontos kérdésben végre konszenzus alakult ki az Országgyűlésnek a főbb, meghatározó pártjai között, és úgy gondolom, a képviselők javarésze is egyetért azzal, hogy ezt a javaslatot, illetve a szubszidiaritás vizsgálatát, amelyet elvégzett az Európai ügyek bizottsága, továbbítsuk, hagyjuk jóvá, és továbbítsuk az Uniónak a megfelelő szervei felé. Ez egyrészt jogilag egy megalapozott döntés, tehát én végigolvastam azt a jelentést, amit letettek az asztalunkra, ami benne van, az jogilag korrekt, és az uniós jog alapján is megállja a helyét. Ez az egyik fele a dolognak. Természetesen láttunk olyat is, amikor, mondjuk, a Magyar Országgyűlés sem minden esetben használja ki azokat a lehetőségeket, amelyek az uniós jog által ráruházódnak, de ebben az esetben örülünk neki, hogyha ez sikerült. De azért nagyon fontos annak a hátterét is ismertetni, hogy hogyan jutottunk el ide, lévén, hogy egyrészről örülünk neki, hogy a baloldal is belátja, hogy egy ilyen javaslat támogatása, egy ilyen határozati javaslat támogatása elengedhetetlen, hogy legalább az Unió felé jelezzük azt, hogy rossz irányba haladnak. Tudom, hogy a jelzés sokszor nem elég, és adott esetben, ahogy a tavalyi, 2015. szeptemberi tanácsi határozatot meg kellett támadni az uniós bíróság előtt, néha arra is szükség van, és egyébként sokszor azt is láthatjuk, hogy sok esetben még mindkettő is kevés, viszont az nagyon fontos, hogy egy ilyen határozatot minél nagyobb létszámban szavazzon meg az Országgyűlés. Hozzáteszem, nagyon örültünk volna neki, hogyha mondjuk, egy évvel ezelőtt a baloldal is hasonlókat mondott volna, illetőleg azt kell mondjam, hogy időben egy versenyzésbe nem szeretnék belemenni, de egyébként a menekült- vagy bevándorlási válság - az elnevezés bizonyos embercsoportok tekintetében változhat, hiszen vannak menekültek, illetve vannak bevándorlók, gazdasági bevándorlók - kapcsán először mi jeleztük, hogy ez egy komoly probléma lesz. Egyébként a határőrségnek a megszüntetését is ezért tartottuk óriási problémának, hibának annak idején, de annak örülünk, hogy egyébként a kormány ezzel Európa-szinten relatíve gyorsan kapcsolt, és megtette azokat az intézkedéseket, ami egyébként minden uniós országnak, így Magyarországnak is a kötelezettsége. Abban, hogy a schengeni határokat megvédjük, nincs semmi nóvum, ez egy kötelezettség, amit magunkra vállaltunk. Amikor tehát kialakult ez az egész helyzet, az volt az érthetetlen, hogy hogyan lehet az, hogy Európa jó része, a demokratikus, magukat jogkövetőnek tartó országok javarésze azt nem értette, hogy Magyarország megpróbálja így vagy úgy, hatékonyan vagy kevésbé hatékonyan, de legalább megpróbálja megvédeni a határait. Tehát eljutottunk oda, hogy a hatályos jogszabályok betartását kérik számon egy tagországon. Azóta persze sok víz lefolyt a Dunán, és a választópolgárok is szembesültek azzal úgy Németországban, mint egyéb szegletekben, akár az északabbi országokban, hogy mit jelent az, hogyha kinyitjuk a határokat, és mindenkit beengedünk, anélkül, hogy tekintettel lennénk rá, hogy ők honnan jönnek, milyen célból szeretnének az Unióba bejönni, menekültek vagy gazdasági bevándorlók vagy akár terroristák. Azt is láthattuk, hogy nagyon sok terrorista jött be ezzel a hullámmal, és hazánkon keresztül is több terrorista egyrészt átvonult, illetve itt is voltak találkozási pontok, illetve akár Brüsszelből idejöttek, és itt vették fel terroristatársaikat. Ezek nagyon veszélyes tendenciák. Egyébként természetesen az első körben sült bolondnak nevezték azokat is, akik azt mondták, hogy összefügg a bevándorlási kérdés és a terrorizmus, pedig nem hiszem, hogy túl nehéz kérdés lenne azt belátni, hogy ha számolatlanul, szabályozatlanul bejöhetnek az emberek, akkor a terroristák ezt nyilván ki fogják használni, mert miért ne tennék, ostobák lennének a maguk szempontjából, hogyha ezt nem tennék meg. Úgyhogy nagyot fordult az időnek a kereke, és egyébként remélem, hogy ezek a tendenciák Európában is meg fognak erősödni. Benne van ebben a jelentésben, és én örülök neki, hogy egy mondat erejéig szerepel benne, hogy egyrészt a problémát ott kell megoldani, ahol az képződött, a problémát egyébként nem Európa okozta, nem az európai államok okozták, ezzel is tisztában kell lenni, illetőleg felmerülhet - itt persze világviszonylatról beszélünk - azoknak az országoknak a felelőssége, amelyek egyrészt gazdag muzulmán országként, arab országként semmiféle erőfeszítést nem tettek arra, hogy befogadják ezeket az embereket, sőt egy az egyben bezárták a határaikat, nemhogy a gazdasági bevándorlók, még a menekültek előtt is, a valós menekültek előtt, ez az egyik helyzet a világban. De egyébként még olyan fejlett országok is, amelyekben sokszor…, vagy inkább úgy fogalmazok, hogy - nem jó szó a „számonkérés”, hanem - amely országokban sokszor jelentek meg olyan cikkek, hogy mi folyik Magyarországon, például Japánra is lehet gondolni, amely egy modern demokrácia, messze van tőlünk, egy gazdag ország, de amikor megnéztük azokat a menedékkérelmeket, és ez a nemzetközi médiában is megjelent, hogy mondjuk, Japán hány embert fogadott be, egyébként a több ezer kérelemből mennyit bírált el pozitívan, nem akarok butaságot mondani, talán volt olyan év, hogy 16-ot. És ráadásul a japán miniszterelnök - a sajtóban megjelent -, amikor rákérdeztek, hogy hogyan lehet, hogy Japán ilyen gazdag országként, ahova azért jó pár ezer menedékkérelmet benyújtottak, így áll hozzá, akkor azt mondta, hogy a demográfiai kérdés a legfontosabb Japánban, és most, ne haragudjanak, nem érnek rá más kérdésekkel foglalkozni. Ja, és ott is megjelentek egyébként azok a cikkek, hogy mi folyik itt Magyarországon és Európa keleti végein. Tehát egyfajta álságos média-hozzáállást is tapasztalhattunk, de azért a nemzetközi sajtó is folyamatosan elment abba az irányba, hogy a vélemény változott - persze addig sok pofont kiosztottak oktalanul és igazságtalanul, és utána meg nem mondták azt, hogy esetleg azoknak volt igaza, azoknak a politikai erőknek, amelyek azt mondták, hogy ebből probléma lesz, illetve hogy a problémát helyben kell megoldani. Örülök tehát neki, hogy egyrészt szerepel, hogy helyben kell megoldani, ez akár egyébként pénzügyi hozzájárulással is járhat, tehát ne legyünk farizeusok, lehet, hogy ahhoz, hogy egy problémát megoldjunk, valamennyi… nem ebben a formában egyébként, amire ki fogok térni, hanem hogy bizonyos terheket levegyünk bizonyos országok válláról, illetve hogy a menekülteket, mondjuk, a környező országokban el lehessen helyezni, lehet, hogy az Uniónak erre pénzt kell szánnia, illetve a világnak pénzt kell szánnia, illetve adott esetben más módon meg kell ezeket a konfliktusokat oldania, de egyébként ez nem is csak Európa felelőssége, az Egyesült Államok bevonása is ugyanolyan fontos lenne. Ők is befogadtak egyébként - és ez a sajtóban megjelent - néhány ezer szír menekültet, arról kevesebb szó esik, hogy Amerikában nagyjából olyan másfél év volt egy embernek az átvilágítása, és egyébként javarészt nőket és gyerekeket fogadtak be, és még őket is átvilágították egy-másfél éves átvilágítási folyamattal, horror összegeket költöttek arra, hogy az a néhány ezer ember, akit befogadnak, semmilyen módon ne lehessen a terrorizmussal kapcsolatba hozható, és ezek után természetesen Amerika is beengedett néhány embert, de ez nem összemérhető azzal, amit Európára rákényszerítettek a körülmények. Ilyen helyzetben Európának nyilvánvalóan ki kell állnia magáért, és nem azt kell tennie - hogy egy kicsit a jogi érvek felé kanyarodjak -, hogy az Unió vezetői, látva, hogy nincs jogalapjuk arra, hogy egy olyan szabályozást lenyomjanak a tagországok torkán, amelyet ők nem szeretnének, hiszen az alapszerződésekből nem származik ilyen joguk, elkezdtek trükközni. Elkezdtek trükközni, és a trükkök százait vetették be - hogyha szabad klasszikust idéznem. Először is tavaly elfogadták, több körben, de most csak a szeptemberi határozatra gondolok, azt, hogy egy ilyen elosztási mechanizmussal kvázi kötelező jelleggel át lehessen küldeni, át lehessen helyezni ezeket az embereket. Hozzáteszem, hogy a jogalapja annak sem volt meg, ezért jogos, hogy megtámadtuk bíróság előtt, az uniós bíróság előtt, hiszen egy olyan passzusra hivatkozik, amely arról szól, hogy milyen módon és hogyan lehet segítséget nyújtani egy olyan országnak, amelynek problémái vannak amiatt, hogy túl nagy számban jelentkeznek nála menedékkérők. Tehát egy olyan mechanizmusra egy olyan jogalkotási lehetőséget ad, amely egy adott országot megsegít, de ez nem jár azzal, hogy a többi ország nyakába egy olyan terhet tesznek, amit ő nem vállalt, és nincs ebben egy európai konszenzus. Valószínűleg amikor látták, hogy ez így nem végigvihető, akkor idén egy új trükkhöz folyamodtak, és beterjesztették, illetve a Bizottság beterjesztette azt a javaslatot, amely már egy rendelettervezetet jelent, amellyel gyakorlatilag a fennálló jogszabályokat írnák át úgy, hogy elméletileg az még benne legyen egy rendes jogalkotási eljárás keretében, de azért, ahogy látjuk, jogilag jóval túlnő, túlmutat a szerepe azon, mint amire a felhatalmazás szól. [[14.40]] Az anyagban egyébként szerepel, hogy az az e) pont, amelyre hivatkoznak mint jogalapra, csak arról szól, hogy a menedékjog vagy kiegészítő védelem iránti kérelem elbírálásáért felelős tagállam meghatározására vonatkozó kritériumokra és eljárásokra van felhatalmazása rendes jogalkotási eljárás keretében az Uniónak. Hogy ebbe milyen módon illeszkedik, vagy hogy tudják belevenni, egyrészt egy kötelező elosztási mechanizmus felé eltolni; egyébként számomra az sem egyértelmű, illetve valószínűleg ezt trükkösen megint úgy fogalmazták meg, hogy itt tulajdonképpen a kérelmek elbírálásáról beszélünk. Gondolom - bár nem voltam ott nyilván azokon a vitákon, amelyek a Bizottság környékén zajlottak, de gondolom, úgy próbálták ezt eladni, hogy ez csak egy elbírálási mechanizmus, hogy majd azt mondják, hogy Magyarországnak hány fő menedékkérelmének az elbírálását kell elvégezni. Az egy másik kérdés, hogy számomra nem egyértelmű, hogy ha mondjuk, megküldik azt a százas listát - csak mondtam valamit -, akit nekünk el kell bírálnunk, de mondjuk, azoknak az embereknek nem túl sok kedvük van, mondjuk, Németországból idejönni, akkor mi van? Vagy ha eltűnnek ezek az emberek a hatóságok színe vagy a hatóságok látóköréből, akkor mi történik? Egyrészt Magyarország el tudja bírálni ezeket a kérelmeket? Tudom, hogy majd itt részletszabályokat megpróbálna elfogadni a Bizottság, ha hagynánk nekik. Reméljük, hogy ez az egész rendszer hamvába fog fulladni, de ha nem találják ezeket az embereket, vagy Magyarország elbírálja, és azt mondja, hogy nem jogos a menedékkérelem, akkor hogy lehet ezeket kitoloncolni? Tehát annyi kérdés felmerül ezzel kapcsolatosan. Az viszont megint probléma, hogy ha ők elérhetőek, akkor ezek szerint át is toloncolnák ide őket, akár úgy, hogy nem szeretnének jönni? És akkor nekünk egy zárt táborban kellene elhelyezni, mert ha megnyitjuk, akkor nyilván az Unión belüli határok hiánya miatt odamennek, ahova akarnak? Egy csomó kérdés, amire a választ nehéz megtalálni. A 250 ezer eurós összeg egészen egyszerűen, engedjék meg, hogy egy perverz viccnek minősítem, és két dolog miatt is érdekes ennek az előírása. Egyrészről ha ez egy büntető összeg, egyébként valószínűleg ez egy büntető összeg szeretne lenni, ha egy büntető összeg, akkor duplán nincs meg a jogalapja. Tehát milyen módon lehet megbüntetni egy tagországot, egyébként szolidaritásra hivatkozva, de hát nyilvánvalóan az összeg mértéke olyan, hogy nem szolidaritásról beszélünk, hanem büntetésről, hogy ő nem kíván elbírálni kérelmeket vagy átvenni menedékkérőket? Ezt büntetésként próbálja kiróni az Unió, a Bizottság az előterjesztésében, ami egyrészt nem jó, jogalapja nincsen rá, még egyébként a szolidaritási összeg fizetésére sem véleményem szerint, nemhogy egy büntető összeg kirovására. Ha viszont ők arra hivatkoznának, hogy ez nem büntetés, hanem ez egy valós szolidaritási hozzájárulás, akkor viszont óriási a gond, hogy 250 ezer euró a valós költsége egy menekültnek, akár egy menekültnek is - mert egy menekültnek sincs akkora költsége, hozzáteszem -, de ha meg integrációról beszélünk, akkor azt kell mondjam, hogy az unió vezetői látják, hogy 250 ezer euróba fog kerülni egy országnak akár egy gazdasági bevándorló elhelyezése. Tehát hazugok azok az érvek, hogy majd értéket fognak teremteni, GDP-t fognak növelni, vagy legalábbis már ők Brüsszelben sem gondolják így, és ezáltal próbálják ezeket a terheket elosztani a különböző uniós országok között. Tehát a tervezet felháborító, nem támogatható, nincs meg a jogalapja az uniós szerződésekben, ezért nagyon örülünk neki, hogyha az Országgyűlés egyöntetűen utasítja el, de azt kell mondjam, hogy nem dőlhetünk hátra, mert ezeket a döntéseket az Unió vissza fogja hozni, és nem úgy, hogy egyhangú döntést kérjenek, mert legyünk világosak: egyhangú döntéssel ezeket a határozatokat meg lehetne hozni. Az egy másik dolog, hogy lennének olyan tagországok, amelyek vétót emelnek, de akkor egy olyan szabályozást kellene elfogadni, amivel mindenki egyetért - és szerintem lehetne ilyen szabályozás, ha az Unió fő bürokratái nem erőből szeretnének mindent végignyomni, hanem valóban a nemzetállamok érdekeit néznék, illetve kikérnék a véleményüket. Bízzunk benne, hogy ez lesz a jövőben [[Az elnök a csengő megkocogtatásával jelzi az időkeret leteltét.]] de legyünk résen, mert ezekben az emberekben, úgy tűnik, nem bízhatunk, sajnálatos módon. Elnök úr, köszönöm szépen a szót. [[Taps a Jobbik padsoraiban.]]"
3,u2019-05-27-31,OTHER,JOBBIK-frakció,0.73779296875,2019-05-27,0.043349090963602066,"Köszönöm szépen, elnök úr. Tisztelt Ház! Az első szó természetesen a köszöneté. Én a Jobbik frakciója nevében köszönöm mindazon honfitársaimnak, akik tegnap elmentek szavazni, és a Jobbikra húzták az X-et. Még nagyobb köszönet jár, teszem hozzá, azoknak a jobbikos tagoknak, aktivistáknak, akik nemcsak hogy ránk szavaztak, de tevőlegesen is részt vettek a Jobbik kampányában. Azért kell ezért ma óriási köszönetet mondani, mert ez ma Magyarországon nem egy veszélyektől mentes munka: aki ma a Jobbik standjai mellé odaáll, az nagyon sok esetben ebben a fene nagy demokráciában az állásával játszik, önök ugyanis igyekeznek mindenkit megtorolni, aki nem ért önökkel egyet.Alaposan megágyaztak a tegnapi választási eredménynek, teszem hozzá. Az elmúlt egy évben önök minden létező eszközt felhasználtak azért, hogy a Jobbikot a földdel tegyék egyenlővé. Önök mögött van egy óriási, félezer médiumot tartalmazó médiavállalkozás. Dömötör elvtárs! 250 megnyert sajtóper van mögöttünk, ez 250 Jobbikról terjesztett hazugság. Elégedett? Jól működött a rendszer? Így kell elcsalni a választást? A TV2, az önök egyik fő csatornája a Nemzeti Választási Bizottság határozataira, a Kúria döntésére is nagy ívben tesz, nem tartják be a törvényeket. Elégedett? Domokos elvtárs már kimenekült, szaladt a kormányfő után, a független elnök úr, ugye? Elégedettek az ő működésével? Elvégezte a feladatot a pártállamban az egymilliárd forintos, Jobbikra kiszabott büntetéssel? Önök mindent elkövettek, hogy minket eltöröljenek a föld színéről ahelyett, hogy kiegyensúlyozott küzdelemben mérkőztek volna meg velünk. Úgyhogy azt mondom, az már ma egy óriási győzelem, hogy a Jobbik egyáltalán létezik, a mandátum innentől kezdve már csak a prémium kategória. Ha azt hiszik, hogy letesszük a fegyvert, akkor óriásit tévednek. Eszünk ágában nincs letenni a fegyvert, megyünk előre, a szükséges változtatást végrehajtva, de úgy fogunk nekifutni az önkormányzati választásnak, hogy önök sírni fognak a végén. Az összes létező megyeszékhelyet, az összes létező nagy és közepes települést és lehetőleg a falvakat is el fogjuk önöktől venni, és egy biztonságos és szabad Magyarországot fogunk teremteni. Mára eljutottunk oda, képviselőtársak, hogy a Fidesz Európában vállalhatatlan, Európában önök vállalhatatlanok. Sarokba szorították a saját nemzetüket, és elszigetelték Európában. Önök ciki képviselők a Néppártban, cikik és nekünk is. Önök azt mondják, hogy önként vonultak ki a Néppártból. Dehogy önként! Egyébként meg kit érdekel, nincsenek ott a futballpályán a miniszterelnök úr hátha így jobban érti. Önöket lezavarták az Európai Unió focipályájáról, bezavartak minket önök miatt az öltözőbe, és mások alakítják az országok helyzetét. A szlovákok, a csehek, a lengyelek lövik a gólokat helyettünk. Mi nem harcolunk az uniós forrásokért, nem harcolunk a béremelésért, a korrupció elleni küzdelemben nem kívánunk részt venni, nem akarunk határőrséget. Ezeket a témákat önök mind-mind eldobták maguktól. Hát persze, hogy eldobták, mert nem érdekli önöket! Bérfelzárkóztatás? Államtitkár úr mondta itt a parlamentben nemegyszer, hogy örömteli, ha valaki Magyarországon százezer forintot keres, mert tíz évvel ezelőtt még ennyit se keresett. Micsoda perspektíva, micsoda jövőkép a magyar melósnak, ugye?! Örüljön a mostaninak, mert régen még ennyi sem volt! Ha valaki elmegy innen mert ma másfél millió honfitársunk tervezi azt, hogy elmegy a hanyatló Nyugatra, nem Vlagyivosztokba mennek, hanem a hanyatló Nyugatra , akkor önök hoznak be a helyére olcsó keleti vendégmunkásokat, migránsokat, gazdasági bevándorlókat, Ukrajnából, Törökországból, teljesen mindegy, hogy honnan, a lényeg az, hogy olcsón dolgozzanak. [[14.30]] Ez az önök igazi bevándorláspolitikája. 86 ezer gazdasági bevándorlót telepítettek be ebbe az országba. Tiszaújvárosba 3 ezer törököt fognak hozni, valószínűleg nem hithű keresztényeket. Hogyan fogják így megvédeni a keresztény Európát, árulják már el nekem?! Azt se tudjuk, hogy kik vannak itt, mert a nemzetbiztonsági átvilágításukra önök nemet mondtak. Úgyhogy azt mondom, hogy innentől kezdve egy ember van, aki igazán nemzetbiztonsági kockázatot jelent ebben az országban, az pedig Orbán Viktor. [[Közbeszólás a Jobbik soraiból: Úgy van!]] Nem tudjuk, hogy miért engedte be az Aszad-rezsim pénztárosát; miért engedte be Gruevszkit az Európai Parlament tiltakozása ellenére; miért vétózza meg azokat a nemzetközi szerződéseket, hogy Magyarországtól és Európától távol állítsuk meg a migrációt. Tudjuk, hogy miért: mert azt akarja, hogy lehessen riogatni a migránsokkal, mert ő meg akart belőle élni mind politikailag, mind pedig anyagilag, mint ahogy a korrupcióból is. Önök 2010 óta csak a túlárazott közbeszerzésekkel minden egyes munkavállaló zsebéből kivettek egymillió forintot. Önök tartoznak a magyar népnek minimum egymillió forinttal. Mikor akarják ezt visszaadni? Úgyhogy én azt mondom itt a nagy választási győzelem ünneplése közepette, hogy vegyenek vissza az arcukból, mert vannak még Magyarországon olyan emberek nem is kevesen , akiket nem lehet megfélemlíteni, akiket nem lehet megvásárolni, és akiket nem lehet meghülyíteni. Na, ők lesznek az önök népítélete mi pedig a végrehajtók."
3,u2020-02-24-263,OTHER,LMP-frakció,0.6533203125,2020-02-24,0.989759087562561,"Köszönöm szépen a szót. Tisztelt Elnök Úr! Még egy szó erejéig engedjék meg, hogy megköszönjem minden képviselőtársamnak, hogy részt vett ezen az éjszakába nyúló vitán. Én azt hiszem, hogy ez példaértékű volt, példaértékű volt ez az egyetértés, és az, hogy ennyien fontosnak tartották képviselőtársaim közül, hogy kifejezzék a nemzeti egységes gondolkodást e kérdés kapcsán. Napirend utáni felszólalásomban egy olyan kérdésről szeretnék beszélni, amely a nemzetet érintő mai legaktuálisabb és legfontosabb kihívás, az elvándorlásnak a kérdése, és hogy ebben az ügyben is ki kellene alakítanunk egyfajta nemzeti konszenzust, és ki kellene dolgoznunk a kereteit egy olyanfajta együttműködésnek, egy olyanfajta politikának, amely megadja a lehetőséget, hogy ezzel a hatalmas problémával először is szembenézzünk, majd hatékonyan tudjunk olyan politikát képviselni, amely eredményeket is hoz. Nagyon sokszor beszéltünk már az Országgyűlésben arról, hogy az elmúlt tíz évben is óriási mértékű lett a kényszerű elvándorlás, ami alapvetően összefüggésbe hozható a gazdaságpolitikai kihívásokkal, problémákkal, egyszerűen azzal, hogy nagyon sokan úgy jártak az elmúlt időszakban, hogy a becsületesen elvégzett munkájuk után egyszerűen nem kaptak olyan megélhetést, vagy éppen nem kaptak a szakmájuknak megfelelő állást, és ezért kénytelenek voltak más országokban boldogulni. Ez az elvándorlás már olyan szintű lett, hogy mára minden hatodik anyaországi magyar gyermek külföldön születik. Ebben a kérdésben olyan széles egyetértés sajnos nincs, mint ami abban az ügyben volt, amiről az imént beszéltünk, és gyakran hangzik el kormánypárti képviselőtársainktól, hogy itt nem lehet elvándorlásról, kényszerű elvándorlásról beszélni, hiszen itt semmi más nem történik, mint hogy működik a közös európai munkaerőpiac. Azt is gyakran szoktuk válaszként hallani, hogy vannak uniós országok, ahonnan nagyobb mértékű az elvándorlás, és olyan statisztikák is idekerülnek időnként az Országgyűlés elé, melyek szerint már megfordult volna a trend, és már többen térnek haza. Hát, ezekkel sajnos nem tudunk egyetérteni, és mi azt gondoljuk, hogy az első és legfontosabb lépés az lenne, hogy közösen ki tudjuk mondani, hogy ez egy borzalmasan súlyos kihívás a nemzet számára, és ezzel szembe kell nézni. Hogyha azt tekintjük, hogy tudjuk, hogy vannak leszakadó régiók, periferikus vidéki térségek, ahol különösen súlyos ez a probléma, de a probléma súlyát mutatja már, hogy a viszonylag jobb helyzetű vidéki nagyvárosokat is elérte ez a kihívás. Nem akarok a levegőbe beszélni, én néhány számadatot szeretnék mondani, a 2010 és 2019 közötti statisztikai adatokat szeretném idézni. Ezen időszak alatt Zalaegerszegről 5 ezren mentek el, Kaposvár lakossága 7 ezer fővel csökkent, Miskolc esetében 14 ezres volt a fogyás, Debrecen lakossága ez idő alatt 7 ezer fővel lett kevesebb, Szeged esetében 10 ezer fő volt a veszteség, Kecskemét esetében 3 ezer fő, és amit a szívemnek különösen súlyos kimondani: Pécs, az otthonom esetében a legnagyobb a vidéki nagyvárosok között a népességfogyás, 2010 és ’19 között 15 ezer fővel csökkent ennek a városnak a lakossága. Én azt gondolom, hogy ezekkel az ügyekkel szembenézni, kimondani, hogy ez nincs így jól, nemzeti sorskérdés; nemzeti sorskérdés az, hogy megállítsuk ezt a folyamatot, ehhez viszont eszközökre van szükség. Hogy mennyire különös a magyar helyzet, azt is szeretném néhány statisztikai adattal alátámasztani. Az Európai Unióban sajnos az elsők között vagyunk a tekintetben, hogy leginkább a fiatalok és a legjobban képzett fiatalok mennek el az országból. Azt is el tudjuk mondani, és ez is egy döbbenetes statisztika, hogy a magyar diplomásoknak már a 8 százaléka külföldön él, és egyébként főleg a jól képzett szakembereknek az elvándorlása rendkívül komoly strukturális problémákat is jelez, és egyes ágazatok már az összedőléssel kénytelenek szembenézni, egyszerűen azért, mert nincsenek meg a megfelelő szakemberek, és sajnos az utánpótlás is nagyon nehézkes. No, tehát annak érdekében, hogy ezt a folyamatot meg tudjuk állítani, szükség van arra, hogy a városok, a vidéki városok megkapják a megfelelő forrásokat, hogy egy olyan jellegű várospolitikát, egy olyan jellegű helyi fejlesztéspolitikát létre tudjanak hozni, hogy ezt az elvándorlást csökkenteni lehessen, majd a későbbiekben meg tudjuk adni vagy meg tudják adni ezek a települések a lehetőséget arra, hogy vissza tudjanak térni a kényszerűségből elvándorolt polgárok. Az önkormányzati választás óta már jó néhány hónap eltelt, és akkor azt nyilatkozta a miniszterelnök úr és a kormány több tagja, hogy a kormány partnerének tekinti azokat a városokat is, ahol adott esetben az októberi választáson megfordult a trend, és ellenzéki vezetés került hatalomra és ellenzéki vezetésű közgyűlés kapott feladatot a városok vezetésére. Én erre az ígéretre, erre a kijelentésre szeretném képviselőtársaimat és a kormány tagjait is emlékeztetni. Ez is egy közös ügy, ez is egy sorskérdés, hogy meg tudjuk tenni azt, azokat a fontos lépéseket, politikai lépéseket, hogy ez a kényszerű és gazdasági okokkal magyarázható elvándorlás megálljon, hogy a magyar vidék leszakadását meg lehessen állítani. S hogy ennek a valódi vidékorientált fejlesztéspolitikának valóban motorjai lehessenek a vidéki nagyvárosok, ahhoz viszont szükség van arra, hogy ehhez az Országgyűléstől és a magyar kormánytól [[Az elnök csenget.]] megkapják a szükséges központi forrásokat. Köszönöm szépen. [[19.40]]"
3,u2018-10-03-23,OTHER,DK-frakció,-1.0,2018-10-03,0.026091668754816055,"Tisztelt Országgyűlés! Tisztelt kormánypárti Többség! Az önök határozati javaslata tartalmában hazug, szándékában pedig aljas. Hazug, mert ez a határozati javaslat nem arról szól, mint ami az úgynevezett Sargentini-jelentésben foglalt. Hazug, mert nem Magyarország ennek a jelentésnek a tárgya és a kritika célpontja, hanem a magyar kormány tevékenysége, és hazug, mert a határozati javaslatuk szerint ők a magyar népet védik, miközben önök a magyar népet elárulják. [[Dr. Vadai Ágnes: Így van! Taps a DK soraiban.]] Aljas, mert önök ahelyett, hogy tény- és tárgyszerűen arra válaszolnának, amit az Európai Parlament az önök szemére vet, az önök kritikájának középpontjában a jelentést készítők és a jelentés elfogadását támogatók személyes megbélyegzése, tiszteletük, tisztességük megkérdőjelezése áll. Hölgyeim és Uraim! Ez tisztességtelen rendszerek sajátja. Láttunk ilyen rendszereket, rohadt rendszereket [[Fazekas Sándor: Éltetted is! Dr. Rétvári Bence: Bezzeg te!]] mind megbuktak, ahogy önök is meg fognak bukni. [[Taps a DK padsoraiban.]] Szándékában aljas, mert önök gyáván, nem merve vállalni a felelősséget, a nép szoknyája mögé bújnak, mert gyengék, mert bátortalanok, mert tudják, hogy érveik nem állják meg egy tárgyszerű vitában a helyüket. Önök, kérem szépen, nemcsak a miniszterelnökük, ahogy mondtam neki egy jó héttel ezelőtt, hanem minden bizonnyal az a politikai tábor, amely őt támogatja, politikai, erkölcsi és emberi értelemben gazemberek. [[Dr. Vadai Ágnes: Így van! Közbeszólás a Fidesz soraiból: …a legjobb útja a választás! Fazekas Sándor: Tükröt! Tükröt!]] Menjünk tovább! Érzékelem, hogy iszonyatos erőfeszítést tesznek annak érdekében, hogy ezt a jelentést annak láttassák, ami valójában nem [[Dr. Rétvári Bence: Húzzunk bele!]] : a jelentés mögött a bevándorlást pártoló európai többség és az azzal szemben álló kisebbség, köztük az önök vitája lenne. Mi van? Ez nem így van. Nem így van, mert a vita középpontjában az van, hogy az európai népek többsége milyen világot képzel el magának, hogyan szeretne élni. Ebben, nem vitatom, valóban az egyik kérdés az, hogy mit kezdjünk az Európára nehezedő bevándorlási nyomással, de messze nem az egyetlen kérdés, és azt is gondolom, hogy messze nem a legfontosabb kérdés. [[12.10]] És bár lehet minősíteni az Európai Parlament többségét, de mégiscsak az a helyzet, hogy az Európai Parlament közvetlenül és arányosan választott képviselői, akik tehát Európa népének többségét képviselik, úgy gondolják, hogy mindazt, amit maguk tettek Magyarországgal kormányzásuk alatt, az szembemegy mindazzal, amit Európa népének többsége szeretne magának kapni és szeretne Európában közösként látni. A vitának ez a fő tárgya: milyen Európát képzelünk el? Ez ennek a vitának a lényege. Mert mégiscsak, mi az a világ, amit ezzel az európai többséggel mi magunk is látni szeretnénk, és amelyben élni szeretnénk? Kívánjuk egymás tiszteletét. Valóban kívánjuk a szabadságot, a felelős és ellenőrzött kormányt. Kívánjuk a demokráciát, a jogállamot. Kívánjuk a vallásszabadságot, a tiszta közéletet, a korrupciómentes világot, a független igazságszolgáltatást és a sajtót, a világnézetileg semleges államot és a szociális biztonságot. Ez az a világ, amit szeretnénk. És Európa népének többsége úgy gondolja, hogy önök ezt a világot nem én mondom, hanem az Európai Parlament néppárti frakciójának vezetője, korábban a magyar kormányfő egyik támogatója , úgy tűnik, hogy szisztematikusan leépítik. Ez a vita tárgya. Ebben a vitában egy darab elem egy darab elem! , hogy egyébként mit gondolunk, hogyan kell kezelni ezt a migrációs nyomást. Mert azért nézzük végig! Mondják, az lenne egymás tisztelete, amit önök művelnek?! Az, ha valaki szemben áll önökkel, akkor az hazaáruló? [[Németh Szilárd István: Annak kilövik a szemét!]] Az kommunista? Ez lenne egymás tisztelete, hogy el sem tudják képzelni, hogy jó hazafiként lehet mást gondolni a világról, mint amit önök gondolnak? [[Közbeszólások a kormánypárti padsorokból.]] Az egymás tisztelete, hogy bárki, aki önökkel szembeszegül [[Közbeszólás a Fidesz soraiból: Gumilövedék!]] az Magyarországon félhet? [[Dr. Rétvári Bence: Sün!]] Az egészen nyilvánvalóan biztos lehet abban, hogy belemennek privát világába, széjjelszedik, megtapossák, lehetetlenné teszik? [[Közbeszólás a Fidesz soraiból: Sün!]] Ezt csinálják önök, és ezt tették ebből az országból! Vajon büszkék önök magukra? [[L. Simon László: Gumilövedék!]] Büszkék, hogy ilyen világot teremtettek a közhatalmukkal? [[Közbeszólás a DK soraiból: Így van!]] Az lenne a felelős és ellenőrzött kormány, hogy ma nem a kormány fél a választóktól, hanem a választók félnek önöktől, ettől a kormánytól? [[Németh Szilárd István: 73 százalék is ezt mutatja!]] Az, hogy Európában az a természetes, hogy intézmények sokasága jön létre, hogy a kormány hatalma ne legyen korlátlan és ellenőrizetlen? Maguk minden olyan intézkedést megtettek az elmúlt nyolc évben, az Alkotmánybíróság jogainak csorbításától személyi összetételének átalakításáig, az igazságszolgáltatás vezetési rendszerének átalakításán keresztül, nem fogom folytatni, ami éppen azt teszi lehetővé, amit Európában fontosnak gondolunk, hogy a kormány nem uralkodik felettünk, hanem szolgál; hogy a kormány szervezi azt a társadalmi párbeszédet, amelynek a végén okos és bölcs döntésekkel szervezi döntéseinek többségét [[Balla György: És hazudtunk reggel, délben meg este! Közbeszólások a Fidesz soraiból.]] hogy a kormány és ellenzéke nem ádáz ellensége egymásnak, hanem partnerei abban, hogy a legjobb megoldásokat találják. [[Balla György: Majd’ beledöglöttünk, hogy két évig ne csináljunk semmit!]] Önök nem ezt teszik, önök polgárháborús hangulatot szítanak az országban, ahol a hazát védők és a hazaárulók kettősségére osztják ezt az országot. Amit önök tesznek, az távol áll mindattól, amit Európa többsége és az európai emberek túlnyomó többsége látni szeretne. [[Németh Szilárd István: Megkérdeztétek őket, hogy mit szeretnének látni?]] Az lenne a vallásszabadság, hogy az önök új egyházügyi törvénye szerint egy politikai testület mondja meg [[Németh Szilárd István: Téged nem szeretnének látni, az biztos!]] hogy mely közös hitben osztozók alapíthatnak egyházat? Mit gondolnak önök, mi dolgunk van nekünk a közös hitben osztozók egyházának működésével kapcsolatban? Jogunk abban van, hogy ellenőrizzük törvényességüket. Abban nincs, hogy egyházi közösséget alkotva szabadon egyházat alapítsanak. Micsoda erkölcstelenség az, kérem szépen, hogy a kormányfő házasságának szentségét feladó, első két gyermekét megkeresztelő egyháznak nem adnak most már európai döntéseket követően sem egyházi státuszt és jogot?! Kik maguk, őszintén szólva, hogy uralkodni és ítélni kívánnak Isten és hit dolgában a szabad egyházalapítás jogának csorbításával? Kik maguk, kérem szépen?! [[Közbeszólás a DK soraiból: Így van! Taps a DK padsoraiból.]] Nem lehet igaz, hogy nem olvassák mindazokat a jelentéseket, hogy 2010 óta Magyarország tíz, gazdasági életben kulcsszerepet játszó embere, köztük a kormányfő közeli barátja és veje a közbeszerzéseken kiírt pályázatokon szereplő összes pénz 10 százalékát, közel 2000 milliárd forintot nyertek el! Milyen világot teremtettek, ahol az dönti el a siker lehetőségét vagy elvesztését, hogy ki milyen közel van az éppen aktuális kormányfő hátsó feléhez? [[Közbeszólások a kormánypárti padsorokból.]] Kérem szépen, ez a probléma önökkel. És önök ezeket a kérdéseket nem hajlandók régóta, évek óta megbeszélni. Igen, világnézetileg semleges államot szeretnénk, igen. A keresztény gyökereink fontosak, átitatja kultúránkat, szokásainkat, de ez nem jelenti azt, hogy ne osztoznánk abban a közös európai örökségben is, hogy egyház és állam egymástól különváltan teszi a dolgát [[Dr. Vadai Ágnes: Így van! Taps a DK soraiból.]] , mert pontosan tudjuk, hogy sokhitű, sokvallású a nemzet és az államnak dolga valamennyi polgárát képviselni és védeni, függetlenül attól, hogy milyen hitben, milyen vallásban osztozik. Ha önök ezt nem értik, akkor valóban komoly vita van közöttünk, de ez továbbra sem az a vita, hogy mit kell tenni a menekültekkel. Azt vetjük, igen, a szemükre, hogy nem hajlandók egy árva szót vesztegetni mindazokra az ügyekre, amelyek a Quaestor-károsultakkal vannak, amelyek a kilakoltatottakkal vannak. Pontosan tudják, hogy kikről beszélünk. Erről nem beszélünk ebben az országban. Önök minden vitát azzal zárnak le, hogy kérem szépen, mi hazaárulók vagyunk, mi menekülteket akarunk befogadni az országba, mi el akarjuk adni az ország kultúráját, mi azt szeretnénk, ha elárasztanának bennünket idegen kultúrájú, meggyőződésű, vallású emberek. [[Balla György: Igaza van!]] Maguk, kérem szépen, hazudnak egészen egyszerűen, a legközvetlenebb hatalmi érdekeik figyelembevételével! De hadd mondjak valamit a menekültügyről, mert láthatólag önök csak erről akarnak beszélni, tényszerűen. [[Nacsa Lőrinc: Beszéljünk Czeglédy Csabáról!]] Volt menekültválság 2015-ben? Volt, mintegy másfél millió menekült érkezett Európába. Idén mennyi fog érkezni? [[Bányai Gábor: Prímszám? Derültség a kormánypárti padsorokban.]] 50 ezer. Ennek nagyjából a 3 százaléka. [[Németh Szilárd István: Hazudik!]] Ez az 50 ezer kevesebb, mint a 2015-öt megelőző időszak normálisnak tartott éveiben volt. Idén nagyjából egy ember érkezik illegálisan a magyar határra. Egy! Ha önök szerint ez válság, akkor igen trehány kormányt tartanak fönt, őszintén szólva, amely alkalmatlan az alapfeladatának az ellátására. Olaszországba idén szemben a csúcsidőszak közel 200 ezer partra érkező menekültjével nagyjából 20 ezer fog megérkezni. [[Balla György: Nem engedik kikötni a hajókat!]] És hogy legyen világos: ezt nem a 200 kilométeres magyar kerítés oldotta meg, kérem szépen Európa tenger- és óceánparti határainak hossza több mint 65 ezer kilométer , hanem két megállapodás, az EU-török megállapodás és az olasz-észak-afrikai országok, törzsek, csoportok közti megállapodás. Ez történt, kérem szépen. És hadd mondjak még valamit: mindenkit illegális bevándorlónak tekinteni, ez több mint embertelenség, a maguk nyelvén keresztényietlenség. Vannak, akik azért jönnek Aleppóból, mert széjjelbombázták őket úgy, mint a második világháború végén Drezdát. Nem kezet nyújtani ezeknek, hölgyeim és uraim, az egyszerűen embertelenség és gazembertelenség [[Közbeszólások a Fidesz soraiból: Gazembertelenség?]] , amit maguk követnek el. Vannak persze gazdasági bevándorlók, kétségtelen. Az ő esetükben nyugodtan mondhatjuk azt, hogy ne haragudjatok, hát, ezzel mi nem bírunk, nem engedjük, hogy átlépjétek Európa határait. Ebben nincsen közöttünk vita. Abban van vitánk, ha önök mindenkit terroristának gondolnak; abban van vitánk, hogy nem veszik észre, hogy vannak itt életüket mentő emberek, akiknek kötelességünk kezet nyújtani. És nem azért, mert vannak erre vonatkozó nemzetközi szerződések, hanem azért, mert emberek vagyunk. És őszintén szólva, akkor is ezt fogom képviselni, ha önök bennünket emiatt hazaárulónak fognak tartani. Itt mindenki Soros-ügynök önök szerint. De hát, mondják, Tajani, a Parlament elnöke, a Forza Italia tagja tudják, Berlusconi pártjáé , néppárti, Soros-ügynök?! [[12.20]] Donald Tusk jobboldali, a Tanács elnöke, lengyel, Soros-ügynök? Juncker, a Bizottság elnöke, kereszténydemokrata, Soros-ügynök? [[A kormánypártok soraiból egybehangzóan: Igen!]] Kérem szépen, én attól tartok, hogy önöknek elment a józan eszük! [[Derültség a kormánypárti oldalon. Taps a DK soraiban.]] Önök az egyet nem értőket lekommunistázzák. Őszintén szólva, önök rosszabbak, mint a nyolcvanas évek egykori kommunistái. [[Derültség a kormánypárti oldalon.]] A nyolcvanas években legalább, dacára az osztályharcos hangulatnak, már voltak értelmes oktatási kísérletek, beszélgetések, hogyan lehetne jobbá tenni az országot. Folyóiratok tucatjai próbálták kinyitni az értelmes vitát. De hogy még egyszerűbben fogalmazzak az önök kedvéért: Kádár János rendszere [[Közbeszólások, zaj a kormánypárti oldalon.]] elismerést és tiszteletet vívott ki Európa körében, Thatcherrel, Schmidttel, Mitterrand-nal találkozott. Kérem szépen, Magyarországra ma európai vezető nem találkozik , azért nem, mert találkozni a magyar kormányfővel szégyen kérdése lett. Azt mondják, hogy erős és befolyásos a magyar kormányfő. Aki erős és befolyásos, ahhoz jönnek, annál kopogtatnak. A magyar kormányfőtől elfordulnak, ide lényegében nem akar a kutya sem jönni, ő meg legfeljebb el tud menni Kirgizisztánba, a nomád lovasjátékokra. Hát, kérem szépen, ez hatalmas nemzetközi teljesítmény és elismerés! A politikát meg lehet téveszteni, de a történelmet nem, mert a történelem nem az alapján ítél, hogy ki mennyi ideig kormányoz, hanem az alapján, hogy amíg kormányzott, addig mit tett [[Közbeszólások, zaj a kormánypárti oldalon.]] képes volt-e arra, hogy megbecsülést, tiszteletet hozzon nemzetének, szolgálta-e a közjót, a becsületet. Ez alapján önök hihetik magukat a jelen politikája nyerteseinek, ehhez képest önök, azt gondolom, a történelem vesztesei lesznek. Önökről összességében ezek után azt gondolom, hölgyeim és uraim, hogy ez a jelentés azt mutatja, hogy az önök politikája a látszólag sikeres történelemnek halott. Előbb-utóbb el fogjuk temetni, és nem fogjuk meggyászolni sem önöket, sem a politikájukat. Köszönöm szépen. [[Taps a DK soraiban.]]"
3,u2019-03-25-15,OTHER,Párbeszéd-frakció,-1.0,2019-03-25,0.2664446532726288,"Köszönöm a szót, elnök úr. Tisztelt Országgyűlés! Miniszter Úr! Úgy látszik, nagyon nagy bajban van a Fidesz így az EP-kampány kezdetén, hiszen megint elő kellett rángatni a migráció témáját. Gyakorlatilag a semmiből most egy napirend előtti miniszteri felszólalást hallgathattunk végig, ami semmi mást nem szolgál, mint a terelés célját. Ezért húztak elő egy ilyen B-kategóriás konteót, egy összeesküvés-elméletet, amit önökön kívül senki nem oszt az Európai Unióban, hiszen ha ez annyira akut és annyira fajsúlyos téma lett volna, akkor a múlt heti Európai Tanács-ülésen nyilvánvalóan napirendre került volna ez az ügy, ami nem történt meg. Valójában most arról van szó, nehogy beszéljünk a Fidesz EPP-ből való felfüggesztéséről, nehogy beszéljünk arról, hogy a KGB bankját önök itt Magyarországon honosítják, s mindenféle kivétellel és kedvezménnyel támogatják a putyini kémhálózat működését. Nehogy arról beszéljünk, hogy felrúgva az európai és a NATO-szolidaritást, kiadják az orosz fegyvercsempészeket, akik Amerika ellen készültek merényletre, kiadják Oroszországnak az Amerikai Egyesült Államok helyett. Tehát nehogy arról beszéljünk, hogy önöknek lassan elfogytak Európában és az észak-atlanti térségben a szövetségesei. S nem véletlen, hogy Magyarországon is összeállt, gyakorlatilag most már világnézettől függetlenül, kizárólag az emberi tisztességtől függően egy teljes ellenzéki egység a Fidesszel szemben. Tehát úgy tűnik, hogy magukra maradtak. Magukra maradtak, és az EP-kampányban kétségbeesetten próbálják ismételgetni azt, hogy minden a migránsokról és a migrációról szól. Ehhez képest teljesen egyértelmű, hogy maguk itt kormánypénzen, közpénzen, a magyar adófizetők pénzén folytatnak pártpropagandát, folytatják a Fidesz EP-kampányát, ahogy egyébként ön személyesen a BBC-nek adott interjújában ezt be is vallotta. Köszönjük, nem kérünk több közpénzből fizetett Fidesz-propagandát."
3,u2015-09-04-39,OTHER,Párbeszéd,-1.0,2015-09-04,0.039451587945222855,"Köszönöm a szót, elnök úr. Tisztelt Képviselőtársaim! Ez a mai parlamenti vita az év legnagyobb átverése. Önök úgy csinálnak, minthogyha itt bármilyen szakmai vitáról lenne szó, minthogyha már nem lennének azok a jogszabályok érvényben, ami alapján a Fidesz-kormánynak már lehetősége lenne eljárni és kezelni a mostani menekültválságot. Önök tehát megint és megint hazudnak, hazudnak és hazudnak. Ezt sajnos nem először kell kimondani itt, a Parlament falai között. [[Zaj a kormánypártok soraiban.]] Önök embertelenek, kegyetlenek, sok százezer szerencsétlen sorsú embert használnak fel a saját politikai tőkéjük megerősítésére. Szégyelljék magukat, tisztelt kormánypárti képviselőtársaim! Az, ami önöknél egy gusztustalan habonyi óriásplakát-kampánynak indult, az mára egy humanitárius katasztrófává vált. Kósa Lajos sajnos nincs itt, aki számon kérte az ellenzéken, hogy miért nem tettünk mi semmit vagy mi miért riogattunk. Tisztelt Képviselőtársaim! Önök vannak kormányon, nem tudom, hogy ezt tudják-e, nem az ellenzék van kormányon. Önöknek van joguk arra, hogy intézkedjenek, ezt az elmúlt fél évben nem tették meg, holott pontosan tudták, hogy mi fog következni. Nem tudják kézben tartani a helyzetet, egyre nagyobb a káosz ma Magyarországon a menekültkérdésben. A PM Kósa Lajos állításaival ellentétben már kora tavasszal felhívta a figyelmet arra, ráadásul a BÁH táblázataiból az elmúlt két évben már láttuk, hogy folyamatosan emelkedik a menekültek, a menedékkérők száma, de nem tettek semmit. Mi már tavasszal elmondtuk, hogy fel kell venni több száz új BÁH-, menekültügyi ügyintézőt, és meg kell nyitni új menekülttáborokat. Erre önök akkor legyintettek, azt mondták, hogy ide gazdasági bevándorlók érkeznek, nem menekültek. Azóta állítólag felvettek 300 új BÁH-ügyintézőt, de kérdezem én, hogy hol vannak ezek. Tegnapelőtt még a BÁH budafoki központjában 2, azaz kettő darab ügyintéző várta a több száz menekült regisztrációját. A táborok is most nyílnak meg? Mit csináltak önök az elmúlt 7-8 hónapban?! Hol voltak ezek a táborok? Ez egy teljesen álvita, hogy most Martonfán, Debrecenben, Békéscsabán vagy éppen hol nyitnak meg ezek a táborok. Mi elmondtuk már korábban is, hogy régi laktanyákat kell megnyitni, felújítani. Ráadásul… [[Közbeszólás a Jobbik soraiból: Debrecenben is van!]] Pontosan a debreceni tábor is az volt régen, ráadásul nem a magyar adófizetők pénzéből kell ezt állni, hanem erre az Európai Unió megfelelő forrásokat biztosít. [[11.50]] Hol vannak az önök hatékony intézkedései? Mire ment el az a sok milliárd forint a kerítésépítéskor? Egyetlenegy dolgot állított meg eddig a szerb határon a kerítés, az egy szerencsétlen őzike volt; egyetlenegy menekültet sem állított meg. Mit tesznek önök annak érdekében, hogy megfelelően kezeljék ezt a helyzetet?! Emberi katasztrófa van ma Magyarországon, méltatlan helyzetbe hozzák a magyar állampolgárokat, a rendőrséget, a határőrséget - ami már nem létezik - a rendőrség kötelékében, a BÁH alkalmazottait magukra hagyták, magukra hagyták a menekülteket és a magyar embereket is. Önök megbélyegeznek szerencsétlen sorsú embereket és hergelik a magyarokat. Adjanak számot arról, hogy mi történt tegnap Bicskén! Tisztelt kormánypárti Képviselőtársaim! Hogyan lehetséges az, hogy több száz menekültnek azt mondják, hogy Sopronba megy a vonat, majd utána egyetlen hang nélkül leszállítják őket Bicskén?! Ahogy önök szokták hívni, nem kell megélhetési rettegőnek vagy hiszteroliberálisnak lenni ahhoz, hogy az embernek a legrosszabb vészkorszak jusson erről eszébe, és olyan embereknek is, akik eddig nem politizáltak. Nézzék meg a magyar emberek reakcióját erre! Nehogy azt higgyék, hogy ebben már önöket támogatják! Mindenkinek összeszorul ettől az aljasságtól a gyomra. Mi történt a szerb határon néhány nappal ezelőtt, amikor a New York Times videofelvételén egyértelműen látszik, hogy egy magyar határőr gázspray-vel lespray-zi a csecsemőket? Az hogyan fordulhatott elő? Hogyan történik ez, amikor önök szerint állítólag betartják a törvényeket? És mi a túró történt tegnap a Deák téren, tisztelt kormánypárti képviselőtársaim?! Azok ugye nem menekültek voltak, nem ők okozták a problémát. Állítólag - és ezt mindenki tudja - a rendőrség, a nemzetbiztonsági szolgálat rég beépült az ultrák közé, rég lehallgatják a telefonokat, rég tudják, hogy mit csinálnak. Hogyan fordulhatott az elő, hogy a rendőrök felkészületlenül ott álltak, és magyar állampolgárok és turisták százai rettegve menekültek onnan a Deák térről? Ráadásul kisrendőröket odaküldenek, akiknek szintén fogalmuk se volt arról, hogy mi történik. [[Zaj.]] Tisztelt Képviselőtársaim! Hargitai Jánosnak üzenem - Ferenc pápa szavait azért meghallotta -, nem hallottam, hogy Ferenc pápa különbséget tett volna egy fehér bőrű menekült vagy egy nem fehér bőrű menekült között. Javaslom önnek is, hogy inkább Ferenc pápa tanításait és szólamait kövesse, egyébként Erdő Péterrel együtt, akivel önök közösen méltatlanná váltak arra, hogy kereszténynek nevezzék magukat. És, tisztelt képviselőtársaim, van képük az Európai Uniót hibáztatni azért, ami történik?! Igen, hibás a dublini rendszer, felül kell vizsgálni a dublini rendszert, de akkor miért állnak fel első percben a tárgyalóasztaltól, miért nem ülnek le? Miért vállalják azt, miért bélyegzik meg a magyar embereket azzal, hogy kisstílű, szánalmas kis potyautassá teszik Magyarországot az Európai Unióban? Nemcsak az Európai Unió hasznát kell nekünk kiélvezni, hanem amikor közös terhekről van szó, azokban is osztoznunk kell, és igenis közösen kell ezekre megoldást találnunk. A mai törvényjavaslat elterelés, semmire nem lesz jó, és Trócsányi László miniszter szavaival ellentétben igenis alkotmánysértő az a rendelkezés [[Dr. Répássy Róbert: Azt te biztosan jobban tudod!]] hogy a katonákat fegyveresen bevessék az ország határain belül. Ez is egy látszatintézkedés, ahogyan a kerítés, a katonák sem fogják megállítani a menekülteket, hiszen a menekültproblémát megoldani most nem lehet, csak kezelni lehet. Önök ezt belpolitikai okok miatt akarják használni később, hogy az önök ellen tüntetők ellen is be lehessen majd vetni később a katonaságot. [[Dr. Répássy Róbert: Ostobaság! Harangozó is ezt mondta!]] A PM nevében tegnap benyújtottam egy határozati javaslatot [[Kunhalmi Ágnes: Elnök úr!]] amelyben a következőket követeljük. [[Az elnök csenget.]] A kormány tegyen meg minden szükséges lépést annak érdekében, hogy az Európai Unióval, az ENSZ-szel és a NATO-val közösen részt vesznek, elősegítik a szíriai háborús helyzet felszámolását, hiszen csak akkor fog megállni a menekülthullám, ha megállítjuk azt a káoszt, ami most a Közel-Keleten van, és részt veszünk ebben. Haladéktalanul számolják fel a humanitárius katasztrófahelyzetet, és ennek érdekében biztosítsák a menekültek megfelelő ellátását! Ezt ne a civilekre és az önkéntes segítőkre hárítsák, akik előtt mélységes tiszteletemet lerójuk, hiszen amit ők az elmúlt hetekben tettek önök helyett, az előtt le a kalappal. Gondoskodjanak arról, hogy a menekültügyi eljárások soron kívül lefolytathatók legyenek, és ne alkalmazzanak különböző jogi trükköket azzal, hogy az egy-kettő-három napig vagy egy hétig tart! Vegyék igénybe az Európai Unió által [[Az elnök csengetéssel jelzi az időkeret leteltét.]] felajánlott technikai segítséget a menekültügy elbírálásához, és tessék visszaülni a tárgyalóasztalhoz Brüsszelben…"
4,u2021-06-07-23,Fidesz-KDNP,KNDP-frakció,0.9892578125,2021-06-07,0.01643316261470318,"Köszönöm szépen a szót. Tisztelt Elnök Úr! Tisztelt Országgyűlés! Mindenekelőtt engedjék meg, hogy a tegnapi pedagógusnap alkalmából köszönetet mondjak minden pedagógusnak, a saját volt tanáraimnak is és mindenkinek, aki a gyermekeinkkel foglalkozik. Óvodapedagógusok, tanítók, tanárok, felsőoktatásban oktatók az elmúlt nehéz évben is bizonyították áldozatkészségüket, helytállásukat, a jövő nemzedékek oktatása-nevelése érdekében. Innen a magyar Országgyűlésből is köszönjük nekik. Tisztelt Képviselőtársaim! Magyarország újraindult, kinyitottak a vendéglátóhelyek, az utcán lekerült a mosolygó arcokról a maszk, lehet rendezvényeket tartani, megszűnt a kijárási tilalom ez pedig mind a sikeres oltási programnak köszönhető. Az ország egészen kivételes eredménye, hogy Magyarország az egyetlen ország az Európai Unióban, ahol nem vakcinahiány, hanem vakcinabőség van. Válogatni lehet oltóanyagok között, időpontot lehet foglalni, és órákon, napokon belül meg lehet kapnia az oltást annak, aki kéri. Sehol az Unióban nincsen ehhez hasonló, ha önök beszélnek külföldi vagy külföldön élő magyar ismerőseikkel, pontosan látni fogják, hogy mennyire más a helyzet máshol. Sok uniós tagállamban még kijárási korlátozás vagy tilalom van, szabadtéri maszkviselési kötelezettség, sok helyen még zárva vannak a szállodák, éttermek. Értékeljük azt, hogy hamarabb visszakaptuk a szabadságunkat, valamint azt, hogy sok honfitársunk élete és egészsége menekült meg a sikeres oltási programnak köszönhetően. Ahogy a miniszterelnök is fogalmazott, az egyéni felelősségnek óriási szerepe van most. Mindenkit arra biztatunk, hogy ha még nem tette meg, vegye fel az oltást, és aki már megkapta, őt pedig arra, hogy ne hagyja ki a szükséges második oltást sem saját magunkért, családunkért, barátainkért, közösségeinkért és nemzetünkért. Magyarország át fog állni a tömegesről a készenléti oltásra, kijelölt oltóhelyeket tartunk majd fenn, aki oltást akar, az ott kaphatja meg. Azért jegyezzük meg, hogy ha a baloldalon múlt volna, ma nem itt tartanánk. Kétmillió emberrel kevesebb kapott volna oltást, és a korlátozó intézkedések nagy része még mindig velünk lenne. Hangulatkeltés, elbizonytalanító mondatok, petíció, határozati javaslat, betiltás csak pár példa a baloldal eszköztárából az elmúlt hónapokból, amikor az oltásellenes kampányukat a csúcsra járatták. Azóta, ha körülnézünk a baloldal háza táján, ezt láthatjuk: szabadtéri, maszk nélküli sajtótájékoztatók, országjárás, rendezvények, az előválasztásnak csúfolt színjáték előkészületei és tüntetés. Mi a közös bennük? Egyiket sem tudnák megtartani, ha Magyarország nem járna élen az oltások tekintetében, és ennek köszönhetően nem győztük volna le a harmadik hullámot. Ha a baloldalon múlt volna, még a saját tüntetését is ellehetetlenítette volna, csak hogy akadályozza az oltási program sikerét. Igen, a hétvégén volt minden. A magyar emberek örültek az első nyári időjárású hétvégének, és volt baloldali tüntetés is, amelyen több kommunista utódpárti zászló volt, mint nemzeti színű. Június 4-én, a nemzeti összetartozás napján Jakab Péter az összetartozáshoz hasonlította a Gyurcsány-koalíciót, de így legalább megtudták a jobbikosok, hogy miért kellett hónapokkal ezelőtt kidobniuk a nagy-magyarországos pólóikat: hát azért, hogy helyet csináljanak a TeamDobrev, de még inkább a TeamGyurcsány vadiúj pólóiknak. Most, hogy a posztkommunista jelöltek mellé áll be a Jobbik, és rasszista jelöltek mellé áll be a DK, legalább mindenki tudja, hogy az összefogásból már csak két dolog hiányzik: a józan ész és a gerinc. Végezetül, a hamarosan kezdődő Európa-bajnokság tekintetében szeretnék sok sikert és tisztes helytállást kívánni a magyar válogatottunknak, és biztosítani őket, hogy az egész ország már most büszke rájuk, és tizenkettedik emberként egy szívvel és lélekkel mindenki ott áll majd mögöttük, és hangosan fogja kiabálni, hogy „Hajrá, magyarok!” Köszönöm, hogy meghallgattak. [[Taps a kormánypártok soraiban.]]"
4,u2019-02-19-23,Fidesz-KDNP,KNDP-frakció,0.83544921875,2019-02-19,0.4520789086818695,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Képviselőtársaim! Ahogyan arról ma már szó volt, február 19-e Kossuth Zsuzsa születésnapja, azaz a mai nap a magyar ápolók napja. Kossuth Zsuzsa igazi önfeláldozó ember volt, aki mindent megtett hazájáért, a sebesültekért, a munkatársaiért, az egészségügyért. Amikor ezen a napon erről a témáról beszélünk, akkor az első szó mindig a köszöneté. Innen is szeretnénk kifejezni elismerésünket a magyar ápolók felé, akik az egészségügyi ellátórendszer pillérei, egyik legfontosabb szereplői, akik nap mint nap becsülettel helytállva, emberségesen, óriási munkát végeznek a magyar emberek egészsége és gyógyulása érdekében. [[Varju László közbeszól.]] Éppen ezért fontos, hogy kellő figyelmet is fordítsunk rájuk és a környezetükre. Az elmúlt évek egyik jelentős intézkedése és mondjuk ki, eredménye a 2016-ban elkezdett és még távolról sem befejezett béremelés az egészségügyi dolgozók körében. A szakvizsgával rendelkező szakorvosok és a kórházi szakgyógyszerészek esetén két lépcsőben került sor a béremelésre. 2016. szeptember 1-jétől bruttó 107 ezer forinttal, majd 2017. november 1-jével további bruttó 100 ezer forinttal emelkedett az alapbérük. A szakvizsgával nem rendelkező orvosok alapbére 2017-ben 50 ezer forinttal emelkedett. Az orvosok alapbére a 2016-17 közötti időszakban átlagosan 56,8 százalékkal növekedett. A szakdolgozóknál négy lépcsőben került sor a béremelésre. 2016. szeptember 1-jétől közel 27 százalékkal, 2017. november 1-jétől 12 százalékkal és 2018. január 1-jétől 8 százalékkal emelkedett a bérük. A bérmegállapodás alapján a soron következő béremelés előrehozására kerül sor most, 2019. július 1-jére. A többlépcsős béremelésnek köszönhetően a szakdolgozók bére a 2016-2019 közötti időszakban átlagosan 65,5 százalékkal növekszik. 2019-ben, azaz idén is folytatódnak a béremelések, hiszen tavaly meghatároztuk az elkövetkező négy évre vonatkozóan az egészségügyi szakdolgozók béremelésének mértékét, valamint ütemezését, és a védőnők szakdolgozói bértábla alá történő bekerülését is, amiről úgy gondolom személyesen is, hogy óriási előrelépésnek tekinthetjük. Eszerint a négylépcsős béremelés során ebben az évben 8 százalékos, jövő januárban 14 százalékos, novemberben 20 százalékos, majd 2022-ben további 30 százalékos béremelés következik. Így csak a következő három évben 72 százalékos lesz a béremelés mértéke. A Fidesz-KDNP és a kormány elismeri és megbecsüli az egészségügyben dolgozók áldozatos munkáját, és célunk, hogy méltányos bérezés által kifejezzük a teljesítményük elismerését. Ezzel szemben a szocialisták Gyurcsány Ferenc vezetésével fizetőssé akarták tenni az egészségügyet [[Dr. Vadai Ágnes: De most nem az? Gréczy Zsolt: Most nem fizetünk?]] elvettek a dolgozóktól egyhavi bért, és a kisebb keresetű egészségügyi dolgozókat is belehajszolták a devizahitelek csapdájába. [[Közbeszólás az ellenzéki pártok padsoraiból: Amit ti vezettetek be…]] Fontosnak tartjuk a munkakörülményeket is, ezért talán soha nem látott kórházfelújítások történtek meg az elmúlt években [[Dr. Vadai Ágnes: Ja!]] , amely program folytatódik, különös tekintettel a fővárosra. A következő időszakban 8,5 milliárd forintot költ a kormány nővérszállók felújítására, komfortosabbá tételére, illetve újak építésére is. Láthatjuk, hogy az elmúlt időszakban is az ország teherbíró képességéhez mérten mindent megtettünk az egészségügyi dolgozókért, de ez nem lezárt folyamat, az úton tovább kell haladni. Ezen az úton menni pedig akkor lehet, ha nem kell olyan célokra költeni ezeket a forrásokat, amelyekre a magyar emberek már nemet mondtak. Látjuk, hogy Németország egyes tartományaiban már többet költenek a bevándorlókra, mint az egészségügyre. Látjuk, hogy egyes északi és nyugati uniós tagállamokban mennyire megterheli a költségvetést a migránsok ellátása. [[Dr. Vadai Ágnes: Tényleg nagyon rossz Németország! Csak tudnám, hogy miért oda mennek a magyar polgárok!]] A brüsszeli bürokraták fiókjaiban, sőt már az asztalon is ott vannak azok a tervek, amelyeket ránk akarnak kényszeríteni. [[Dr. Vadai Ágnes: Soros!]] A migránsvízum, a kötelező kvóta, a bevándorlást segítő szervezetek költségvetésének növelése magyar adófizetői pénzből, vagy éppen a migrációt elutasító országok pénzügyi büntetése mind-mind a bevándorláspártiak létező javaslatai. Ők azt szeretnék, ha nem a magyar emberekre, a magyar családokra és a magyar gyermekekre költenénk a költségvetési pénzeket, hanem elvárják, hogy álljunk be a bevándorláspárti sorba. Ez a tétje az európai parlamenti választásnak. [[Dr. Vadai Ágnes: Mi van az ápolókkal?]] Mi változást akarunk elérni a brüsszeli politikában, nagyobb hangsúlyt akarunk fektetni a határaink, a kultúránk, a szokásaink, valamint a meglévő eredményeink védelmére, és erős, egyenrangú nemzetek együttműködésén alapuló európai közösségben szeretnénk élni. Két választás van: a bevándorláspárti magyar ellenzék, akinek semmi mondanivalója nincs az embereknek, vagy a magyar emberek érdekeit és Magyarországot első helyre helyező Fidesz-KDNP listája. [[Dr. Vadai Ágnes: Mégiscsak jobb lett volna a vallásos könnyűzene! Rig Lajos: Kossuth Zsuzsától hogyan sikerült eddig eljutni? Dr. Vadai Ágnes: Bravó!]] Köszönöm, hogy meghallgattak. [[Taps a kormányzó pártok padsoraiban.]]"
4,u2021-09-20-1,Fidesz-KDNP,Fidesz-frakció,0.80615234375,2021-09-20,0.29324445128440857,"Tisztelt Elnök Úr! Tisztelt Képviselőtársaim! Tisztelt Országgyűlés! Alkotmányos szokásaink szerint tájékoztatást adok az Országgyűlésnek a legutóbbi ülésünk óta eltelt lényeges fejleményekről, először is a járványhelyzetről. A sikeres oltási programnak köszönhetően ebben az évben a magyar embereknek újra szabad és biztonságos nyaruk volt. [[13.10]] Nemcsak európai, de világviszonylatban is az egyik leggyorsabb oltási programot valósítottuk meg. Ennek köszönhetjük, hogy másoknál hamarabb tudtunk megszabadulni a járványügyi korlátozásoktól, és gyorsabban állítottuk talpra a gazdaságot. Az oltásoknak köszönhetjük, hogy ismét megteltek élettel az utcáink és a tereink. Az oltás tette lehetővé, hogy kinyissanak a boltok, meglátogathassuk a családtagjainkat, vagy el tudjunk menni nyaralni. A vakcina miatt térhettek vissza gyermekeink az iskolákba, járhatunk újra dolgozni, élhetjük a megszokott, normális életünket. Tisztelt Ház! A járványnak lesz negyedik hulláma. Számos európai ország adatai mellett a mi számaink is erre engednek következtetni. Három járványhullámmal a hátunk mögött tudjuk, hogy mi az, ami a vírussal szemben működik, és mi az, ami nem: a korlátozások, a maszkhasználat nem elegendő, nem lehet vele legyőzni, de még csak megfékezni sem ezt a vírust. Ez egy olyan vírus, ami ellen csak az oltás működik. A harmadik hullámot az oltással győztük le, a negyediket pedig ezzel tudjuk kordában tartani. Ha elegen be vagyunk oltva, nem kell visszatérnünk a zárásokhoz, a maszkhasználathoz, hanem maradhatunk a normális, jól megszokott életünknél. Az életünket és a szabadságunkat csak az oltásokkal tudjuk megvédeni, ezért a jövőben is oltásalapú védekezést javaslok folytatni. Már két oltás is védelmet nyújt, de a szakemberek erősen javasolják a harmadikat. A harmadik oltásról a mai tudásunk szerint azt mondhatjuk, hogy jobb, ha van, mint ha nincs; aki felveszi, mindenképpen védettebb lesz, mint aki nem. Európában Magyarország tette először lehetővé a harmadik oltás felvételét. Mostanra 525 ezer honfitársunk fel is vette a harmadik oltást. Tájékoztatom az Országgyűlést, hogy jelenleg Magyarországon 7 986 132 adag vakcina áll rendelkezésre, és év végéig további 8 millió 900 ezer vakcina leszállítása várható, tehát december végéig közel 17 millió adag vakcinát tudunk eloltani, ha szükség lesz rá. Van tehát elegendő oltóanyagunk, bárkit be tudunk oltani, akár első, második vagy harmadik oltásról van szó. A magyarok túlnyomó többsége be van oltva, tehát biztonságban van, a többieknek lépniük kellene. Erről a helyről is kérem őket, vegyék fel mindannyian az oltást. Akik nincsenek beoltva, azok kockáztatnak: súlyos betegséget, kórházat, sőt életveszélyt. A betegség életveszélyes, az oltás viszont minden kétséget kizáróan működik. A nyár során a negyedik hullámra tehát felkészültünk: van elegendő oltóanyag, gyógyszer és kórházi kapacitás. A kormány javasolja az Országgyűlésnek a vészhelyzet és a rendkívüli jogrend év végéig történő meghosszabbítását. A rendkívüli jogrend bizonyított, segíti a járvány elleni védekezést, szükség van rá továbbra is, az ország cselekvőképességét a járvány alatt mindvégig fenn kell tartanunk. Tisztelt Országgyűlés! Az oltás működik, Magyarország működik ezt mutatják a legfrissebb gazdasági tények is. A magyar gazdaság repülőrajtot vett: a második negyedéves adatok szerint 17,9 százalékkal nőtt a bruttó hazai termék, ami a valaha mért legnagyobb növekedés. A magyar gazdaság teljesítménye és ez az igazán fontos már most meghaladja a járvány előtti szintet, miközben az uniós országok többségében erre bizony még várni kell. A gazdasági újraindítás erejét jól mutatja, hogy a szolgáltatások euróban számított exportja 21 százalékkal nőtt az év második negyedévében, a beruházások 10,8 százalékkal, a külkereskedelmi forgalom 16 százalékkal, az ipar 10,2 százalékkal bővült az előző év azonos időszakához képest. Ma úgy látom, a kormány képes lesz a gazdasági növekedés mértékét ebben az évben 5,5 százalék fölé emelni. A kormány gazdaságélénkítő lépései működnek, ezért ha az év hátralévő részében nagyobb baleset nem történik, akkor az 5,5 százalékos növekedési szint fölé is emelkedhetünk. [[13.20]] A járvány kitörésekor a kormány vállalta, hogy legalább annyi munkahelyet hozunk létre, amennyit a járvány tönkretett. Tisztelettel jelenthetem képviselőtársaimnak, hogy vállalásunkat teljesítettük. Júliusban a foglalkoztatottak száma meghaladta a 4 millió 700 ezer főt. Még soha nem dolgoztak ennyien a rendszerváltás után Magyarországon. [[Taps a kormánypártok soraiban.]] Tizenegy év alatt közel 1 millió új munkahely jött létre, a munkanélküliségi ráta újra 4 százalék alá csökkent, egy lépésre vagyunk a teljes foglalkoztatottságtól, sőt úgy látom, hogy a gazdaságban most már inkább munkaerőhiány van. A járvány kitörésekor a kormány azonnal beruházásösztönzési programot indított 1700 milliárd forint értékben, és ezzel 270 ezer munkahelyet védtünk meg. Tisztelt Képviselőtársaim! Magyarország Kormánya júniusban nemzeti konzultációt indított. Így volt ez az alkotmány, a migráció, a családok védelme és a koronavírus esetében is. Most azért indítottuk el a konzultációt, mert a járványnak messze ható következményei lesznek nemcsak Magyarországon, de az egész világon. A veszélyek korát éljük, újabb járványok és népvándorlások fenyegetik a mindennapi életünket, ezért nekünk, magyaroknak is alkalmazkodnunk kell. A hogyanról szólt a konzultáció. 1 millió 423 ezer választ kaptunk, köszönet mindenkinek, aki részt vett a nemzeti konzultációban. Az eredmények egyértelműek, a válaszadók több mint 90 százaléka egyetértett a minimálbér 200 ezer forintra emelésével, támogatta a gyermeket nevelő családok adó-visszatérítését, egyetértett a családtámogatások és a munkát terhelő alacsony adók alkotmányos védelmével, és támogatta a hitelmoratórium meghosszabbítását is. A konzultáció a kormányt döntésekre kötelezi. Az első döntést már meg is hoztuk, meghosszabbítottuk a rászorulók számára a hitelmoratóriumot. Rászorulóknak minősülnek a nyugdíjasok, a gyereket nevelők, a munkanélküliek, a közfoglalkoztatottak, továbbá azok, akiknek a családjában a rendelkezésre álló jövedelem a járvány alatt csökkent. A vállalkozások közül pedig azok élhetnek a hitelmoratórium meghosszabbításával, ahol a vállalkozás bevétele a járvány alatt 25 százalékkal csökkent. Tisztelt Ház! A gazdaság sikeres újraindítása képessé teszi a parlamentet és a kormányt, hogy megvalósítsa azokat a célokat, amelyeket a negyedik hullám előtt kitűzött. 2022. február 15-éig visszatérítjük mert vissza tudjuk téríteni a gyereket nevelő szülőknek az általuk 2021-ben befizetett személyi jövedelemadót. A visszafizetés felső határa a 2021-es átlagbér éves adótartalma lesz. Adó-visszatérítésben részesülnek a gyereket nevelő kisvállalkozók is. Az eho szerint adózó szülők az általuk személyi jövedelemadóként befizetett összeget kapják majd vissza, a kedvezményes átalányadót fizető kisvállalkozók, a katások pedig az általuk fizetett átalányadó egynegyedét kapják vissza, amennyiben gyermeket nevelnek. Összességében 1 millió 900 ezer szülő számára 600 milliárd forintot térít vissza az adóhivatal 2022 februárjában. [[Taps a kormánypártok soraiban.]] A nyugdíjasok ebben az évben újabb kiegészítést kapnak az infláció miatt. A gazdasági növekedés eredményeiből a nyugdíjasok is részesülni fognak; ez így méltányos. A nyugdíjprémium várható összege a szakértők mai számítása szerint meg fogja haladni az 50 ezer forintot. 2022 februárjában folytatjuk a 13. havi nyugdíj visszaépítését. Jövő februárban már legalább kétheti nyugdíjat tudunk kifizetni minden magyar nyugdíjasnak. A Gyurcsány-Bajnai-kormány utolsó, még nem orvosolt hibája, hogy elvették a 13. havi nyugdíjat. A kormány elkötelezett, és a 13. havi nyugdíjat a lehető leggyorsabban visszaadjuk. 2022 elején hathavi fegyverpénzt fogunk kifizetni a fegyveres és rendvédelmi szervezetek hivatásos esküt tett tagjainak. [[Taps a kormánypártok soraiban.]] 2022. január 1-jétől bevezetjük a 25 év alatti dolgozó fiatalok szja-mentességét. Tájékoztatom a tisztelt Házat, hogy tárgyalások folynak a munkaadókkal és a munkavállalókkal. A tárgyalás célja, hogy a minimálbér összegét 200 ezer forintra emeljük. A tárgyalások mostani állása szerint azt mondhatom önöknek, hogy jó esély van a megállapodásra. Tájékoztatom a tisztelt Házat arról is, hogy a kormány a nemzeti konzultációval összhangban alkotmányos védelmet akar adni a családtámogatásoknak, a munkát terhelő alacsonyabb adóknak és a nyugdíjaknak is. Tisztelt Országgyűlés! Tisztelt Elnök Úr! A nyár végén lezárult az Amerikai Egyesült Államok és a NATO afganisztáni missziója. Magyarország az Amerikai Egyesült Államok felkérésére vett részt az afgán misszióban, és most az Egyesült Államok kérésére velük együtt kivonultunk onnan. A nemzetközi közösség elfogadta az Egyesült Államok kivonulási ütemtervét, és részt vett annak megvalósításában. Utólag bizonyítást nyert, hogy számos kérdésben az Egyesült Államok rosszul ítélte meg az afgán helyzetet, és döntésével komoly veszélyhelyzetet idézett elő. A Magyar Honvédség dolga csak és kizárólag abban állt, hogy kimentse a saját polgárait és a munkánkat ott segítő afgánokat, segítsen szövetségeseinek az ott szolgálatot teljesítő katonák és civilek kimentésében. Feladatukat a katonáink sikerrel teljesítették, elismerés illeti őket. [[Taps a kormánypártok soraiban.]] A veszély azonban nem múlt el. Az afgán válság új migránshullámot indíthat el. Ennek bekövetkezte ma egy hajszálon múlik. Magyarország álláspontja egyértelmű: az országukat elhagyó afgánokat a térségben kell tartani és nem szabad Európába hozni. Hotspotokat, menekülttáborokat nem az európai határokon belül, hanem azon kívül kell létrehozni, a segítséget kell odavinni, és nem a bajt kell Európába hozni. Tisztelt Ház! A magyar határokat is meg kell erősítenünk. Akik kijutnak a térségből, Magyarországon keresztül próbálnak bejutni az Európai Unió területére. Az elmúlt hetekben a balkáni migránsútvonal újra megtelt. A migránsok bejutását a Soros-féle NGO-k pénzzel és szervezési segítséggel továbbra is támogatják, ne legyen illúziónk, támogatni is fogják. A jelek egyértelműek. Tavaly szeptember közepéig 22 ezer határsértőt kapcsoltunk le, idén eddig 73 617-et, és idén eddig 719 embercsempészt fogtunk el. Ez azt jelenti, hogy egy év alatt háromszorosára nőtt a határsértők és az embercsempészek száma. A tendencia világos, nem érdemes magunkat illúziókban ringatnunk. Bár nem szokatlan, de továbbra is szégyenteljes, hogy miközben rendőreink és katonáink Európa belsejének biztonságát, jólétét és kényelmét is védik a magyar határon, Brüsszelből és Berlinből rendre hátba lövik, hátba támadják Magyarországot, újabb eljárásokat indítanak a határzárat biztosító magyar törvényekkel szemben. [[13.30]] A magyar kormány ebben a kérdésben nem enged, minden politikai nyomás ellenére meg fogjuk védeni Magyarország határait az illegális bevándorlással szemben. Fölfogásom szerint, amit ma Brüsszel tesz, az árulás, Magyarország, sőt Európa békéjének és biztonságának elárulása. Ha az Európa kényelmes belsejében élő országok kormányai kívánják, átengedjük a Németországba igyekvő migránsokat, ahogy 2015-ben eleget tettünk Angela Merkel és Faymann osztrák kancellár kérésének is. Tisztelt Hölgyeim és Uraim! A migrációról kiújuló vita szétfeszíti az Európai Unió egységét, a nézetkülönbségek áthidalhatatlanok. Ezért az európai egység megőrzése érdekében azt javasoljuk, hogy a migrációval kapcsolatos minden hatáskört Brüsszel adjon vissza a tagállamoknak. Tisztelt Képviselőtársaim! Tájékoztatom az Országgyűlést, hogy a brüsszeli Bizottság az elmúlt hetekben megtámadta Magyarországot a gyermekvédelmi törvény miatt, kötelezettségszegési eljárást indítottak. Támadják azokat a törvényeket, amelyek nem engedik a szexuális propagandát az óvodákban, az iskolákban, a televíziókban és a reklámokban. Hivatalosan is felszólítottak bennünket a köznevelési, a média- és a reklámtörvény módosítására. Követeléseik abszurdak, és ellenkeznek azzal a magyar közfelfogással, hogy a gyerekek szexuális nevelését kizárólag a szülők határozhatják meg. A kormány álláspontja egyértelmű és sziklaszilárd: nem engedünk teret a gyermekekre irányuló semmilyen szexuális propagandának. [[Taps a kormánypárti padsorokban.]] Ebben a kérdésben a végső szót a magyar emberek fogják kimondani a gyermekvédelemről szóló népszavazáson. Minden demokratikus érzelmű embert meghökkent, sőt fölháborít, hogy Brüsszel nem kíváncsi az emberek véleményére, és azt nem is kívánja tiszteletben tartani. Nem várja meg a népszavazás eredményét, hanem már most zsarol, perrel fenyeget, és rá akarja kényszeríteni a saját véleményét Magyarországra, amire soha senki nem adott neki felhatalmazást. Emlékeztetem önöket, hogy nálunk a migrációról és a gyermekvédelemről is az emberek döntöttek, illetve döntenek. Brüsszelben a migráció- és az LMBTQ-párti országokban ezt sohasem tették meg, ott nem a nép, hanem az elit döntötte el ezeket a kérdéseket. Ezért mondjuk, hogy demokrácia és jogállam ügyében söpörjenek bátran a saját portájuk előtt. [[Taps a kormánypárti padsorokban.]] Tisztelt Házelnök Úr! Tisztelt Képviselőtársaim! Tájékoztatom a tisztelt Házat, hogy az Európai Bizottsággal tárgyalásokat folytatunk az európai helyreállítási hitelalap Magyarországot megillető részéről. 19 országgal már megállapodtak, 8 országgal még nem. Ez aggályos, hiszen vannak országok, amelyek júniusban megkapták a rájuk eső részt, mások pedig máig nem. Ez súlyosan sérti a tisztességes verseny alapelvét, amelyen az egész Unió nyugszik. Magyarország az Európai Unió megerősítésében érdekelt, ezért követeli, hogy a Bizottság hagyjon föl a tagállamok közötti megkülönböztetés politikájával, mert ezzel súlyosan veszélyezteti az Unió gazdasági alapjait. Brüsszel elvtelen, részrehajló és szakmailag elhibázott politikája miatt Magyarország nem kerülhet versenyhátrányba más uniós országokkal szemben, ezért a magyar kormány megelőlegezi a gazdaság helyreállítását szolgáló programok fedezetét, és el is indítja azokat. A szükséges forrásokat a magyar költségvetés, illetve a nemzetközi pénzpiac már biztosította is. Tisztelt Ház! Tisztelt Elnök Úr! Tájékoztatom önöket, hogy a Magyar Nemzeti Bank 3,1 tonnáról 94,5 tonnára növelte Magyarország aranytartalékát, ez több mint harmincszoros növekedés. Magyarország az aranytartalék méretét tekintve a nemzetközi rangsor felső harmadába került, a közép-európai régióban a legmagasabb egy főre jutó aranytartalékkal rendelkezünk. Tisztelt Ház! Fontos döntéseket hoztunk az ország energiabiztonsága érdekében is. Mint önök is tudják, Oroszország szerepe növekszik az európai gázellátásban, elkészült az Északi Áramlat 2. gázvezeték, az Egyesült Államok a német-orosz megállapodást jóváhagyta, és amint ezt az amerikaiak megtették, Magyarország azonnal meg is kötötte a maga hosszú távú gázvásárlási megállapodását Oroszországgal. Az új magyar-orosz gázszállítási szerződés október 1-jén lép hatályba, és 15 évre szól. Biztonságos ellátást ad, mert az éves gázmennyiség két útvonalon érkezik hozzánk, Ausztrián és Szerbián keresztül, a bizonytalan Ukrajnát mellőzhetjük. Biztosítja a kellő mennyiséget, évi 4,5 milliárd köbmétert. A megállapodás lehetővé teszi a lakossági rezsicsökkentés eredményeinek megőrzését, a csökkentett rezsiárakat pedig képesek leszünk a szerződés segítségével hosszú távon is fenntartani. Tisztelt Elnök Úr! Tisztelt Ház! Végezetül: a szemünk előtt zajlik a globális hatalmi központok közötti átrendeződés, és válik egyre nyilvánvalóbbá a nemzetközi gazdasági rendszer sérülékenysége. Az alacsony nemzetközi kamatok és az olcsó pénz korszaka a végéhez közeledik, egyre vadabb gazdasági és politikai nézetek jelennek meg a nemzetközi politikában, ráadásul itt vannak a nyakunkon a járványok és a népvándorlás újabb hullámai is. Ezek immár nem tőlünk távoli jelenségek; ha nem figyelünk, ha nem készülünk föl, egyik napról a másikra képesek a feje tetejére állítani a mi békés hétköznapjainkat is. A kormány úgy látja, hogy ebben a bizonytalanságokkal teli helyzetben a sikeres országok számára a nemzeti érdek mindenek felett álló képviselete a legfontosabb vezérlő elv. Ha letérünk erről az útról, azonnal újra a sikertelen országok táborába sodródunk vissza, oda, ahol 2010 előtt is jártunk. Éppen ezért a kormány továbbra is kéri az önök támogatását. Köszönöm, ha ezután is támogatják a kormány politikáját, legyen továbbra is Magyarország az első! Köszönöm megtisztelő figyelmüket. [[Nagy taps a kormánypárti padsorokban.]]"
4,u2021-10-18-21,Fidesz-KDNP,KNDP-frakció,-0.9814453125,2021-10-18,0.2910514175891876,"Köszönöm szépen a szót. Tisztelt Elnök Úr! Tisztelt Ház! Azzal a sajnálatos ténnyel kell szembenéznünk, hogy Európa még le sem győzte a koronavírus-járványt és a vírus által okozott gazdasági válságot, Európának egy újabb válsággal kell szembenéznie, mert Európában rezsiválság van. Az árak elszabadultak, és Európában szinte mindegyik országban, hála istennek, Magyarország az üdítő kivétel, de mindenhol azt érzik, hogy egyre többet kell fizetni a rezsiért. Az is hozzátartozik e szomorú helyzethez, hogy ezt a rezsiválságot Brüsszel idézte elő. Tehát amikor keressük a szót, hogy mit tett Brüsszel, akkor a „felelőtlenség” szó talán a legjobban használható. Ugyanis az a helyzet, hogy ezt a rezsiválságot nagyrészt Brüsszel okozta, ő idézte elő. A koronavírus-válság okozta gazdasági fékezés után most, az újraindításkor energiára lenne szükség, viszont Brüsszel meggondolatlan lépései, rosszul időzített és átgondolatlan energiareformja most bosszulja meg magát. Brüsszel a klímavédelemre való hivatkozással erőltette az európai hagyományos energiatermelés leépítését, ezzel veszélybe sodorta az európai lakosok energiabiztonságát. A klímavédelmi célokkal természetesen mi is egyetértünk, csak Brüsszel az időzítést rontotta el, úgy kényszerítette leépítésre a hagyományos európai energiarendszert, hogy közben még nem építette fel a zöldet helyette. Tehát rosszul időzítette és emiatt van most Európa bajban. Egyetlenegy olyan megoldás, nemzeti megoldás van, amely ebben a rezsiválságban működik, ez pedig a magyar megoldás, amit úgy hívnak, hogy rezsicsökkentés. Mi elkötelezettek vagyunk a klímacélok mellett, és ezt nemcsak szóban bizonyítjuk, hanem tettekben is. A magyar gazdaság úgy tudott nőni a kilencvenes évek óta, hogy mindeközben 32 százalékkal csökkent a károsanyag-kibocsátás. Ha megnézzük az energiaárakat, azt láthatjuk, hogy Magyarországon a rezsicsökkentés bevezetése előtt volt az egyik legmagasabb rezsiár Európában, most, a rezsicsökkentés bevezetése után pedig azt láthatjuk, hogy az elszabaduló európai energiaárak közepette Magyarországon az egyik legalacsonyabb. Hogy konkrét példákat mondjak: a villamos energia, tehát az áram árának tekintetében Koppenhágában több mint háromszor annyit fizetnek az áramért, mint nálunk, Bécsben két és félszer annyit fizetnek, Stockholmban is kétszer annyit. De hogy egy környező országot mondjak, Varsóban is kétszer annyit fizetnek, és Bukarestben is majdnem kétszer annyit fizetnek az áramért. A gáz tekinte-tében még rosszabb a helyzet: Stockholmban tízszer annyit fizetnek, de a hollandok is ötször annyit fizetnek a gázért, mint mi Magyarországon. Tehát teljesen jól látszik, hogy a magyar rezsicsökkentés működik, és működik az a magyar energiapolitika, amelynek alapvetően négy pillére van: a rezsicsökkentés, az atomenergia, Paks II., a zöldenergia erősítése és a hosszú távú gázmegállapodás. Számunkra az energia nem politikai kérdés; az egy biztonsági kérdés, a magyar emberek energiabiztonságának kérdése, gazdasági kérdés és nem utolsósorban szuverenitási kérdés. Mert nem lehet Magyarország szuverén, nem tudunk dönteni a saját sorsunkról, ha nem tudjuk biztosítani az állampolgáraink és a vállalkozásaink számára a megfelelő mennyiségű energiát. [[14.00]] Azt láthattuk, hogy ebben a tekintetben a baloldalra eddig sem számíthattunk. A négy pillérnek mindegyikét támadták. Támadták a rezsicsökkentést, egészen a mai napig támadják. Itt az imént az LMP képviselője támadta a Paks II.-beruházást, és támadták egyébként a hosszú távú gázmegállapodást is. Úgyhogy én inkább azt javaslom Jakab Péternek és a társainak, hogy két gyűlölködés között azért érdemes lenne erre is figyelmet szentelniük, merthogy az Unióban éppen most klímaadót terveznek bevezetni, tisztelt képviselőtársaim, ami minden magyar embernek, aki autóval és házzal rendelkezik, havi 32 ezer forint pluszt jelentene, ennyivel kéne többet fizetni, ez egy évben majdnem 400 ezer forintot jelent a családok számára. Úgyhogy ahelyett, hogy fenyegetnek [[Az elnök a csengő megkocogtatásával jelzi az időkeret leteltét.]] ahelyett inkább álljanak ellen. Mi ellen fogunk állni, és nem fogjuk megengedni, hogy az Európai Unió klímaadót vezessen be. Köszönöm szépen. [[Taps a kormánypártok soraiból.]]"
4,u2021-03-01-123,Fidesz-KDNP,KNDP-frakció,-0.99609375,2021-03-01,0.9917258620262146,"Köszönöm szépen a szót. Tisztelt Képviselő Úr! Tisztelt Ház! Úgy látszik, felültek önök a Gyurcsány-házaspár által indított hazugságvonatra, de ha önök itt Magyarországon senkinek nem hisznek, sem a magyar gyógyszerhatóságnak, sem a magyar tisztiorvosnak, sem senkinek, sőt annak a háziorvosnak hisznek ezek szerint, aki azt mondja, hogy jobb a betegség, mint az oltás, akkor talán hisznek az Európai Bizottság jelenlegi és előző elnökének.Mit mondtak ők arról a beszerzésről, amire ön azt mondta, hogy hibátlan, és Magyarországnak csak erre kellett volna alapoznia azt, hogy hogyan oltja be a magyar embereket? Nézzük, mit mondott az, akit ön vakon követne, tisztelt képviselő úr! Von der Leyen asszony azt mondta: „Az Európai Unió valamelyest késlekedett az oltóanyagok engedélyeztetésének folyamatában, túl optimista volt a tömeggyártást illetően. Talán túl magabiztosak voltunk abban is, hogy amit megrendeltünk, azt valóban időben leszállítják.” Magyarul, elismerte, hogy a Bizottságnak papíron és szerződésben van vakcinája, csak ténylegesen nincs. És ha a Bizottságnak nincs, a tagállamoknak sincs és Magyarországnak sincs. Na, de ez még mind semmi ahhoz képest, amit elődje, Jean-Claude Juncker mondott. Korábban még Orbán Viktornak sem idézett ilyen éles kritikát, mint amit a mostani vakcinabeszerzésről mondott, tisztelt képviselő úr, amire ön azt mondta, hogy hibátlan vakcinabeszerzés. Azt mondta Jean-Claude Juncker: „Nagyon lassú folyamat volt, azt gondolom, és nem a legteljesebb átláthatóság mellett zajlott.” Majd azt mondta: „Nincs elég, nem elég gyorsan jön, és teljességében átláthatatlan, hogy mi, hogyan és mennyiért érkezik az Európai Unióba.” Erre mondja ön azt, hogy teljes mértékben jó. Mennyi vakcinát kötött le Magyarország az európai közös védekezés során? 14 millió 187 ezer ember beoltására alkalmas vakcinamennyiséget kötöttünk le. Ez jóval több, mint amennyire egy tízmilliós országnak szüksége lehet. De azt láttuk, hogy nem jön időben, s ezért emellé még lekötöttünk 3,5 millió ember beoltására alkalmas orosz és kínai vakcinát, mert azt láttuk, hogy ez nemcsak papíron van meg, hanem ténylegesen is megjön akár repülővel, akár teherautóval, és ez itt van, és azzal ma a magyar embereket oltják. Ha azt tettük volna, amit ön követel, ma már sok ezer, tízezer vagy százezer emberrel kevesebbnek lenne meg a védettsége és a védőoltása. [[Taps a kormánypártok soraiban.]]"
4,u2021-11-29-17,Fidesz-KDNP,KNDP-frakció,-1.0,2021-11-29,0.02117338962852955,"Köszönöm szépen a szót, elnök úr. Tisztelt Frakcióvezető Úr! Tisztelt Ház! Több millió ember szisszen fel akkor, amikor a kardlapozó, szemkilövető baloldal [[Z. Kárpát Dániel: Páncélautós Fidesz.]] a jogállamiságért aggódik itt a parlamentben. Tisztelt Képviselő Úr! 15 évvel ezelőtt kellett volna a magyar jogállamiságért aggódni, amikor példa nélküli erőszak volt Magyarországon; amikor oroszul beszélő embereket engedtek önök be a magyar titkosszolgálatokhoz. Na, akkor valóban volt probléma a magyar jogállamisággal. Ekkor vezették önök az országot. Amit önök az elmúlt napokban tesznek, és most is itt a parlamentben láthatóan szépen, robotikusan begyakorolt beszédeikben tesznek egymás után egyen-ketten-hárman, az egy rendkívül izzadságszagú és erőltetett kísérlet arra, hogy valamilyen ügyet generáljanak Kövér László házelnök úrnak azokból a mondataiból, amely mondatait egyébként hallhatták önök nyilvánosan is, hiszen sohasem mondta azt, hogy másként gondolkozna a jobb- meg a baloldalról, mint ahogy tette ezt ebben a beszélgetésben, nem más a véleménye Kövér Lászlónak sem zárt ajtók mögött, sem a legszélesebb fórum előtt. Szerintem semmifajta újdonságot nem hallhatunk abban, hogy van a magyar politikai osztálynak az egyik része, amelyik egy önrendelkező, öntudatos nemzetben gondolkozik szó szerint idézem , ilyenben hisz, ilyenért dolgozik. Ez önöknek botrány, önöknek felháborító dolog, hogy egy kormány szuverénül gondolkozik. Önök azon döbbennek meg most itt a parlamentben félrebillentett fejjel, és könnyeket elmorzsolva a szemük sarkában, hogy Gyurcsány Ferenctől idézzek, amikor ő hasonló jeleneteket próbált rendezni a magyar politikában , önök azon háborodnak föl, hogy egy magyar kormány szuverénül gondolkozik, nem pedig a politika másik része tehát nem emberekről beszélt itt házelnök úr , politikusok, akik az önfeladó állam és önmarcangoló nemzet politikai hagyományainak jegyében cselekednek. Ez az, amin önök felháborodnak, tisztelt képviselő úr. Azon nem háborodnak föl, hogy egyébként az emberek valóban millióit az önök miniszterelnök-jelöltje sötétben tartott, trágyával etetett gombákhoz hasonlítja, és így beszél emberek millióiról. Önök azon háborodnak fel, hogy a házelnök kimondja, hogy vannak olyanok, akik egy szuverén országban gondolkoznak, és vannak, akik a szuverenitás feladásában gondolkoznak, ami egyébként Európa sok országában így van. Ha ön megnézi az európai politikát, ott is vannak szuverenisták és vannak egyszerűen fogalmazva globalisták, akik azt mondják, hogy nem nekünk kell a saját országunk jövőjéről dönteni. És beszél ön, tisztelt képviselő úr, erről. Azért hadd idézzek itt egy olyan mondatot öntől, ami elég nagy kockázatot hordozott nagyon sok, a vírustól aggódó ember számára, amikor ön azt mondta: a kínai vakcina teljesen vizsgálat nélküli és szakemberek által meg nem erősített hatékonyságú oltóanyag. Majd most egy nemzetközi orvosi lapban közzétett cikk szerint ez igenis hatékony és emberek ezreit a haláltól és tízezreit a betegség súlyos következményeitől megmentő oltóanyag. Szerintem, tisztelt képviselő úr, amit ön mondott, az igenis botrányos. És nemcsak egy idézetet tudnánk mondani, hanem sok más képviselőtől is tudnánk. Amit önök mondtak, na, az a magyar emberek számára óriási veszélyt hordozott, amikor önök a vakcinák és az oltás ellen beszéltek, tisztelt képviselő úr, mert azt mondták, hogy ne magunk hozzunk döntést arról, hogy a magyar embereket három vagy öt vakcinával oltjuk be, hanem döntsenek mások helyettünk arról, hogy a magyar embereket gyorsabban oltjuk be vagy lassabban oltjuk be, és ha más olyan döntést hoz, hogy a magyar embereket lassabban oltsuk be, akkor ezt fogadjuk el, és ne próbáljunk tenni annak érdekében, hogy mint ahogy ez a nemzetközi orvosi szaklapban publikált kutatás is kimutatta, körülbelül 9500 magyar ember életét lehetett azzal megmenteni, hogy időben oltottunk, gyorsabban oltottunk az első oltásnál is és a második oltásnál is. És ez nincs másként most sem, hiszen a harmadik oltásnál is gyorsaságban az egész Európai Uniót magunk mögött tudhatjuk, a magyar emberek nagyobb biztonságban vannak, ha a harmadik oltást nézem, mint más európai országokban, hiszen mi elsőként nyitottuk meg a harmadik oltás lehetőségét még a nyár folyamán, augusztusban, és ezeket azóta is beadjuk. És óriási siker az oltási akcióhét is, képviselő úr. A szuverenitási kockázat az, amit önök tesznek, hogy az IMF-et behívták Magyarországra, hogy az IMF döntsön a magyar emberek jövőjéről; hogy önök tényleg képesek egy Városházát eladni! Ha önök kormányon lennének, ez azt jelenti, hogy önök a Parlamentet adnák el, mert akkor ez a képviselők munkahelye. Most önök a Városházán vannak benn, ezért a Városháza eladásáról tárgyalnak, amikor az IMF volt itt, elzálogosították a Parlament épületét is mint a nemzeti vagyon részét. [[13.50]] Reméljük, azért sosem jutunk el odáig, hogy erről egy kormány valóban gondolkozzon vagy dönthessen. Tisztelt Képviselő Úr! Az, amit önök tesznek a járványkezelés kapcsán, hogy az önök szakpolitikusa azt mondja, azt képes mondani egészségügyi végzettségű, baloldali egészségügyi szakpolitikusként, hogy egyes oltások nagyobb kockázatot jelentenek, mint a betegséget elkapni és így a járvány áldozatává válni akár betegként, akár ne adj’ isten, még súlyosabb következményekkel, na, ez botrányos, tisztelt képviselő úr! Ez vállalhatatlan minden demokratikus és minden jóérzésű ember számára. [[Az elnök a csengő megkocogtatásával jelzi az időkeret leteltét.]] Az, hogy önöknek még mindig képviselőtársa az, aki egy álmentősre hivatkozva pedig a teljes egészségügyi rendszert megvádolta, az szintén botrány. Köszönöm szépen. [[Taps a kormánypártok soraiban.]]"
4,u2020-06-03-155,Opposition,MSZP-frakció,0.57421875,2020-06-03,0.26656612753868103,"Köszönöm a szót, elnök úr. Tisztelt Országgyűlés! Az első szó természetesen a köszöneté. Köszönet illet mindenkit, aki a védekezésben részt vett, elsősorban az egészségügyben, a frontvonalban dolgozó orvosokat, ápolókat, a kormány által sajnos nem kellően megbecsült, a szociális ágazatban dolgozó ápolókat és munkatársakat, azokat a szakembereket, akik a kormánynak akár tanácsokat is adtak, és természetesen mindenkit, aki kellően komolyan vette a saját szerepét és itt az egyszerű állampolgárokról, a családokról beszélek, pedagógusokról beszélek, szülőkről beszélek , és nagyjából mindenki közös sikere ebben az országban, hogy közép-európai viszonylatban viszonylag jól sikerült ezt a járványt, az első szakaszát átvészelnünk. [[Dr. Orbán Balázs: Felírjuk!]] Ha megengedik, akkor a következő néhány percben ellentétben az előttem szóló kormánypárti képviselőtársaimmal, akiket lassan egy órája hallgatunk itt, de a törvényjavaslatról még egy kukkot nem hallottunk tőlük mondanék pár mondatot arról, hogy mi is ez a törvényjavaslat, főleg mert még egy picit hatása alatt vagyok itt Nacsa képviselőtársamnak meg Hollik képviselőtársamnak, a KDNP-s vezérszónokok fantasztikus beszédének; szerintem rendkívül összezavarodtak volna képviselőtársaim, hogyha azt a mintegy 157 oldalas törvényjavaslatot legalább egyszer elolvassák, amelynek a vezérszónoklatából legalábbis nem derült ki, hogy ezen az embert próbáló feladaton megpróbáltak volna túljutni. De ugyanez igaz az államtitkár úrra is, akiről nem feltételezem, hogy nem tudja, mi van ebben a törvényjavaslatban, sokkal inkább feltételezem, hogy nem véletlenül nem beszélt az expozéjában különösen sokat a konkrét javaslatról vagy javaslatokról, amelyek előttünk vannak. Volt vádaskodás, volt vagdalkozás, volt hergelés, volt hazudozás, de a törvényjavaslatról túl sokat nem tudtunk meg. Ebben a két törvényjavaslatban két külön törvényként fekszik előttünk, kezdjük először a felhatalmazással a veszélyhelyzet megszüntetéséről szóló javaslatot úgy harangozták be, mint hogy a kormány visszaadja a külön hatalmat, az Országgyűlés pedig megszünteti a vészhelyzetet. Ezzel szemben maga a kormány az, amely a törvényjavaslatot benyújtja az Országgyűlésnek, és a kormány megkéri az Országgyűlést, hogy az kérje meg a kormányt, hogy legyen kedves megszüntetni a veszélyhelyzetet. És tudják, ez azért van, mert ebben a témában önök az első perctől kezdve legyünk nagyvonalúak mellébeszéltek. Nyilván koherensen kell hazudni, ebből nem szabad kitérni, de pontosan tudjuk az első perctől kezdve, hogy a veszélyhelyzetet a kormány hirdeti ki, és a kormány szünteti meg, és ezzel a törvényjavaslattal még egy pluszadalékot tettek hozzá: hogy nem a kormány, hanem személy szerint Orbán Viktor miniszterelnök döntheti majd el, hogy ez mégis mikor fog bekövetkezni. Egy olyan paradoxont látunk tehát, ahol még egyszer mondom a kormány megkéri a parlamentet, hogy kérje meg a kormányt, hogy az majd kérje meg Orbán Viktort, hogy mondja már meg, hogy szerinte mikor kéne ezt a veszélyhelyzetet megszüntetni. Hát, szerintünk a papírt is kár volt pazarolni erre a törvényjavaslatra, de ha ezt a formát találták ennek, nagy örömmel fogjuk megszavazni a veszélyhelyzet megszüntetéséről szóló törvényjavaslatot. Ezen túlmenően nagyon fontos megjegyezni, hogy az is bebizonyosodott, hogy az ellenzék által követelt 90 napos határidő igenis megalapozott volt, tisztelt képviselőtársaim, a kormánypártok részéről hangoztatott határidő-nélküliség melletti érvek pedig teljesen elfogytak és megbuktak. Konkrétan az MSZP szövegszerűen benyújtott önöknek egy módosító javaslatot meg egy önálló törvényjavaslatot is, amelyben június 15-ei határnapot tűzött ki a veszélyhelyzet meghosszabbítására. Képzeljék el, hogy ha ez a javaslat elfogadásra került volna, akkor körülbelül a mai napon nagyjából ugyanazt csinálnánk, mint most, pontosan ugyanígy és pont ekkor kellett volna benyújtania a kormánynak az átmeneti rendeletekről szóló törvényjavaslatot, azt, hogy a veszélyhelyzet idején meghozott döntések közül mit szeretne továbbvinni, és mi az, ami véglegesen megszüntetésre kerül, hiszen ebben a menetrendben, ahogy most tárgyaljuk, nagyjából június 15-ére fog ez a törvényjavaslat a parlament előtt elfogadásra kerülni. Ezért itt is szeretném még egyszer nagyon egyszerűen és nagyon világosan elmondani: nekünk semmilyen bocsánatkérésre nincsen okunk még ha az államtitkár úr jót is kacarászik, 35 százalék plusszal valószínűleg mindenki ezt tenné ebben az országban [[Moraj és közbeszólások a kormánypártok soraiban.]] , erre még kitérek, nyugodjon meg, államtitkár úr , nincs, nincsen semmilyen okunk. Azt mondtuk, ezt gondoltuk, hogy a kormánynak szüksége van rendkívüli felhatalmazásra. Azt mondtuk, mert azt gondoltuk, hogy Európában ezt határidő nélkül egyetlenegy kormánynak sem adjuk meg mi ellenzékből. Azért megnézném a miniszterhelyettes úr arcát, és hogy a Fidesz ellenzékként, mondjuk, a jelenlegi ellenzék által vezetett kormánynak egy hasonló remek javaslatára [[Dr. Varga-Damm Andrea: Soha!]] mit mondott volna. Úgy meghallgatnám egyszer Hollik úr bölcs szavait [[Dr. Orbán Balázs közbeszól.]] , amikor mondjuk, a jelenlegi ellenzék által vezetett kormány kérne vagy kért volna határidő nélkül ilyen felhatalmazást! Mi azt gondoljuk és nekünk lett igazunk , hogy kell a kormánynak az eszköz, de bizony ehhez minden kulturált európai országban kell egy határidő, ez a határidő meg most épp úgy esett, hogy pont most tárgyalnánk azt a törvényjavaslatot is. Én azt gondolom, hogy az lett volna a tisztességes és a bizalmat építő megoldás, azzal együtt, képviselőtársaim, hogy a felhatalmazásnak a tartalma ugyanez lett volna, tehát amiről önök beszélnek, hogy micsoda szükség volt bizonyos intézkedésekhez ezeknek az eszközöknek az igénybevételére [[Dr. Orbán Balázs közbeszól.]] , a rendkívüli felhatalmazásra, az bizony ugyanúgy a kormány kezében lett volna. Ami viszont ennek a javaslatnak a legnehezebb része, az a katasztrófavédelmi törvény kiegészítése, a felhatalmazási törvényben is szereplő, teljesen korlátlan rendeletalkotási jogkör biztosítása a kormány számára. Ez egyébként átírja a jelenlegi veszélyhelyzetet, ez átírja a jelenlegi rendkívüli helyzetre vonatkozó szabályokat. A katasztrófavédelmi törvény eddig pontosan meghatározta, hogy milyen intézkedések bevezetésére van lehetőség veszélyhelyzet idején, most ugyanazt az általános felhatalmazást fogják beletenni, mint ami a Covid-törvényben benne volt. Ez a kitétel az Alaptörvénnyel is konkrétan ellentétes, az Alaptörvény szerint ugyanis a kormány, idézem: „sarkalatos törvényben meghatározott rendkívüli intézkedéseket vezethet be”, a javaslat azonban nem határozza meg a bevezethető rendkívüli intézkedéseket, tehát miközben az Alaptörvény sarkalatos törvényben meghatározott keretek közé szorítaná a veszélyhelyzetben a rendeleti kormányzást, addig a javaslat most éppen ezt a korlátot iktatja ki a katasztrófavédelmi törvényből. Megjegyzendő, hogy mindenki értse: a honvédelmi törvény még a rendkívüli állapot, azaz háború esetén is, a szükségállapot esetén is taxatív felsorolást ad a bevezethető rendkívüli szabályokról és intézkedésekről, tehát ma vagy néhány héten belül, ha ezt a törvény elfogadják, az a helyzet lesz, hogy egy egészségügyi veszélyhelyzet esetén a kormánynak szélesebb jogköre lesz, mint háború esetén, ahol egészen kemény eszközöket kap, de abban a törvényben mégiscsak a-tól zs-ig pontról pontra ott van, hogy mit tehet meg, és mit nem tehet meg. Szintén legalábbis kétséges, hogy megfelelően szabályozott része a törvényjavaslatban, államtitkár úr, a rendezvényekre vonatkozó szabályozás, hiszen a rendezvényekre vonatkozó azon gumiszabály, amely benne van, semmilyen kontrollt és garanciát nem tartalmaz, a rendezvények bizony a hitéleti és akár a gyülekezési törvény hatálya alá eső rendezvények is lehetnek, és ebben elnagyoltan azt mondani, hogy a kormány ezeket korlátozhatja, oszt’ jó napot körülbelül nagyjából így lehet összefoglalni ezt a szabályt , időkorlát és mindenféle korlát nélkül, az szerintünk nincsen rendben; javasoljuk, hogy ezt gondolják végig. [[18.20]] Egészen meghökkentő, hogy a javaslat szerint a Magyar Honvédség fegyverhasználati joggal fog közreműködni innentől kezdve a veszélyhelyzettel és az egészségügyi válsághelyzettel kapcsolatos feladatokban. [[Dr. Orbán Balázs: Ne kezdd…]] A honvédelmi törvény szerint egyébként a katasztrófavédelemmel összefüggő feladatok végrehajtásában a Magyar Honvédség fegyverhasználati jog nélkül vesz részt. Ezért fel kell tennünk a kérdést, hogy mire kell veszélyhelyzetben és az egészségügyi válsághelyzetben fegyver. Nyilván meg lehetne viccesen kérdezni, hogy talán azzal akarnak a vírus ellen harcolni nem fog sikerülni. A cél nyilván az lehet, hogy az elrendelt korlátozásokat akár fegyveres erővel kikényszerítsék, holott egyáltalán nem véletlen, hogy éles határ van a katonaság és a belső rendfenntartó szervek között. A katonaságot csak legvégső esetben szabad a lakossággal szembeni fellépés lehetőségét magában rejtő belső rendfenntartó feladatokra alkalmazni. Márpedig ebben nagyon messzire megy a javaslat, konkrétan előírja, hogy az e feladatra vezényelt katonáknak a rendőrségi törvény szerint kell eljárni. És akkor itt lássuk be, hogy miről is van szó valószínűleg. Valószínűleg arról van szó, képviselőtársaim, amiről évek óta beszélünk, hogy olyan leszerelési hullám van a rendőrségnél, hogy olyan létszámhiány van a rendőrségnél, hogy egyszerűen belátták azt, hogy egy hosszabb ideig, huzamosan fennálló ilyen állapotban nem képes ellátni a feladatát, ezért önök katonákkal akarják ezt a munkát elvégeztetni, ahogy, államtitkár úr, már most is csinálják a határon. Tehát attól, hogy nem beszélünk róla, ne gondolják azt, hogy nem tudjuk, hogy ma már több katona védi a határt, mint rendőr, és ennek nem nagyon van más oka, mint hogy őket találják meg, hogy egyáltalán levigyék oda. És ez nincsen rendben. Azért nincsen rendben, mert a honvédeket nem rendvédelmi és rendészeti feladatokra képzik ki. A honvédeket elsősorban a haza védelmére és az ellenfél kiiktatására képzik ki. A rendvédelem területén pedig némileg cizelláltabb szolgálatra van szükség, és akkor most ennek a részleteibe hadd ne menjek bele, de ők nem azért kapnak kiképzést, és nem arra gyakorlatoznak, hogy állampolgárokkal bíbelődjenek elsősorban, és maradjunk annyiban, hogy nem is ez a dolguk. Szintén elképesztően drámai az a rendelkezés, miszerint felhatalmazást kap a kormány, hogy rendeletben állapítsa meg a honvédség veszélyhelyzettel és egészségügyi válsághelyzettel összefüggő feladatokban történő közreműködésének tartalmát. Ez már megint az „oszt’ jó napot!” szabályok egyike. Tehát azt nem is értjük, azt hogy gondolják, hogy a kormánynak úgy általában felhatalmazást adunk, hogy a honvédség egy ilyen esetben mit csináljon. Nem tudom, hogy időhiány volte vagy tehetséghiány volte, hogy nem tudják leírni még az elmúlt hónapok tapasztalatai alapján sem, hogy milyen típusú feladatban kell a honvédséget egy ilyen esetben használni vagy bevetni, de az, hogy a kormány majd eldönti, hogy mire használja a honvédséget, az teljesen elfogadhatatlan. És tudja, azért elfogadhatatlan leginkább, mert a tapasztalat az, hogy a Covid-törvény felhatalmazását önök arra használták, hogy a 120/2020. kormányrendelettel a honvédség tekintetében egyszerűen kisemmizték a katonákat. Tehát miközben 3 ezer munkahellyel parádéznak hetek óta, hogy majd el lehet menni tartalékos katonának közmunkás helyett, miközben dicsőítik a honvédség munkatársait, amiben egyetértünk, hogy milyen fontos a honvédség, és nemzeti ügy, aközben önök a koronavírus-járvány közepén elvették a pénzüket. Azt hozták kormányrendeletben, hogy a honvédek jogállásáról szóló törvényben lévő mindenféle pluszjuttatást hatályon kívül helyeztek, és ezt az egyet be is tartották. A határon szolgálatot teljesítő katonák 100-200 ezer nettó forinttal vittek haza kevesebbet az elmúlt három hónapban, mint a vírusjárvány előtt. És ez a gumiszabály, amit önök most beletesznek ebbe a törvénybe, lehetőséget fog adni önöknek arra, hogy a következő időszakban is ezt bármikor megtegyék. Ez teljesen felháborító, és nem tudjuk elfogadni. Azt kérjük, hogy ezt vegyék ki a törvényjavaslatból. A szakképzés tekintetében a felnőttképzést érintő módosítások olyan benyomást keltenek, mintha a területet felügyelő ágazati miniszter, Palkovics László olyan helyzetet kívánna teremteni, ami megkönnyíti egyes képző intézményeknek a költségvetési támogatáshoz való hozzáférését. Míg mások vonatkozásában, különösebb indok nélkül, elutasítási lehetőséget teremt meg. A hatályba léptetni kívánt gumiszabály szerint ugyanis költségvetési támogatás nyújtható az olyan képzések megszervezéséhez, melyekhez kiemelt közérdek fűződik, és hosszú távon hozzájárulnak Magyarország gazdasági növekedéséhez. Erre a kitételre hivatkozással bármikor, bármely képzés támogatása vagy elutasítása egy tollvonás eredménye lesz, amiről a miniszter dönti el egy személyben, hogy ez így van vagy nincs. Ilyen szabályrendszert épített be a kormányzat a csökkentett idejű munkavégzést támogató pályázatok elbírálására is. Egyáltalán nem világos tehát, hogy milyen szempontrendszer alapján kerülnek majd kijelölésre a kiemelt közérdekű képzések. Arra szerintem már többen tudnánk fogadást tenni, hogy a tulajdonosi köre ezeknek a cégeknek hol lesz. A bevezetni kívánt új szabályok révén a felnőttképzés piacára most belépő képző intézmények igen nagy könnyítésben részesülhetnek a már piacon lévőkkel szemben. Álnaivan feltehetnénk a kérdést, mégis kire, kikre dolgozták ki ezeket a szabályokat, de már most előre tudjuk pontosan jól. Most térjünk át az egyik legmeredekebb részre, a munkavállalói jogokra: a rabszolgatörvény 2.0-ra, 3.0-ra, kinek hogy tetszik. Hiszen nemcsak a piaci lehetőségeket bővítik az oligarchák számára, legalább ilyen lendületesen bővítik a munkavállalók ledolgozandó munkaidejét is. A munkaidőkeret emelésével a kormányzat a nagy és multinacionális vállalatoknak fog kedvezni. A munkavállalók szemszögéből nézve megállapítható, hogy a kétéves munkaidőkeretben foglalkoztatottak olyan időszak elé néznek, ahol akár hónapokon keresztül egy-egy szabadnapjuk lesz, mivel a mostani kényszerleállások okozta termelési és munkaidő-kieséseket az elszámolás végére ki kell egyenlíteni. Ez fokozott fizikai, pszichés megterhelést jelent majd minden ember számára. Ez a kormányzati lépés szembemegy a családok védelmét hangoztató jelszavakkal, mivel a munkacsúcsok idején szinte alig jut majd idő a családra és a gyermeknevelésre. És engedjék meg, hogy itt most felolvassak egy olyan levelet, ami a maga módján kuriózum. Azért kuriózum, mert mind a hat, azaz az összes szakszervezeti konföderáció, függetlenül attól, hogy több kérdésben sokszor nem értenek egyet, ezt a levelet közösen jegyzik, és ezt a levelet a mai napon nyilvánosságra is hozzák, illetve kérésüknek megfelelően itt a parlamentben is felolvasom. „Tisztelt Képviselő Asszonyok! Tisztelt Képviselő Urak! A kormány 2020. május 26-án T/10748. számon nyújtotta be az Országgyűlésnek a veszélyhelyzet megszűnésével összefüggő átmeneti szabályokról és az egészségügyi készenlétről szóló törvénytervezetet. A törvénytervezet jelenlegi formájában történő elfogadása esetén annak 56. § (4) bekezdése szerint a foglalkoztatáspolitikáért felelős miniszter engedélyezhetné, hogy a munkáltató új munkahelyteremtő beruházás esetén munkaidőkeretet vagy elszámolási időszakot a munka törvénykönyve vonatkozó rendelkezéseiben foglaltakra figyelemmel legfeljebb 24 hónap alapulvételével alkalmazzon, amennyiben a beruházás megvalósítása nemzetgazdasági érdek. A fenti bekezdést súlyosan aggályosnak tartjuk az alábbiak miatt. 1. A törvénytervezet a tripartit szociális párbeszéd mellőzésével került benyújtásra, bármilyen előzetes egyeztetés nélkül. 2. A tervezett szabályozás az Európai Parlament és Tanács 2003/88/EK irányelve tükrében megfelelőségi aggályokat vet fel, tekintettel arra, hogy az irányelv szellemében a referencia-időszak maximuma 12 hónap, és az is csak meghatározott feltételek objektív, műszaki okok vagy a munka megszervezésével kapcsolatos okok fennállása és kollektív szerződés vagy szociális partnerek között kötött megállapodás alapján lehetséges. 3. A tervezet elfogadása esetén jelentősen rontaná a szakszervezetek alkupozícióit, hiszen a hosszabb munkaidőkeretet vagy elszámolási időszakot a foglalkoztatáspolitikáért felelős miniszter egyoldalúan engedélyezné, az nem a szakszervezetek és a munkáltatók megállapodásán alapulna. [[18.30]] Végezetül a tervezet alapján nem kellően világos, hogy a munkahelyteremtő beruházás megvalósítása mikor minősül nemzetgazdasági érdeknek. Mindezen aggályok miatt azzal a kéréssel fordulunk önökhöz mármint országgyűlési képviselőkhöz , hogy a törvénytervezet elfogadását csak abban az esetben támogassák, ha az már a fent említett bekezdést nem tartalmazza.” Tisztelt Államtitkár Úr! Mi ezt a módosító javaslatot talán már a mai napon be is nyújtottuk. Arra kérjük a kormányt és a kormánypárti képviselőtársainkat, hogy támogassák. Egy olyan ügyről beszélünk, még egyszer mondom, amelynek bizonyára néhány multinacionális cég nagyon örülne, de amely kapcsán mindenféle ellentéteiket félretéve az összes magyarországi szakszervezeti konföderáció együtt mondja azt, hogy ne tegyék, és együtt kérik azt, hogy ne tegyék. Ami a szociális ellátásokat illeti, mert erről is szó van a törvényjavaslatban, sem a válsághelyzet alatt, sem ebben a törvényben nem nyúl hozzá a családi juttatásokhoz a kormány, nem emeli a gyedet, a gyest, a gyetet, a családi pótlékot. Azt gondoljuk, hogy ez nagyon rossz döntés, és kicsit kétségessé teszi a családbarát politikát. De ami konkrétan a javaslatot illeti, államtitkár úr, tovább nehezíti a kormány az egyébként sem könnyű helyzetet, amikor egy sor határidőt június 30-ában állapítanak meg ebben a törvényjavaslatban, így a rendszeres felülvizsgálat határidejét, a veszélyhelyzet alatt lejárt, gyermekek után járó ellátások biztosításának határidejét, az egészségügyi állapot vagy fogyatékosság miatt járó ellátások meghosszabbításának, felülvizsgálatának határidejét, a veszélyhelyzet alatt lejáró hivatalos okmányok hatályosságának határidejét. Ezt azért akarom külön szóvá tenni, államtitkár úr, mert ennek az ellenkezőjét ígérték meg, sőt ennek az ellenkezője volt benne a rendeletekben, vagy van benne a mai napig is a rendeletekben. Olyan időszakban kívánnak önök embereket egészségügyi felülvizsgálatra, majd kormányhivatali ügyintézésre 15 nap alatt elküldeni, amikor ez teljesen egyértelműen fizikailag lehetetlen. Ezért erre is módosító javaslatot fogunk benyújtani, és azt kérjük a kormánytól, hogy a józan ész szabályai szerint legalább augusztus 31-éig ezeket a határidőket hosszabbítsák meg. Teszem hozzá: jelenleg a kormány által elfogadott rendeletekben több esetben ennél hosszabb határidőt ígértek önök az embereknek, és nyilvánvalóan erre készülnek ők is, akár a hivatalok és az orvosok is. Ami az MSZP javaslatait illeti, tisztelt államtitkár úr, itt nagyon-nagyon hosszú politizálás zajlott az elmúlt felszólalások alatt, és még egyszer mondom, a törvényjavaslatról nem sokat hallottunk. Hatalmas sikerként tüntetnek fel mindent, de azért nem volt az olyan régen, mi emlékszünk, hogy kezdődött a járvány és a járvány elleni védekezés. A kormány az elején több esetben is befogadónak mutatkozott konkrétan az MSZP javaslataira is, de ezek közül szinte egyik sem volt olyan, amelyiknek bármilyen költségvonzata lett volna. Mindig ámulattal hallgatom öntől is még a miniszterelnöktől is személyesen, hogy tud beszámolni arról, hogy milyen bátran hozták meg és milyen gyorsan például az iskolák bezárásáról szóló döntésüket. Csak tudja, államtitkár úr, én annak a hétnek a hétfőjén itt a parlamentben bocsánat, akkor még ott, a másik ülésteremben napirend előtt kértem azt, hogy az iskolák bezárásával a kormány érdemben foglalkozzon, majd azon a héten, pénteken reggel Orbán Viktor még arról beszélt, hogy ezt miért nem lehet megtenni, és miért kell a pedagógusokat fizetés nélküli szabadságra küldeni. Hiába harsogta a kormánypropaganda mindennap, ennek ellenére nem sikerült időben a védekezés frontvonalában lévő orvosoknak, szociális munkásoknak a megfelelő minőségű védőfelszereléseket eljuttatni. Hetek, sőt szinte hónap, másfél hónap telt el, mire azok a bizonyos fürkészek és cserkészek meg nem tudom, kik elindultak a világ minden tájára, miután már rettenetesen kellemetlen volt, hogy a szomszédos országok ebben is sorra előznek meg minket, és naponta hallhattuk, hogy mind a cseh, mind a szlovák kormány a saját kormánygépüket kihasználva hogyan hozza százezer- vagy milliószámra a védőfelszereléseket. Hiába követeltük az álláskeresési járadék három hónapról kilenc hónapra történő emelését, továbbra sem lépnek semmit. A munkaalapú társadalmat mantrázzák, miközben, államtitkár úr, rendkívüli időkben rendkívüli döntéseket kell hozni. Még ha el is hisszük vagy akár el is fogadjuk, hogy a kormánynak és az államnak lehet szerepe abban, hogy állami programokkal az embereknek új munkahelyet teremtsenek, azt azért önök is tudják, hogy ez a három hónap lassan lejárt azoknak, akik a járvány elején vesztették el a munkájukat, miközben azok, amikről önök beszéltek, sehol nincsenek; nem is lehetnek, épeszű állami programokat néhány hónap alatt nem lehet összeütni. Mi pedig kifejezetten abban hiszünk, hogy az a kilenc hónap például elegendő idő lehet arra, hogy olyan érdemi állami programokat, középítési programokat indítson el az állam maga akár uniós forrásokkal, aminek tényleg van értelme, ami tényleg értéket teremt, és segíti a hazai gazdaság fejlődését, például a magánházak, lakások szigetelésének programja vagy éppen egy bérlakásépítési program. Szintén negatív rekordot döntött a magyar kormány a hazai vállalkozások támogatásában. Államtitkár úr, ma már mint a vízállásjelentést jelentgetik be, hogy hány cégnek sikerült jelentkeznie a munkahelymegtartó programra. Csak tudja, április végére, másfél hónap, majdnem két hónap semmittevés után Magyarországon az álláskeresők száma 330 700-ra nőtt, ami az aktív munkavállaló emberek 7,1 százaléka lett. Ennek semmi más oka nem volt, mint hogy önök nem adtak érdemi segítséget azoknak a cégeknek, akik hezitáltak, hogy megváljanake a munkavállalóiktól, vagy ne. Igen, nem emelték sem a gyedet, sem a gyest, sem a gyetet, sem a családi pótlékot, sem a nyugdíjasoknak nem adtak egyszeri segítséget, pedig igenis ideje és tere lett volna ennek; de van még most is, ezért ezeket továbbra is követeljük. Államtitkár Úr! Tisztelt Ház! Nagyon sokat baloldaliznak mostanában, gondolom, Kövér László kiadta a parancsot, ez most valami új billog lehet. Azt leszámítva, még egyszer mondom, hogy az államtitkár úr expozéjában nem nagyon hallottunk a törvényről részleteket, annál inkább mindenféle politikai vádaskodásokat, ezt még beleszámíthatjuk a szokásos politikai játszmába. De, tudják, a parlamenti hazugságcunamikkal, a fizetett hirdetéseikkel, az óriásplakátjaikkal milliárdokért… Óriásplakátok vannak kinn, miközben még emberek halnak meg nap mint nap, önök meg óriásplakátokon közpénzből hirdetik, hogy milyen vagányak maguk. Ezen túl, tudják, én például baloldaliként nagyon büszkén azért vallom annak magamat, mert nem tűröm az igazságtalanságokat, és nem tűröm, nem veszi be a gyomrom azt, amit önök egyébként a színfalak mögött valójában csinálnak. Hogy amíg a rabszolgatörvény 3.0-ban kétéves időkeretet írnak elő a magyar melósnak, addig most került nyilvánosságra, hogy az Opel 100 milliárd forint nyereséget vitt ki az országból, hogy az Audi 700 milliárdot. Értik a számot?! Most, a válság közepén, most 700 milliárd forint nyereséget visz ki az országból! Mészáros Lőrinc egymaga három cégéből 20 milliárd forint nyereséget vesz ki adózás után szépen a zsebébe rakva. 34-et vesznek el az önkormányzatoktól, hogy vegyék ki a részüket a védekezésből. Aztán Orbán Viktor kedves falusi barátja meg egy személyben kivesz 20 milliárdot és zsebre rakja. Hogyan gondolják, hogy ilyenkor egy baloldali ember nem nyitja ki a száját?! Amikor egyébként a sikeres védekezésről beszélnek, akkor agyonhallgatják, ma már letagadják, hogy kiürítették a kórházakat, és emberek haltak meg emiatt is. Nemcsak azért hozzuk szóba ezeket, hogy a kormányt támadjuk, hanem azért, hogy a rossz döntéseket vizsgálják felül és leginkább soha többet ne hozzák meg. Ehhez képest Kásler Miklós már arra sem emlékszik, hogy volt ilyen az emberek maguktól nem mentek a kórházba, meg ilyen hülyeségeket beszél. Végezetül arról, hogy ki hogyan vette ki a részét. Tudják, mi csak képviselők vagyunk, egyszeri ellenzéki képviselők, a hatalom birtokosai pedig önök. De azt tudom mondani, hogy a Magyar Szocialista Párt baloldali pártként, annak országgyűlési képviselői az első adandó alkalommal a saját leadózott fizetésükből egymillió forintot adtak azért, hogy a védekezésben lévő eszközöket eljuttassuk. Tudja, hova? Én orvosi rendelőbe vittem, én patikába vittem, ahol az orvosoknak és patikusoknak nem volt a kormánytól semmilyen védőeszközük. Önök mit csináltak?! Államtitkár úr, a 35 százalékos fizetésemelésével mit csinált? Németh Szilárd a 35 százalékos államtitkári fizetésemelésével, a két és fél milliós fizetésével mit csinált? Vitt két zsák almát? Hát, legyenek kedvesek, ne oktassanak ki minket! Büszke baloldaliként minden igazságtalanságra továbbra is fel fogjuk hívni a figyelmet. Köszönöm, hogy meghallgattak. [[18.40]]"
4,u2021-02-16-45,Opposition,MSZP-frakció,0.383056640625,2021-02-16,0.029813595116138458,"Köszönöm szépen. Most már talán igen, hallható. Köszönöm szépen a szót, elnök úr. Tisztelt Országgyűlés! Elöljáróban szögezzük le: mindannyian bíztunk benne, hogy a 2021-es év tavaszi ülésszakán már nem lesz szükség arra, hogy egy újabb felhatalmazási törvényjavaslattal foglalkozzon az Országgyűlés. Mindannyian bíztunk benne, hogy ekkorra az élet visszazökken a rendes kerékvágásába, és a magyar családok újra úgy élhetnek, ahogy korábban, de nem így alakult. És hogy nem így alakult, abban a kormánynak is megvan a maga felelőssége.Egy évvel ezelőtt régen látott kihívással szembesültünk, amikor a koronavírus-járvány Magyarországon is megjelent. Egységre és együttműködésre lett volna szükség, de a miniszterelnök úgy döntött, hogy inkább a korlátlan idejű rendeleti kormányzást választja. Azonban az első hullám után, 2020 nyarára soha nem látott sokkot kellett átélnie a gazdaságnak, a vendéglátásnak, a turizmusnak, valamint több tízezer, munkahelyét elvesztő magyarnak. Ősszel továbbra is csak a népszerűségi mutatókat nézték. Hiába hoztak hatalmas áldozatot a magyar családok, a magyar gazdaság, önök az így nyert, értékes időt nem az egészségügy felkészítésére fordították, nem a védelmi vonalakat erősítették meg; a járvány túlzás nélkül elszabadult Magyarországon 2020 őszén, de a sorsdöntő hetek alatt nem tettek ellene semmit. „Az országnak működnie kell”, idézem szó szerint, ez volt a kifogásuk, miért nem lépnek az emberek védelme érdekében. A kórházak pillanatokon belül soha nem látott terhelés alá kerültek, a háziorvosok nem győzték az újabb és újabb fertőzésgyanús eseteket rögzíteni, a kontaktkutatás szintén mondjuk ki effektíve összeomlott. Joggal érezték az emberek, hogy magukra hagyta őket a kormány. Már november volt, mire észbe kaptak, és az Országgyűlés tárgyalni kezdte az újra bevezetett korlátozó intézkedések megerősítését. Az ellenzékük partner volt ebben, annak ellenére, hogy önök a tavaszi egység helyett a politikai haszonszerzést választották. A járványhelyzet súlya miatt egységes felhatalmazást kapott a kormány, kiemelve, hogy ezzel a felelősség is az övék. Ezt a felelősséget pedig, ahogy azt a miniszterelnök tegnap a Házban is megerősítette, vállalták állítólag. Ezért érdemes számot vetnünk most, a három hónap leteltével is a felelősség kérdésével és azzal is, hogy mire is használták ezt a felhatalmazást pontosan. Ami a felelősséget illeti, tisztelt képviselőtársaim, Orbán Viktor itt, a Parlament falai között szeptemberben, illetve egy rádióinterjúban szó szerint azt mondta, hogy a járványügyi védekezéssel kapcsolatban minden felelősség a kormányé és személy szerint az övé, a miniszterelnöké. Miután megkapta a teljes körű parlamenti felhatalmazást, itt decemberben, talán az egyik utolsó ülésnapon Gurmai Zita képviselőtársunk kérdésére válaszolva már kikérte magának, és azt mondta, hogy a járványügyi védekezéssel kapcsolatban a kormányt semmilyen felelősség nem terheli. Majd volt, amikor bele is ment ebbe a felelősséghárításba, és volt olyan nagy ívű és nagy nemzetvezető, országvezető politikus, hogy az operatív törzsre tolta rá ezt a felelősséget, holott pontosan tudjuk, még a veszélyhelyzetet kihirdető rendeletben is külön odafigyelt Orbán Viktor, hogy szó szerint írják bele: a miniszterelnök felel, és a miniszterelnök dönt minden kérdésben, mindenki más maximum javaslatot fogalmazhat meg neki. Érdemes megnézni, hogy mit tettek az elmúlt időszakban, és azt is érdemes megnézni, hogy valójában ebben a javaslatban mi szerepel, mert azt gondolom, hogy ez világosan megmutatja, hogy akár az ellenzék is miért áll máshogy ehhez a javaslathoz, mint a novemberi benyújtott törvényjavaslathoz. Ebben a javaslatban politikai elismerést várnak a magyar Országgyűléstől az elmúlt három hónap kormányzati intézkedéseikre ez van benne. Ezen túlmenően megismétlik és név szerint felsorolják azokat az intézkedéseket, amiknek semmi köze nem volt a vírusjárvány kezeléséhez. A pitiáner politikai játszmáik részeként hozták meg ezeket a kormányrendeleteket, annyira alantasan és nemcsak az önkormányzatok megsarcolásáról beszélek, hanem járványügyi védekezés címen odáig süllyedtek , hogy a Színház- és Filmművészeti Egyetem hallgatói fél évének megsemmisítését is ezen egyik rendelettel hozták meg, amit egyébként tartalmaz a törvényjavaslat a felsorolásban, csak azért, mert ezek a fiatalok nem hagyták szó nélkül, hogy őket vagy az ő egyetemüket a kormány 100, lassan talán 150 év után beszántsa. [[Nacsa Lőrinc: Nem igaz!]] Ami az önkormányzatokat illeti, tökéletesen látszik, hogy még egyszer mondom egyszerűen pitiáner, alantas pártpolitikai játszmát játszanak a vírusjárvány elleni védekezést felhasználva vagy azzal visszaélve. És hogy mennyire álságos, amit csinálnak, tisztelt képviselőtársaim, egy példát ragadok most csak ki, hiszen nagyon sokszor elmondtuk, hogy milyen intézkedések sújtják az önkormányzatokat a kormány jóvoltából, de azért az nem semmi, hogy önök rendeletben megtiltják az önkormányzatoknak bármilyen díjuk, bevételük emelését, miközben a magyar kormány rá egy héttel megemeli a magyar kormány bevételét képező útdíjakat és egyéb más díjakat, postai szolgáltatásokat. Hát, ez teszi napnál világosabbá, hogy hazudnak, és politizálnak! Az hogyan van, hogy a kormánynak jár a nagyobb útdíj az infláció emelésével, az hogyan van, hogy egy önkormányzatnak ezt megtiltják?! Egészen elképesztő, arcátlan és álságos, és ez a szabály is természetesen részét képezi ennek a törvényjavaslatnak, ami természetesen teljesen elfogadhatatlan. És bele sem gondolnak, hogy ez nemcsak Budapestnek meg a megyei jogú városoknak okoz gondot. Gondoljanak már bele azokba a kistelepülésekbe, állítólag önöknek olyan fontos magyar vidék helyzetébe, ahol például nincs más bevétel, mint mondjuk, a súlyadó, mert még iparűzési adó sincs abban a faluban vagy esetleg egy-két ilyen díj alapján lévő bevétel! Nekik nincs hová nyúlniuk, ők egyszerűen néznek ki a fejükből, és nem tudják, hogy mi fog velük történni, és ne mondják nekem, főleg, ha van önök között a teremben egyéni képviselő, hogy nem jelezte önöknek kistelepülési polgármester, hogy tarthatatlan az ő állapotuk is! Aztán itt vannak, amit megtettek: a korlátozások. Igen, novemberben hoztak egy döntést, amit azóta egyébként sem szakmai, sem másmilyen okokból egyelőre felülvizsgálni nem voltak hajlandóak, de ezek a korlátozások legalább hogy mondjam? összhangban vannak azzal, amire a felhatalmazás szólt, hogy a vírusjárvány megfékezése érdekében a kormánynak bizonyos radikálisabb intézkedéseket is meg kell tenni. Az egy más kérdés, hogy három hónap után lehet, hogy érdemes lett volna ezeket valamilyen módon felülvizsgálni. Az egészségügyi béremeléssel szoktak jönni tisztelt képviselőtársaim sokat, hogy azt milyen jól intézték. Csak lássuk már be, hogy annak semmi köze nem volt ehhez a felhatalmazási törvényhez! Ezt itt a parlamentben fogadtuk el, egyébként teszem hozzá: az ellenzéki képviselők szavazatával együtt. Tehát ehhez ilyen rendkívüli felhatalmazásra nem volt szükségük, nincs is benne ebben a törvényjavaslatban. Három hónap alatt nem sikerült kifizetniük Európa legfukarabb, legkisebb bértámogatását legalább azoknak a magyar kis- és középvállalkozásoknak, akiknek hatóságilag tilos tevékenykedniük, tehát ha akarnak, sem tudnak mást csinálni, mint szépen csöndben tönkremenni. Önök, a miniszterelnök no-vemberben itt azt ígérte, hogy decemberre minden pénzt megkapnak, és múlt héten kénytelen volt Gulyás Gergely a kormányinfón bevallani, hogy most gyorsan intézkedtek, és egy hét alatt kifizették azt, amit három hónap alatt nem sikerült. Csak azt nem értik meg, hogy ez alatt a három hónap alatt emberek tömegei kerültek utcára, és cégek tömegei mentek közben tönkre, amíg önök ültek a babérjaikon, és nyilván azzal foglalkoztak, hogy hogyan lehet állami, százmilliárdos vagyonokat magánalapítványokba átjátszani, mert szemlátomást arra aztán volt idejük. [[11.20]] Ha az egészségügyi részt nézzük, az a cirkusz, az a követhetetlen játék, amit például az oltási tervvel kapcsolatban december óta csinálnak, valami egészen elképesztő. Tehát azt az oltási tervet, amit minden normális ország és korábban Magyarország is képes volt egy egységes dokumentumban nyilvánosan bemutatni, hogy kivel mikor, mi fog történni ebben a helyzetben, a mai napig nem voltak képesek megcsinálni vagy legalábbis nyilvánosságra hozni, és az a sorrend pedig, amit önök elfogadtak, és egy ilyen féloldalas valamilyen dokumentumszerűség, az meg ezer sebből vérzik. Ezer sebből vérzik, mert például nem derül ki belőle, hogy önök komolyan gondoljáke azt, hogy a pedagógusokat, a kiskereskedelemben dolgozókat, a tömegközlekedésben dolgozókat, akiknek az a dolguk nap mint nap, hogy emberek tömegeivel találkozzanak, az a munkájuk, azokat nem sorolják valahova előrébb. Én nem hiszem el, hogy maguk ezt komolyan gondolják, de ebben az oltási sorrendben sehol nincsenek nevesítve, hogy a pedagógusok, még egyszer mondom, a tömegközlekedésben, kiskereskedelemben dolgozók valamilyen módon, egyébként akár a rendőrökkel vagy a katonákkal egy sorban nem szerepelhetnének, és nem kéne már régen látnunk, hogy velük egyébként mi lesz. Egy oltási terv természetesen arra is jó lenne ha valamilyen épkézláb dokumentum lenne , hogy az emberek nagyjából kiszámíthatóan lássák, hogy mi fog velük történni, még akkor is, ha egyébként az a válasz, hogy te majd csak két hónap múlva fogod megkapni. Na, erre nem jó, de azt látjuk, hogy hiába van bármi leírva, ha a miniszterelnök egyet gondol, és úgy gondolja, hogy például az élsportolóknak vagy épp a focistáknak előbb kell kapni oltást, akkor azt egy kézmozdulattal elintézni, mert a dokumentumban ők sem szerepelnek, teszem hozzá. Most azért érdekes, hogy akkor ennek milyen jogi kötőereje van. Nézzük a gazdaságot! Ma jött ki a szám, mínusz 5,1 százalék az éves GDP-zuhanás, ami egyébként a rendszerváltás óta eltelt időszak harmadik legrosszabb adata. De pontosan tudják és ezért késlekedtek ősszel , hogy a második negyedévben mínusz 13 százalék körül volt a zuhanás, amitől maga a kormány is megrettent. 5500 milliárd az államadósság, 82 százalék. Tisztelt Képviselőtársaim! Tegnap Orbán Viktor itt azt mondta, hogy hát, az úgy relatíve jó, hát, a többieknek sokkal rosszabb mondja Orbán Viktor? Az az Orbán Viktor, aki nemzethalált vizionált 2010-ben az ugyanekkora, 82 vagy 83 százalékos államadósságnál? Az a Fidesz, akinek talán akkor frakcióvezetője, Kósa Lajos örömmámorában, hogy máshogy ne fogalmazzak, itt, a Kossuth téren kiabált, hogy lassan Görögország sorsára jutunk, és bedöntötte a forintot, tönkretéve még jobban egyébként a devizahitelesek százezreit ebben az országban? Az a Fidesz mondja azt, hogy a 83 százalékkal minden rendben van?! Képviselőtársaim egészen elképesztően cinikusak ebben a kérdésben, és akkor erre meredekebbet most még hadd ne mondjak; hogy 300 milliárd forintért vesznek lélegeztetőgépeket, és az elmúlt három hónapban sem kaptunk rá választ, hogy ezek hol vannak, mi van velük, sikerülte legalább az államháztartásnak okozott károkat csökkenteni, ebből bármit eladni vagy felhasználni? Egyáltalán használhatóke ezek a készülékek bármire?! Tisztelt Képviselőtársaim! Módosító javaslatokat adtunk be, mert azt gondoljuk, hogy ha tényleg az lenne a cél, mint ősszel, akkor ugyanolyan javaslatot hoztak volna be, mint ősszel. Az nem volt több mint egy A/4-es oldal. Ha azokat az intézkedéseket kivennék belőle, amiket most szóvá tettem, akkor még meg is lehetne fontolni, hogy ezt az ember megszavazza. De ugye, nem gondolják, hogy az aljas politikai játszmáik felsorolását mi majd a szavazatunkkal politikailag megerősítjük? Ez teljesen nonszensz. Vejkey képviselőtársam, itt írtam magamnak, azt mondta, hogy ugyanaz a javaslat, mint novemberben volt. Hát, egyáltalán nem az, sem szövegszerűen, sem máshogy. Ami a vakcinákat illeti, tisztelt képviselőtársaim: az önök felelőssége az, amilyen kommunikációt ebben folytattak, meg amilyen tevékenységet konkrétan végeznek. Teljes nemzeti konszenzus van, szerintem ebben a parlamentben nincs olyan párt, aki ne azt mondaná, hogy az oltások fontosak, be kell oltani az embereket. [[Nacsa Lőrinc felé:]] Nem! Hiába mutogat képviselőtársam, mindenki ezt mondja. És azt is mondjuk, hogy az emberek védelme érdekében akkor vagyunk biztosak, ha ezeknek az egészségügyi vonzatában nincs kockázat. Mi ennek a garanciáját abban látjuk, hogy az Európai Unió jóváhagyása mellett lévő vakcinákat használjuk, vagy legalábbis mi MSZP-sként azt mondjuk, és azt is kérjük mindenkitől, hogy mielőtt beoltatja magát, konzultáljon a háziorvosával, és azt adassa be magának, amit a háziorvosa itt, Magyarországon javasol. De az, hogy itt kínai, orosz meg most már indiai vakcinákról a miniszterelnök pénteki rádióinterjújában úgy beszél, hogy annak se előzménye, se alapja nincsen, majd csodálkoznak rajta, hogy az embereket bizonytalanságba sodorja, és az emberek kételkednek abban az életükről, a testi épségükről, az egészségükről van szó! Ez nem egy politikai nagygyűlés, ahol nagyokat kell mondani. Pontosan önök veszélyeztetik ezzel, még akkor is, ha esetleg később kiderül ezekről a vakcinákról, hogy egyébként rendben vannak, jelen pillanatban ilyen papírjuk még Európában nincs. Végezetül, tisztelt képviselőtársaim, szóba került, hogy a hitelmoratórium milyen jó dolog, mi is támogattuk. De ugye, tisztában vannak önök azzal, hogy a magyar emberek döntő többségének fogalma nincsen arról, hogy ez az intézmény mi; hogy a devizahitel-válsághoz hasonlóan családok tömegei fognak úgy eladósodni, hogy nem tudják, hogy ez megtörténik, mert nincsenek tájékoztatva; hogy nem tudják, hogy a hitelkártyájukra vissza nem fizetett összeg egyébként majdnem 40 százalékkal ketyeg addig is, amíg a moratórium tart. Hogy hány ilyen polgár fog önökhöz fordulni a következő hetekben, hónapokban, azt meg fogják látni. Itt kéne a kormánynak egy tisztességes kommunikációt folytatnia az emberekkel, mielőtt újabb óriási eladósodás nem lesz. Az oligarchákat viszont tudták tömni, százmilliárdokat ki tudtak hordani magánalapítványokba. Ez így, tisztelt képviselőtársaim, nem válságkezelés, hanem a válság elmélyítése, ehhez meg politikai hozzájárulást felelős politikai erő nem kell hogy adjon. Köszönöm, hogy meghallgattak."
4,u2020-02-17-3,Opposition,MSZP,0.1981201171875,2020-02-17,0.9915593862533569,"Köszönöm a szót. Tisztelt Ház! Tisztelt Képviselőtársaim! Mintegy két héttel ezelőtt a Népjóléti bizottság elnökeként kezdeményeztem a bizottsági ülés összehívását, és kértem a tárcák tájékoztatását, amelyet ezúton is szeretnék megköszönni minden érintett minisztériumnak. Ugyanakkor a felszólalásomat azzal kezdtem, hogy kutya kötelességünk a lakosság tájékoztatása, kimerítő tájékoztatása ebben az ügyben. Hála a jóistennek, Magyarországon nincs fertőzött beteg, igaz, tudjuk jól, hogy egy borzasztóan agresszív vírusról van szó, amelyik meglehetősen gyorsan mutálódik, és meglehetősen gyorsan is terjed. Én akkor úgy fogalmaztam, hogy pánikra nincs ok, de aggodalomra van, és ez az aggodalom elsősorban részünkről abban fogalmazódik meg, hogy a téli időszakban, a téli szünetben nagyon sok olyan statisztikai adat látott napvilágot, amely tényleg aggodalomra ad okot, még akkor is, ha ez nem a koronavírusról szólt. A közelmúltban jelent meg az a felmérés, amelyben a rákkal diagnosztizált, illetve a rákbetegségben meghaltak között az Európai Unióban első helyezett Magyarország, és nincs olyan gyakori rákbetegség, ahol ne dobogós helyet foglalnánk el, akár a nők esetében a mellrák ügyében vagy esetében, akár a férfiaknál a vastagbél- vagy a prosztatarák esetében. Ebből adódóan, azt gondolom, hogy igenis nagyon nagy szükség van arra, hogy az egészségügy álljon a helyzet magaslatán. Miniszter úr is megszólalt ebben a kérdésben, és példát hozott a tüdőbetegségben szenvedők kapcsán arra, hogy nagyon sokat tehetnek az emberek. Ez vitathatatlan, hiszen az ember a saját maga egészsége megóvása érdekében sokat tehet, de azt hiszem, a kormányzat is, hogy legyen mindenhol CT-, legyen PET-CT-, legyen MR-szolgáltatás [[Az elnök a csengő megkocogtatásával jelzi az időkeret leteltét.]] és ne kelljen időpontot kérni az időpontkérésre. Köszönöm szépen a figyelmüket."
4,u2021-03-01-135,Opposition,MSZP-frakció,-0.94482421875,2021-03-01,0.9912428259849548,"Biz’ isten, hallgattam volna még miniszter urat, hátha mond valamit arról is, amit kérdeztem. Miniszter úr, miniszterelnök-helyettesként, bocsánat, egy egyenes mondata nincsen azzal kapcsolatban, hogy ezeknek az embereknek mi lesz a sorsa, sok százezer magyar honfitársunknak?! Hogy idejekorán lenne? Nincs idejekorán, miniszter úr, mert az oltás minimum fél évre az emberek életét meghatározza, nem véletlenül idegesek az emberek, és ezzel ártanak az oltás ügyének is. Három dolgot biztos tehetnek. Vegyék rá a keleti partnereiket, orosz és kínai partnereiket, hogy adják már be azt a nyamvadt engedélyt az európai uniós hatóságoknak [[Dr. Rétvári Bence: Milyen szabatosan fogalmaz!]] és ha tényleg megfelel a vakcina, akkor egy csapásra megoldódott ez a kérdés. A második, amit tehetnek, miniszter úr, az az, hogy tárgyalnak maguk is az uniós tagállamokkal és az Európai Unióval, hogy ne érje hátrány a magyar állampolgárokat azért, mert ilyen megoldást választott a magyar kormány. A harmadik, amit most megtehetnek, miniszter úr, hogy saját hatáskörben figyelembe veszik az oltáskor azt, hogy valaki külföldi munkavállalói engedéllyel, tanulási engedéllyel rendelkezik-e. [[Az elnök a csengő megkocogtatásával jelzi az időkeret leteltét.]] Ha a kort meg a betegséget figyelembe lehet venni, akkor ezt is, és akkor saját hatáskörben megelőztük ezt a problémát. Miniszter úr, ha itt százezrek elveszítik a munkájukat, azt önök is észre fogják venni. Köszönöm, hogy meghallgattak."
4,u2020-10-19-13,Opposition,MSZP-frakció,-0.9677734375,2020-10-19,0.287636399269104,"Köszönöm a szót, elnök úr. Tisztelt Képviselőtársaim! Elöljáróban hadd tegyem föl azt a kérdést az itt ülő kormánypárti képviselőknek és fideszes képviselőtársaimnak, hogy mégis mi a csudát csinálnak önök. Járvány van, gazdasági válság van, szociális válság van, és önök nem csinálnak ellene semmit; de az biztos, hogy nem azt, amit kellene. Naponta több mint ezer fővel növekszik a megbetegedettek száma, de csak azért ennyivel, mert nagyjából ennyi a kiépített laborkapacitás. Mégis mit csináltak egész nyáron? Értem én, hogy önök szerint a börtön elkerülése érdekében látni kellett a tengert de nem kellett volna inkább felkészülni? Pontosan tudták, hogy jön a második hullám. Mára fogalmuk sincs, hányan betegedhettek meg, hányan hordozzák a vírust. Teljesen ellehetetlenült, hogy érdemben lehessen védekezni a vírus ellen. Önök lényegében alibitevékenységgel szemlélik a járvány terjedését. Meghirdették, hogy nem állítják le az országot. De mi van azokkal, akiknek mégis felborulnak a mindennapjai, azzal a több százezer emberrel, akiknek megszűnt az állásuk, és nincs semmilyen ellátásuk most már? A közel százezer egyéni és kisvállalkozással, akiknek egyik napról a másikra megszűnt az árbevételük; azokkal a szülőkkel, akiknek a gyermekei betegek lettek, és minimum három napig otthon kell maradniuk, akiknél elrendelték az óvodai-iskolai szünetet, vagy akik gyermekeit karantén alá vonták. Velük mi a helyzet, mi van az ő munkahelyükkel, mi van az ő szabadságukkal, ami elfogyott? Veszélyben érzik az állásukat! Az iskolák úgy várják az őszi szünetet, mint a Messiást, a családok pedig aggódnak a megélhetésük miatt. Képviselőtársaim, az európai kormányok azonnal léptek a gazdasági és szociális válság ellen. A költségvetési forrásokat célzottan átcsoportosították, és jelentős többletforrásokat vontak be a válság társadalmi hatásainak csökkentésére. Önök érdemben nem erősítették a szociális hálót, nem biztosították a túlélés esélyét azoknak, akiknek megszűntek a tartalékaik. Nem emelték meg az álláskeresési járadékot, nem emelték meg az összegét, nem hosszabbították meg az időtartamát, nem emelték meg az alanyi jogon járó juttatásokat. Ellenben mit tesznek? Beterjesztenek egy törvényt a járványra hivatkozva sürgősséggel, amely rendezné a szerencsejáték-törvényben azt, ami az önök oligarcháinak fontos. Rendkívül fontossá vált az önök számára az is, hogy egy Orbán Balázs államtitkár által vezetett magánalapítvány értékes ingatlanelemekhez jusson, legyen ez egy volt tiszti kaszinó Pécsett vagy éppen a vitorláskikötő Révfülöpön. Már a látszatra sem adnak, hiszen maga az államtitkár ismerte el a bizottsági ülésen, hogy két sapka van rajta, egyik oldalon az államé, amelyik átadja a vagyont, a másik oldalon meg a magánalapítványé, amelyik meg átveszi ezt a vagyont. Sőt, azt is kijelentette, hogy azért lesz jobb helye a magánalapítványnál ezeknek az ingatlanoknak, merthogy az állam rossz gazdája. Hát, eddig önöktől nem ezt hallottuk. De amikor pénz kellene az ellehetetlenült helyzetbe jutó turizmusból és idegenforgalomból élő fővárosi kisvállalkozók megsegítésére, akkor arra már nincs pénz, leszavazzák ezt a javaslatot. A hab a tortán, hogy a bírói pályán nulla percet eltöltő, a bírói kar által elutasított jelöltet kívánnak a Kúria élére megválasztani. Tisztelt képviselőtársaim, ez egy jogtörténeti pillanat, ezt biztos tanítani fogják még a jogi egyetemeken, a magyar jogtörténetkurzusokon, ha egyáltalán lesz még jogászképzés Magyarországon. A szavazás folyamán erről meg is fogunk emlékezni. Az utolsó rohamot megindítják a független igazságszolgáltatás és a jogállamiság ellen, s azzal sem törődnek, hogy pont az ilyen lépések miatt van vita az Európai Unióban, és éppen ezért nem érkezik meg a válságkezelő támogatás Magyarország számára. Tisztelt Képviselőtársaim! A Fidesz bűnei ellenére az a helyzet, hogy van remény. Egy évvel ezelőtt október 13-a megmutatta, hogy a demokraták le tudják győzni az önkényuralmat. Az azóta eltelt egy évben kialakultak a szabadság kis szigetei, ahol nem kell félni, ahol az önkormányzatok valóban az ott élő emberekért dolgoznak. [[13.50]] Tisztelt Képviselőtársaim! Van remény, ahogy mondtam, elérhetjük, hogy ne a Fidesz központjában döntsék el, hogy mire van szükség Pécsett, Tatabányán vagy akár Miskolcon, elérhetjük, hogy az európai uniós pénzeket közvetlenül az önkormányzatok használhassák fel az azokon a településeken élő emberek érdekében, akikért az ellenzéki polgármesterek, képviselők küzdenek. Éppen ezért a Magyar Szocialista Párt támogatja azokat a helyi népszavazásokat, amelyeket Karácsony Gergely és a Szabad Városok Szövetsége meghirdetett. Tisztelt Képviselőtársaim! Összefogással, egymás meghallgatásával és megértésével sikerülhet. Van remény, hozzuk el a változást, kezdjük el közös jövőnkért, Magyarországért! Köszönöm szépen."
4,u2018-10-01-125,Opposition,MSZP-frakció,-0.9755859375,2018-10-01,0.3462279736995697,"Köszönöm szépen, elnök úr. Tisztelt Államtitkár Úr! Hiábavaló volt az igyekezetem, hogy ne visszamutogatással töltse a válaszát. Minden kutatás szerint a legnagyobb probléma a magyar emberek számára az egészségügy, és ennek megfelelő választ vártak volna el öntől. Nem tudja államtitkár úr ezek szerint, hogy például az Európai Unió régióinak összehasonlítása kapcsán 2016-ban mértek szerint utolsóelőtti helyen volt az egészségügy paramétere szempontjából az észak-magyarországi régió, és minden magyar régió rontott. Elképesztő! Ha úgy gondolja, hogy a mi kormányzásunk alatt voltak problémák, akkor a 2010-es szinthez képest miért csökkentették 2 ezerrel az egészségügyben található ágyak számát? Hogy van az, hogy az önök idején keletkezett a tartósan betöltetlen háziorvosi és fogorvosi körzetek 85 százaléka? 85 százaléka! Csak 15 százalék eredeztethető korábbra. Most történt az, hogy a magán-gyógyszerkiadások megelőzték az állami kiadásokat. Ez az önök kormányzásának a mérlege. Nagyon kevés az a válasz, amit ön mondott a magyar társadalom számára az egészségügy kapcsán. Köszönöm szépen, elnök úr."
4,u2021-03-16-11,OTHER,DK-frakció,0.8505859375,2021-03-16,0.24783578515052795,"Köszönöm a szót. Tisztelt Ház! Az első szó a köszöneté, mindazoknak, akik erejüket megfeszítve küzdenek a betegekért, meg azoknak is, akik segítenek nekünk abban, hogy élhessük az életünket, még ha ilyen nehéz körülmények között is. Sokan vannak, fel sem lehet őket sorolni: boltos, postás, takarító, ügyintéző, tanár, szociális munkás, no meg azok is, akik türelmesen válaszolnak a 1818-as kormányzati hívószámot kitartóan hívók kérdéseire. Köszönjük szépen nekik. Viszont a kormány egyik kategóriába sem tartozik, mert a kormány nem végezte és nem végzi a munkáját. Önök csak a süket szövegeket nyomták és a NER-es lopásokat segítették elő. Ha csak egyetlenegy pillanatra nem önmagukra, hanem a magyarokra gondoltak volna, akkor elkészítették volna az átlátható, nyilvános oltási tervet. De nem tették, önök önző és lelketlen módon nem készítettek oltási tervet. Nyilván nem értek rá nyáron, mert menni kellett az Adriára meg a kormányzati kerti partikra; aztán tavaly ősszel sem értek rá, hiszen fel kellett pörgetni a lopást; de valahogy télen sem volt erre idejük, nyilván várta önöket a Maldív-szigetek és Dubaj melege. Aztán most itt vagyunk tavasszal, és nincs oltási terv. Mára mindenki számára világossá vált, hogy nincsen kormányzati előregondolkodás, tervezés, viszont van káosz és szervezetlenség. 70-80 éves, krónikus beteg emberek hívják a háziorvosaikat és sokszor bennünket is , hogy mikor kerülnek sorra, merthogy látják, hogy a 60 év alatti krónikus betegeket oltják. Ugyanakkor a 60 év alatti krónikus betegek is a háziorvostól kérdezik, hogy ők mikor kerülnek sorra, mert ők meg azt látják, hogy egészséges, náluk fiatalabbakat oltanak be. Van olyan transzplantált, akit már beoltottak, és van olyan, aki még csak most kapott értesítést arról, hogy majd beoltják. Közben meg, tisztelt képviselőtársaim, megy az összevissza beszéd az élet minden terén. Önök a nyitásról konzultálnak, közben bezárták az országot, segítség nélkül hagyva a magyarokat. Önök arról beszélnek, hogy nem kell nemzetközi segítség a magyar egészségügynek, a Magyar Orvosi Kamara szerint viszont ma már naponta kell orvosoknak arról dönteniük, hogy a Covid-osztályokon ki kerüljön lélegeztetőgépre, és ki ne. Remélem, felfogták! Remélem, értik! Ma Magyarországon arról kell dönteniük az egészségügyi dolgozóknak, hogy ki élhet, és ki hal meg. [[Dr. Rétvári Bence: Nem igaz!]] Remélem, megértették! [[Közbeszólások a kormánypártok soraiból: Nem igaz!]] [[Dr. Rétvári Bence: Nem igaz!]] Remélem, megértették! (Közbeszólások a kormánypártok soraiból: Nem igaz!) Remélem, értik ezt! (Dr. Rétvári Bence: Nem igaz!) A kormányzati káosz, ami tavaly a kontaktkutatással és a teszteléssel indult el, mostanra megfertőzte a kormány minden ágát a tömeges oltástól a soha nem volt válságkezelésig. Önök kitűnően működnek bűnszervezetként. Ha lopni kell, ha csalni kell, ha hazudni kell, az megy reggeltől estig [[Moraj, közbeszólások a kormánypártok soraiból.]] ha a nem létező ellenséggel kell [[Az elnök csenget.]] szabadságharcot folytatni, az is megy, de kormányként elvéreznek az első feladatnál. Az önök miniszterelnöke azt mondta, hogy egy hétvége alatt be tudnak oltani mindenkit, aztán nem sikerült beoltani 74 ezer embert sem, mert a tömeges oltás első próbája összeomlott. Orbán arról is beszélt, hogy meggyógyítanak mindenkit, közben 17 ezer magyar halt meg. Hát, normálisak maguk? Komolyan kérdezem: normálisak? Az, hogy egyáltalán kaptak az emberek oltást Magyarországon, az azoknak köszönhető, akik elvégezték a munkájukat, a háziorvosoknak meg az oltóponton dolgozóknak. Jól is ment minden, amíg maguk bele nem avatkoztak, mondván, hogy maguk mindent jobban tudnak. Ennek lett az eredménye az astrazenecás összeomlás a meglehetősen siralmas sms-ezéssel. Aztán tömeges oltásra hívták ugyanarra a helyre ugyanarra az időpontra az embereket, ami olyan tumultusokat eredményezett, mint a Jahn Ferenc Kórházban. Közben nem fogadják el az önkormányzatok által felajánlott oltópontokat, nyilván csak azért, mert azok ellenzéki önkormányzatok. Aztán az is kiderült, hogy sok háziorvos azért nem tud oltani, mert nem frissülnek azok a listák, amelyeket önöktől kapnak, rajta van az, aki már kapott, rajta van az, aki még nem kért, csak éppen az nincs rajta, aki szeretné beoltatni magát. Kormánypárti Képviselő Hölgyek és Urak! Az önök miniszterelnöke egyszer azt mondta az Európai Bizottsággal folytatott vitája kapcsán: ezzel a mentalitással egy vidéki kócerájt sem lehet elvezetni. Na, hát magukra egy döglött ebihalat sem lehet bízni, nemhogy egy kócerájt! Árulják már el az országnak végre, mikor lesz rend, napra, órára, percre! Mi ez a kupleráj? Mi ez a káosz? Mi ez a pánikkormányzás? Mi ez a bénázás, amit folytatnak? És nagyon megkérem önöket, ne mondják azt, hogy mi oltásellenesek vagyunk, mert ha azok lennénk, akkor vigyázzba állva tisztelegnénk annak az elképesztő bénázásnak, amit itt maguk bemutattak az elmúlt hetekben. Pontosan azért vagyunk dühösek, mert azt szeretnénk, hogy minél több ember megkapja az oltást, csak láthatóan önök erre alkalmatlanok. Köszönöm szépen."
4,u2020-11-23-11,OTHER,JOBBIK-frakció,0.8017578125,2020-11-23,0.33862751722335815,"Köszönöm szépen a szót. Tisztelt Elnök Úr! Tisztelt Miniszter Úr! Tisztelt Képviselőtársaim! Először is valóban a köszöneté a szó. Köszönjük azoknak az egészségügyi dolgozóknak, szociális dolgozóknak, rendvédelmi dolgozóknak, a honvédség körében dolgozóknak, mindenkinek, aki a védekezésben részt vesz, és aki hozzájárul ahhoz, hogy a világjárványt Magyarország a lehető legkevesebb áldozattal vészelje át, innen is köszönjük a munkájukat. Köszönöm szépen miniszter úrnak a beszámolóját. Mondhatnánk azt is, hogy visszatért a kapitány a hídra, igaz, nem az Adrián ringó Lady MRD hídjáról van szó, hanem egy miniszteri bársonyszékről. Örülünk annak, hogy itt van, és ismételten fontos kérdésekről beszélhetünk. Ha már az oltásokról beszélt miniszter úr, az oltáskérdésnél azt kell mondani, hogy az egy hitelességi kérdés, hitelességi kérdésben pedig a döntők azok az ebben az esetben magyar szervek és azok a nemzetközi szervek – ebben az esetben az EMA, tehát az Európai Gyógyszerügynökség a döntő , amelyek azt mondják, és ők tudják engedélyezni, hogy egy oltás, egy gyógyszer, bármilyen hatóanyag kevesebb ártalmat okoz és nagyobb hasznot hoz, így tehát alkalmazható, azt az ő szavuknak el kell higgyük. Tisztelt Miniszter Úr! Két dologra kell felhívnom a figyelmét. Magyarországon sajnálatos módon – és ezt szóvá tettük az elmúlt időszakban a Házban – végbement egy egészségügyi bürokráciacsökkentés. Ennek az egyik kárvallottja egyébként az ön által említett OGYÉI, a másik a Nemzeti Népegészségügyi Központ volt. Ezek voltak azok az intézmények, ahol komoly átszervezések voltak, ahol gyakorlatilag komplett osztályokat számoltak fel, amelyeket gyakorlatilag a bürokráciacsökkentéssel, mondjuk úgy, hogy megbénítottak. A csodával határos módon ezek az intézmények fenn tudtak maradni, és el tudják most végezni a munkájukat. Én azt szeretném mondani és arra szeretnék utalni, hogy előrelátóan akkor tudtunk volna jól felkészülni és viselkedni, ha ezek az intézmények a meglévő és meghagyott tudásukat megőrizve tudtak volna működni. De itt van egy másik lehetőség is, és ez az Európai Unión belüli együttműködés. Az Európai Gyógyszerügynökség hozzáértéséről és biztonságossági kérdéséről kérdőjel nincs, tehát ezek azok a dolgok, amelyekben biztosak lehetünk. És itt van az egyik fő problémája. Az orosz gyártó valamiért úgy gondolta, hogy ő az Európai Gyógyszerügynökséggel igazából nem akar együttműködni. Amikor arról beszélünk, hogy megbízhatóe, vagy vane bizalma az embereknek egy oltásban, akkor pontosan ez alapján nézik, hogy az egyik legkomolyabb hatóság, sőt talán a világon az egyik legfontosabb hatóság, aki az oltásokhoz, a gyógyszerekhez, bármilyen gyógyászati eszközhöz ért, azt mondja valamiről, és figyelmezteti a tagokat, hogy veszélyes, és nem megbízható a háttere ennek az orosz oltásnak, akkor a magyar kormánynak, de nemcsak a magyar kormánynak, hanem minden embernek, nemcsak európai uniós állampolgárnak, hanem mindenkinek felvillan a bizonyos piros fény a fejében, és azt mondja, hogy akkor ezzel egy kicsit óvatosabban kell bánni. Úgyhogy, miniszter úr, én is azt javaslom önnek, hogy fogadja meg az Európai Gyógyszerügynökség ajánlásait, fogadja meg az elképzelésüket és tanácsukat, higgye el, hogy ők értenek hozzá, a tudás és a tudomány az ő oldalukon áll, és nem piactól befolyásoltan döntenek, hanem valóban úgy döntenek, hogy mi az, ami hatásos, mi az, ami biztonságos, és mi az, ami az emberek számára a legjobb eredményt biztosítja. Az is teljesen világos, hogy amikor egy ilyen orosz oltásról beszélünk – és ön rendszeresen reklámozta ezt az oltást a saját Facebook-bejelentkezéseivel. Nyilván ön ezt nem reklámnak szánta, hanem ön ezt bejelentette, hogy az oroszokkal beszélt, ön végzi a munkáját a betegsége alatt, ami egyébként elismerésre méltó, hogy egyébként a betegség ideje alatt is szakított időt arra, hogy dolgozzon. De ezzel, amikor egy ilyen orosz vakcinának, aminek kétséges a háttere, az elismertségét emeli, akkor az összes többi oltásban kételkedő embernek a kétkedését erősíti. Tehát az rontja egyébként az összes többi oltásba vetett bizalmat, amikor egy kormány, amikor hivatalos szervek valaki vagy valami mellett ilyen módon teszik le a voksot, ami egyébként nem ellenőrizhető, és még a biztonságosságáról sem lehetett meggyőződni, mert nem adnak hozzá megfelelő adatokat. Ellenpéldaként tudom mondani például Angliában a hasonló kutatást. Ott napi szinten frissített online elérhető adatokból lehet megállapítani, hogy hol tartanak. Az angolok azt sem rejtették véka alá, hogy az ő oltásuk 70 százalékos sikerességgel van, tehát 70 százalékos a hatásfoka. Ez az igazi transzparencia, még ha rosszat is vagy kevésbé hatékonyat csinálnak, akkor is elismerik, hogy az átláthatóságra szükség van. Ez hiányzik ebből az oltásból. Úgyhogy én azt tudom önnek javasolni, miniszter úr, összegezve a gondolatokat, hogy nem lehet hagyni, hogy Magyarország Oroszország laborja legyen. Nem lehet Orbán Viktor és Putyin barátságát feláldozni az emberek biztonsága érdekében. A magyar emberek biztonságát kell minden egyes esetben választani, abban az esetben, amikor el kell gondolkodni az oltásokról. És még mindig nem késő, tisztelt miniszter úr, a tömeges tesztelésre rátérni, és az embereket a maszkviselésben segíteni, mert ez a másik két hatékony eszköz van, amellyel ebben a járványban helyt tudunk állni. Köszönöm szépen."
4,u2021-04-29-75,OTHER,DK-frakció,0.7939453125,2021-04-29,0.2536545395851135,"Tisztelt Ház! Ott folytatnám, ahol Harangozó képviselőtársam abbahagyta: sokaknak tartozunk köszönettel. Sokaknak tartozunk köszönettel az egész ország nevében, azoknak az egészségügyi dolgozóknak, akik küzdenek a járvánnyal; azoknak a háziorvosoknak, akik szokásos feladataik mellett szervezik és lebonyolítják az oltást; azoknak a pedagógusoknak, akik bejárnak az óvodákba és az iskolákba, és tanítanak; azoknak a szociális dolgozóknak, akik ott állnak a beteg vagy a rászoruló emberek mellett; azoknak a boltokban dolgozó embereknek, akik mindennap gondoskodnak az ország élelmiszer-ellátásáról, és még folytathatnám tovább, a rendőröknek, akik őrzik a rendet, a katonáknak, akik segítenek, és tényleg nagyon sokaknak tartozunk köszönettel. Ezek azok az emberek, akiket önök magukra hagytak és elárultak. Ezek azok az emberek, akik az önök rossz döntései és rossz intézkedései miatt nagyon gyakran nagyon nehéz körülmények között végzik a munkájukat. És még akkor nem beszéltem azokról a szülőkről, akik aggódva engedik el óvodába és iskolába a gyereküket, vagy akik otthon tanulnak vele azért, mert az önök által nagy pénzen megvett digitális oktatási rendszer nem működik. És még folytathatnám tovább. Köszönettel tartozunk ezeknek a hősöknek, és segítséget kell nekik nyújtanunk. Akinek nem tartozunk köszönettel, és nem érdemli meg a támogatásunkat, az a kormány. Az a kormány, amelyik úgy kezelte a járványt, hogy már több mint 27 ezer honfitásunk vesztette életét a koronavírus-járvány miatt. És ne mondják azt, hogy ez a harmadik hullám meg a mutáns miatt van így, hiszen harmadik hullám és mutáns van más országokban is, mégis Magyarország 192 ország közül az, ahol lakosságarányosan a legtöbben haltak meg a koronavírus miatt. Nacsa képviselő úrnak, aki itt azt mondta, hogy Magyarország kiválóan kezeli a járványt, bezzeg az Európai Unió milyen gyengén teljesít, mondom azt, hogy az elmúlt héten Magyarországon arányosan négyszer annyian haltak meg, mint az Európai Unióban. Az önök járványkezelése annyira eredményes, hogy Magyarországon egy magyar polgárnak négyszer nagyobb esélye volt az elmúlt héten, hogy belehaljon a koronavírusba, mint ha máshol élne Európában. Önök ehhez a járványkezeléshez kérnek támogatást, ehhez a járványkezeléshez kérnek felhatalmazást. Hát, a Demokratikus Koalíciótól ehhez biztosan nem kapnak támogatást. Mi tettünk egy tisztességes ajánlatot, mert a nemzeti egységet mi is fontosnak gondoljuk. Az, amit önök csinálnak, az vállalhatatlan és fönntarthatatlan, azt mondtuk, ismerjék el, hogy nem megy, ismerjék el, hogy belebuktak a járványkezelésbe, és a járvány irányításáról a legendás operatív törzsben ne Kósa Lajos és Orbán Viktor döntsön, hanem adják át a járvány irányítását a szakembereknek, álljon föl egy olyan járványt irányító szervezet, amelyikben szakemberek vannak. Ennek szívesen adnánk a támogatásunkat, szívesen adnánk lehetőséget. Ehhez a járványkezeléshez ennek a kormánynak nem adunk. És akkor beszéljünk a gazdaságiválság-kezelésről is! Miközben több százezer ember vesztette el a munkáját; miközben kisvállalkozások ezrei mennek csődbe; miközben, akinek otthon kell maradnia a gyerekével, az a szabadságát használhatja föl, vagy vállalja azt, hogy a maradék táppénzes napjait veszi igénybe, és a jövedelmének egy jelentős részét elveszti; miközben önök lepöckölték itt a parlamentben azokat a kezdeményezéseket, amelyek arra irányultak, hogy egyébként a kormány fizesse ki a 100 százalékos táppénzt annak, aki otthon akar maradni a gyerekével, vagy másképp pótolja a jövedelmét, vagy hogy éppen azoknak a pedagógusoknak, akik azért fertőződnek meg, mert bejártak az iskolába tanítani, biztosítsák a 100 százalékos táppénzt, önök könnyedén lepöckölték ezeket a javaslatokat. Bezzeg sportlétesítményre, vadászati világkiállításra, templomfelújításra, arra mindig találnak pénzt, meg találnak Mészáros Lőrincnek turisztikai fejlesztésre, és folytathatnám tovább. Önök úgy lapátoltak ki egy elképesztő összeget, 1300 milliárd forintot a költségvetésből, úgy érték el az elmúlt, nem is tudom, mióta legmagasabb, de legalább tíz éve legmagasabb költségvetési hiányt, úgy adósították el újra az országot, hogy közben az embereknek nem segítettek. Látom, Nacsa képviselő úr megkapta az instrukciókat telefonon, majd mindjárt elmondja, hogy mit kell erre válaszolni [[Nacsa Lőrinc telefonját mutatja, majd széttárja karjait.]] , de addig én folytatom. Azt kell mondanom tehát, az a helyzet, hogy önök anélkül ürítették ki az államkasszát, hogy egyébként érdemben segítettek volna a kisvállalkozóknak, érdemben segítettek volna az állásukat elvesztő embereknek, érdemben segítettek volna a küszködő nyugdíjasoknak, akiket fojtogat a drágaság, vagy érdemben segítettek volna azoknak a családoknak, akiknek rendkívül nagy terhet kell vállalniuk. Ehhez kérik önök a felhatalmazást. Na, egy dologra mindig volt még eszük ezenfelül, hogy ahogy lehet, fojtogassák és fosztogassák az ellenzéki vezetésű önkormányzatokat, hogy elvonjanak minden pénzt, amit el lehetett vonni, és egyébként aztán persze a saját embereiknek ezt visszaadják. De az ellenzéki vezetésű önkormányzatoknak semmit, mert nyilván azok a polgárok, akik nem fideszesre szavaztak, nem érdemlik meg azt, hogy normális körülmények között élhessenek. Önök most mihez kérnek felhatalmazást? Hogy ezt folytathassák, gyakorlatilag korlátlanul. Képviselőtársaim már beszéltek arról, hogy egy gumiszabályt írtak be, ugye, azt mondják, hogy hát, majd amikor úgy dönt a házelnök úr, olyan kedve támad, hogy összehívja a parlament őszi ülésszakának első ülését, na, majd akkor esetleg véget ér a felhatalmazás, vagy esetleg akkor majd újra meghosszabbítják. De ha véletlenül mégis úgy döntene a kormány korábban, hogy megszünteti a felhatalmazást, mert abba a sikerpropagandába, amit itt Nacsa képviselő úr elmondott, hogy nagyon eredményes a járványkezelés, miközben, mondom, Magyarországon még mindig a világon a legmagasabb számban halnak meg az emberek, de hogy el lehessen mondani, hogy sikeres a járványkezelés, ezért megszüntetik a veszélyhelyzetet, csak adnak a kormánynak egy kiskaput, hogy ja, de hát a kormány, amit akar, azt persze hatályban tarthat, és kiemelnek két, egyébként olyan pozitív intézkedést, az okmányok meghosszabbítását meg a SZÉP-kártya zsebei közötti átjárhatóságot, amit, garantálhatom önöknek, idehozzák a parlamentbe, most megszavazzuk, akár év végéig is, hogy fennmaradjanak ezek az intézkedések. Csak ne rakjanak hozzá mást, államtitkár úr, mert azt fogják mondani, hogy leszavaztuk. Igen, azért, mert hozzárakták a saját zsebük megtömését is. Na, úgy, csomagban nem kell! De hozzák ide ezeket az intézkedéseket! Ne bújjanak a parlamenti szünet háta mögé! Én biztos vagyok benne, hogy minden hazafias ellenzéki képviselőtársam idejön a parlamentbe nyáron, ha ezt önök szükségesnek látják, és az embereknek ez pozitív intézkedés. [[Nacsa Lőrinc: Kevesen lesztek!]] Mert önök sajnos se nem hazafiasak, se nem ellenzékiek, és ezért nem szoktak bejárni akkor, ha nem tetszik a parlamenti ülés. De mi itt leszünk akkor, ha szükség van rá. Ne bújjanak a parlament háta mögé, ne kérjenek olyan felhatalmazást, ami már teljesen kiveszi ezeket az intézkedéseket a parlament hatóköréből! És azt, hogy mennyit ér a parlamenti kontroll önöknél, nagyon jól jelzi az, hogy ma sem tartják be a hatályos veszélyhelyzeti felhatalmazási törvényt. Mert ennek a törvénynek a 3. §-a előírja azt, hogy a kormány az Országgyűlés ülésén rendszeresen beszámol a járványkezelés keretében történt intézkedésekről. Volt is erre példa egyébként tavaly, tavaly a kormány ezt valóban megtette. De mi történt idén? Idén február óta nem volt ideje a kormánynak arra, hogy bejöjjön a parlamentbe, és egy napirend előtti hozzászólás keretében összefoglalja, hogy mi történt egyébként. [[13.40]] Ez lenne a kötelességük, ezt írja elő a törvény! De önök, majdnem megmondtam, hogy mit csinálnak erre a törvényre, mondjuk így: fütyülnek! Ennyit érnek az önök garanciái, azt kell mondanom, hogy már csak ezért sem tudjuk támogatni ezt a törvényt. Hozzáteszem, viszont megritkították a parlament üléseit, most már csak háromhetes ülésezési rend van újra, hogy ritkábban kelljen még az ellenzéki képviselők kérdéseire is válaszolni. És persze, értjük ezt a nyitási dolgot is, meg azt, hogy miért kell mégis fenntartani a veszélyhelyzetet, ha nyitás van. Mert ugye, a foci a miniszterelnök úr hobbija. Ezért aztán lehetővé kell tenni azt, hogy telt házas focimeccsek legyenek az Eb-n. Úgy tűnik, hogy a sörivás is a miniszterelnök hobbija, ezért lehetővé kell tenni, hogy lehessen a teraszokon sört inni. Csak sajnos a demokrácia nem tartozik a miniszterelnök hobbijai közé, ezért aztán fenntartják a veszélyhelyzetet, hogy az önkormányzatok továbbra se működhessenek, az időközi választásokat ne lehessen megtartani, tüntetést ne lehessen tartani, és így tovább; magyarán szólva: az emberek szabadságjogait, a politikai szabadságjogokat tovább lehessen korlátozni. Mondhatnám szokás szerint, hogy már messze több lóg ki a lóból, mint a lába. Önöknek erre kell a veszélyhelyzet, mindig is erre kellett, hiszen ami érdemi intézkedés, ami az ország érdekeit szolgálja, azt a parlament megkerülése nélkül, itt is el tudják fogadtatni, itt is megkapták volna hozzá a támogatást nemcsak a többségtől, de biztos vagyok benne, hogy az ellenzéktől is. Mint ahogy hogy erre utaljak röviden megkapták az orvosok béremeléséhez a parlament támogatását, és persze nem kapták meg aztán azokhoz a kormányrendeletekhez és nem is kérték a parlament támogatását, amiben olyan feltételekkel vezették be ezt a béremelést, hogy több ezer egészségügyi dolgozó távozott az egészségügyből emiatt a járvány közepén. [[Nacsa Lőrinc közbeszólására:]] Elmondtam, képviselő úr, csak nem figyelt oda! Elmondom újra: megszavaztuk a béremelést, és nem szavaztuk meg azt a kormányrendeletet, amivel önök hazug módon a visszájára fordították az egész béremelést, és lehetetlen feltételeket szabtak hozzá. Nacsa képviselő úr hozzászólása azért volt üdítően őszinte, mint általában, mert világossá tette, hogy önöknek nincs itt semmilyen járványvédelmi vagy egyéb szándéka, sem ezzel az egész vitával sem a veszélyhelyzettel. Önöknek kizárólag politikai szándékai vannak. Önök újabb alkalmat találtak arra, hogy hazug módon, összevissza beszélve gyalázzák az ellenzéket. Azt kell mondanom, hogy persze értem, idáig terjed az önök világképe. Miközben egyébként meghalnak az emberek és miközben tönkretették gazdaságilag az országot, közben azt gondolják, hogy megint hazudozással lehet választást nyerni. Ez az egyetlen, amire képesek: propagandát nyomni minden csőből. Ezt persze lehet csinálni, de a választók ítélkezni fognak önök fölött emiatt. Köszönöm szépen."
4,u2016-10-17-39,OTHER,LMP-frakció,-0.98583984375,2016-10-17,0.27018362283706665,"Köszönöm szépen. Tisztelt Elnök Úr! Tisztelt Ház! Én az elmúlt héten három rendelőintézetbe mentem be, egyikben sem volt a mosdóhelyiségben sem szappan, sem pedig vécépapír. [[Balla György: Hogy jön ez ide?]] Nem csoda, hogy ezek után szeretnének másról beszélni, és azt a problémát, amit hat év alatt nem tudtak önök megoldani, egy másik problémával - ami kétségtelenül probléma és krízis -, a menekültkrízissel próbálják eltakarni. Amikor bevándorláskérdésről beszélünk, három dologról kellene és kell is beszélnünk. Az egyik a menekültkrízis. Valódi krízis, valódi probléma, nagyon sokat kellene rajta gondolkodni, és valódi megoldásokat kellene adni. A második ugyanilyen hatalmas probléma az, amit önök ebből kihoztak, és az az agitációs propaganda-hadjárat, ami gyakorlatilag a legsötétebb kommunista időket idézi: hatalmas félelmet tudtak generálni abból a félelemből, ami valóban jogos. Azok a kérdések, amelyeket a menekültkérdés felvet, jogosak. De az a hatalmas félelem, ami a magyar társadalomban kialakult, az már az önök terméke, az önök felelőssége. Nekem van olyan ismerősöm, rendkívül képzett zenész, aki nem mer elmenni Európába, mert azt hallotta, hogy Európában már veszélyben van az élete. Van olyan párttagom, aki, amikor Brüsszelben meghirdettünk egy nyilvános rendezvényt, kétségbe volt esve, hogy ezt a Facebookon is meghirdettük, annyira félt a terroristáktól, hogy ezután majd ott megjelennek a terroristák. Ez létező dolog, és önök is ismernek rendkívül sok ilyen jelenséget. Azt gondoljuk, ha valamiről beszélünk, törvényekről beszélünk, akkor a legfontosabb most nem az Alaptörvény lenne, hanem az a törvény, amely megakadályozza, hogy ezt önök még egyszer megtehessék, az a törvény, amely megakadályozza, hogy állami pénzen sok milliárd forintból természetesen egyébként az önökhöz közel álló sajtót és az önökhöz közel álló vállalkozói kört helyzetbe hozzák, ezáltal egy hatalmas félelmet generáljanak. A rossz hír az, hogy az, amit önök most itt csinálnak, ez az alkotmánymódosítás ezzel a félelemmel gyakorlatilag nem fog tudni mit kezdeni. Én nem hiszem azt, hogy ezek közül az emberek közül az az ismerősöm, aki egyébként abból él, hogy turnézik Európában, és nem mer elmenni, mert akkora félelmet tudtak önök generálni, egy ilyen alkotmánymódosítástól hasra fog esni, hogy egy ilyen alkotmánymódosítástól meg fog nyugodni. Hogyan gondolhatjuk, hogy egy olyan alkotmány módosításától megnyugszik, amit nagy valószínűséggel maga a miniszterelnök írt az íróasztalán? Legalábbis ahány jogászt én megkérdeztem, mindegyik azt mondta, hogy annyira színvonaltalan és olyan fogalmakat tartalmaz, amiknek semmilyen jogi relevanciája nincsen. [[11.30]] Hogyan gondolhatják, hogy egy olyan alkotmánymódosítás meg fogja nyugtatni ezeket az embereket, amelyik elvileg egy gránitszilárdságú alkotmány lenne, gyakorlatilag már a sógyurmának sem tartja a szilárdságát, hiszen bármikor módosítani lehet. Azt mondhatja ez az ismerősöm, hogy ha ezt most lehetett módosítani, akkor lehet majd visszafele is adott esetben módosítani. Ki gondolja ezt, hogy bármit bárkitől megvédene? Hogyan gondolják, hogy az alkotmánymódosítás megvéd bárkit is, amikor nagyon jól tudják önök is, hogy az alkotmány ugyanúgy, mint akár egy kormányhatározat vagy egy sokkal kisebb jogú jogi aktus, nem állhat az európai uniós jog felett. Ezt nagyon jól tudják. Beszélhetünk itt az alkotmányjogi kérdésekről, beszélünk arról, hogy esetleg az alkotmány magja és az alkotmányos identitás fölötte áll az európai uniós jognak, de nagyon jól tudják, hogy azok a módosítások, amiket önök betettek, gyakorlatilag nem állhat az európai uniós jog fölött, és egyébként nem is áll, harmonizál az alkotmány az európai uniós joggal. Az biztos, hogy nem old meg semmit ez az alkotmánymódosítás, nem old meg semmit az Európát ért kihívásokból, nem old meg semmit a Magyarországot ért kihívásokból, és természetesen nem old meg, hiszen nem akar semmit megoldani a menekülők, a menedékkérők problémájából. Az a rossz hírem azoknak, akikben a félelmet önök kiváltották, hogy még a kvótakérdésre sem ad megoldást, hiszen a jelen pillanatban az Európai Unió előtt álló javaslat arról szól, hogy áttesz embereket, menedékkérőket arra, hogy bíráljuk el a menedékkérelmüket, egyenként bíráljuk el a menedékkérelmüket. Az alkotmánymódosítás szövege szerint ez megtehető, egyenként elbírálható a menedékkérelem. Azt gondolom, hogy ha arról beszélünk, hogy megnyugtatjuk azokat az embereket, akik páni félelemben vannak az önök akarata szerint, hiszen egy páni félelemben levő ember sokkal kevesebbet fog gondolkodni, és sokkal kevesebbet fog gondolkodni azon, hogy amikor bemegy a kórház vécéjébe, és nem talál sem kézfertőtlenítőt, még szappant sem, sem pedig vécépapírt, nem fog azon elgondolkodni, hogy ettől kaphat egy olyan kórházi fertőzést, amelybe belehalhat. Nem fog azon gondolkodni, hogy itt van egy kormány hat éve, és nem tudta megoldani, hogy legyen a kórházi mosdókban vécépapír és szappan. De ha a biztonsági kérdésekről beszélünk, hiszen ezt önök gyönyörűen felerősítették, ezt sem fogja megoldani. Azon kellene gondolkodni, nem az alkotmánymódosításon, hanem azon kellene gondolkodni a Belügyminisztériumnak, hogy hogyan lehet az, hogy Magyarországon több százezer SIM-kártyát megvásároltak, és ez senkinek nem tűnt fel, hogy bizonyos körök... Hogyan lehet az, hogy itt volt a párizsi robbantó, és nem vettük észre? Hogyan lehet, hogy a Keleti pályaudvaron több száz ember napokig ott volt, és nem tudjuk, hogy kik voltak ott, nem ellenőrizték, nem nézték meg az identitásukat? Ha Magyarország szuverenitásáról ma már sokat beszélnek, meg a magyar biztonságról sokat beszélnek - nem tudom, tudják, hány katonánk van? Tudják, hány katona van Magyarországon? Mennyi? Mennyi van? [[Közbeszólások a Fidesz soraiból.]] Mondják, mert annyit szeretnek beszólni. Magyar katona, hány harcoló katona van Magyarországon? [[Közbeszólások a Fidesz soraiból, köztük: Harcoló egy sem. Ez nem párbeszéd.]] Aki harcképes. Mondják meg, mert annyit beszólnak, annyit beszélnek, mondják meg, hogy hány katonája van! [[Zaj.]] Ötezer, ötezer katonája van Magyarországnak. Ötezer katonája van, és körülbelül egy tucat tankja. Miért nem azt oldják meg, ha a magyar szabadság önöknek fontos? Akkor, amikor eldöntöttük, hogy milyen döntést lehet hozni ebben a kérdésben, azt a döntést hoztuk meg, hogy nem fogunk gombot nyomni. Két dolgot kellett figyelembe venni. Egy pártnak ilyenkor természetesen elsősorban az ország érdekeit kell nézni, egy döntésnél hogyan dönt, mi az ország érdeke. Az ország érdeke alapján akár meg is lehetne nyomni az igent, hiszen egy teljesen indifferens, semmit meg nem oldó törvénytervezetről, alaptörvény-tervezetről van szó, azonban mégsem nyomunk gombot, hiszen ez a törvénytervezet csökkentheti Magyarország érdekegyeztető képességét az Európai Unióval szemben. Erre már konkrét bizonyíték is van, hiszen az elmúlt héten megtudtuk, és meg is szavazták itt, hogy a kanadai és európai szabadkereskedelmi megegyezést önök minden további nélkül át fogják engedni. Ha valami, akkor ez valóban korlátozza a magyar szuverenitást. [[Derültség és közbekiáltások a Fidesz soraiban, köztük: Ki vagy te? Ren­dőr? Szóval, azért nem lenne utolsó dolog utá­na­nézni, hogy mit szavaztunk meg. Olyan hülye vagy!]] Kérem, mondja, hogy ki az, aki hülye vagyok… Nem ismerem az ön nevét. Tessék mondani, valaki azt mondta, hogy hülye vagyok. [[Zaj, köz­be­szólások a Fidesz soraiból. Balla György: De nem szavaztunk meg semmit… Az elnök csenget.]] Mondja az ön nevét! Nem ismerem a nevét, mondja ön! [[Zaj. Közbekiáltások és derültség a Fidesz so­rai­ban, köztük: Ez nem a vallatószoba, ez a par­lament ám!]] Azt kérem, hogy vegyük jegyzőkönyvbe. [[Zaj. Az elnök csenget.]] Vegyük jegyzőkönyvbe! [[Dr. Szél Bernadett: Ti lehülyézitek a felszólaló képviselőt?]] Kérjük, hogy ki mondta azt, hogy hülye vagyok, és vegyük jegyzőkönyvbe! [[Balla György: Vegyük jegyzőkönyvbe, hogy hülye. Zaj. A képviselő félrefordulva:]] Hogy hívják őt? Hogy hívják azt a szemüvegest?"
4,u2016-04-26-88,OTHER,LMP-frakció,-0.9912109375,2016-04-26,0.2172062247991562,"Köszönöm, elnök úr. Tisztelt Országgyűlés! Ma Magyarország egész Európában az első a daganatos megbetegedések okozta halálozások számában. Remélem, senki nem gondolja, hogy ez azért van, mert Magyarország valami különös átok sújtotta hely. Ennek pusztán az az oka, hogy nem fordítunk elég pénzt a megelőzésre. Nem arra törekszünk, hogy egészségesebb környezetet teremtsünk, hanem sorra vágjuk ki a százéves fákat. De még inkább annak, hogy a magyar lakosság majdnem fele a létminimum alatt él, folyamatos egzisztenciális rettegésben. Jelentős részben azért, mert a kormány szerint Magyarország csak az alacsony bérekkel lehet versenyképes Európában. Ez a kormány szabadságharcot hirdetett a pálinkáért, ahelyett, hogy az alkohol okozta problémák ellen indított volna háborút. Ezt persze nem az Európai Unióval kell megvívni, így Habony Árpádnak nyilván kevésbé vonzó, de ha nem kezdünk neki, akkor hamarosan Magyarország lesz az egymillió alkoholista országa. Márpedig köztudomású, hogy mennyi halálozásért, mennyi daganatos megbetegedésért, mennyi tönkrement életért és mennyi tönkrement családért felelős az alkohol. Kevesebb allergiagyógyszer fogyna, ha nem Magyarország látná el fél Európát parlagfűpollennel. Kevesebb spanyol vagy afrikai paradicsom fogyna, és több egészségesebb élelmiszerhez jutna a vásárló, ha a helyben élő gazdálkodókat hozná helyzetbe a kormány, és nem a földrablásban merülne ki az agrárpolitikája. Biztosan többen élnének mozgásban gazdag, egészséges életmódot, ha például uszodák, futópályák épülnének a stadionok helyett. Széles rétegek sportjára, ahogy régebben mondták, tömegsportra költeni lényegesen hatékonyabb, mert egy uszodát többen használnak, mint ahányan egy új stadionban egyáltalán megfordulnak. Mostanra odáig jutottunk, hogy 58 év lett az átlagéletkor a háziorvosok között. Nem ritka, hogy 70-80 éves korában is még praktizál a háziorvos. Mindez azért elképesztően veszélyes, mert egyszerre és hirtelen fog összeomlani az alapellátás, a jelenlegi területi egyenlőtlenségeket még jobban növelve. A mostani tartósan betöltetlen körzetek több mint 90 százaléka Budapesten és Pest megyén kívül található. Mindez azt jelenti, hogy 4,6 millió ember maradhat ellátás nélkül. Rendkívül aránytalanul fogja érinteni a vidéken élőket és különösen nagy mértékben érinti majd a hátrányos helyzetű térségeket. Ahol magas a munkanélküliség és alacsonyabbak a fizetések, ott még orvoshoz is nyilván nehezebb jutni. Pedig már most is kétszer nagyobb az esély arra, hogy e területeken 65 éves koruk előtt haljanak meg az ott élő emberek. A kényszeres centralizációs intézkedésük már nyilvánvalóan megbukott az oktatásban, de ugyanúgy egyetlen pozitív eredményt sem tudtak felmutatni a kórházak államosításával kapcsolatban sem. Erre jó példa, hogy a tavalyi év végén úgy hajtottak végre képalkotódiagnosztikaieszköz-beszerzéseket, hogy kórházanként külön-külön pályázatot írtak ki, ahelyett, hogy a centralizáció egyetlen létező előnyét megkísérelték volna kihasználni. Pedig egy nagybeszerzésen keresztül jóval olcsóbban juthatnának eszközökhöz, és így több pénz jutna ezekre az eszközökre. Nehezen érthető, hogy mi végre hozták létre az ÁEK-t, ezt a csúcsszervezetet, ha nem arra, hogy olcsóbban tudjanak ilyen beszerzéseket lebonyolítani. A kormány működését ismerve biztosak lehetünk, hogy valakinek haszna származik ebből, de abban is biztosak lehetünk, hogy nem a betegeknek. Pedig az amúgy eléggé szegényes géppark is az egyik oka annak, hogy egy-egy képalkotó vizsgálatra még mindig több hetet kell várni, és ezzel terelik a betegeket a magánegészségügybe. A centralizáció ellenére nincs ugyanis hatásos minőség-ellenőrzés, gyenge a betegjogi képviselet, a hatósági ellenőrzési funkcióknak pedig nem tud eleget tenni a tisztiorvosi hivatal. Ezért nincsenek még mindig érvényesíthető betegjogok, nincsenek meg az emberhez méltó körülmények. Tisztelt Ház! Az utóbbi évtizedek legnagyobb hibáját készül elkövetni a kormány azzal, hogy meg akarja szüntetni az Országos Egészségbiztosítási Pénztárat. Pedig az OEP azon kevés állami intézmények egyike, amely hatékonyan tudott eddig működni. Ilyen alacsony adminisztrációs költségek mellett, ilyen szerteágazó és komplex feladatot más országban sem tudnak ellátni. Az utóbbi években megindult a regiszterek kezelése, az adatok folyamatos elemzése, az egészségügyi technológiák befogadásának gyakorlata, ez mind olyan tevékenység, amely megerősítést és támogatást érdemelne, de legalább annyit, hogy a kormányzat hagyja dolgozni az ilyen fontos szakmai feladatokat ellátó központi hivatalokat. Nincs értelme annak, hogy a már most is irányíthatatlan nagyságú mamutminisztériumok lerombolják a jól működő gyakorlatokat. Az olyan szervezeteknek, mint az OEP, nagyon fontos szerepe van az egészségügyre jutó források helyes, orvosilag alátámasztható forráselosztásában. Ez nem bürokráciacsökkentés lesz, hanem káosznövelés. A KLIK csődje semmiség lesz az OEP bedarálása okozta bizonytalansághoz és ellátási zavarokhoz képest. A világ egészségügyi rendszerében megvan az oka, hogy az OEP-hez mérhető hivatalok miért önállóak, és miért nem alanyai a napi politikai szélfújásnak. Ez az önállóság ugyanis a biztosítéka annak, hogy az egészségbiztosítási alapban található összeg arra a célra kerül felhasználásra, amire az indokolt. A szűkös források elköltéséhez az OEP függetlenségét éppen növelni és nem csökkenteni kellene. Nem véletlen, hogy emellett foglaltak állást a szakmai szervezetek is. Ha a kormány továbbra is ragaszkodik az elhibázott és minden szakmai alapot nélkülöző terveihez, akkor tulajdonképpen megszünteti a társadalombiztosítást, és ezzel szinte lemond az állam talán legfontosabb funkciójáról, az egészségügyi kockázatközösségről. Ezzel a bürokráciacsökkentés terén is súlyosan túltolták a biciklit. Végezetül engedjék meg, hogy ezen a vitanapon és ebben a felszólalásban egy olyan szomorú témára emlékezzek, mint a harminc évvel ezelőtt csernobili katasztrófa, és két hasonlóságot vonjak a jelenlegi állapottal. Az egyik az, hogy a kormány jelenleg is egy olyan beruházást tervez, amelynek magasak az egészséget veszélyeztető faktorai. [[Font Sándor: Nem igaz!]] Másrészről pedig a kórházon belüli nozokomiális fertőzésekre utalnék, amelyet hosszú időn keresztül, Szócska államtitkár úr idején titkoltak, aztán Zombor államtitkár úr idején mégis nyilvánosságra hoztak. Most ott tartunk, hogy ismét titkosak. Ez is hasonlít ahhoz, ami Csernobil idején történt a keleti blokkban: nincs itt semmi látnivaló, ne foglalkozzunk ezzel, mondják önök, pedig épp az ellenkezője lenne a fontos. Köszönöm."
4,u2020-10-05-17,OTHER,JOBBIK-frakció,-0.9931640625,2020-10-05,0.4248977601528168,"Tisztelt Elnök Úr! Tisztelt Ház! Közeleg a tél, egy olyan társadalmi és szociális kataklizmahelyzet felé masírozik ez az ország, amilyet talán az utóbbi évtizedekben nem látott, tízezer fölötti kilakoltatásszámmal, elképesztően széles tömegekkel a nyomorban, az út szélén hagyva. Azt látjuk, ahelyett, hogy kezelné ezt a helyzetet egy járványügyi veszélyhelyzetből fakadó válsághelyzet közepén a kormányzat, inkább Trónok harcát játszik. Megpróbálja egymásnak ugrasztani a különböző képzeletbeli birodalmakat: fővárosiakat a vidékieknek, fiatalokat az időseknek és fordítva, kijátszva egymás ellen társadalmi csoportokat, fenntartva a háborús pszichózist és a háborús retorikát. Ezzel szemben még egy „Trónok harca”-párhuzam , ha megnézzük az állami vezetésű szervezeteket, mindenhol ott van egy Lannister, mindenhol szőke fürtök táncolnak ki a függönyök mögül, és kék szemek villognak. Mindenhol van egy fideszes. Ha az Állami Számvevőszéket vizsgáljuk, ha a legfőbb ügyész környékét vizsgáljuk, ha a Médiahatóságot vizsgáljuk vagy éppen a közmédia vezetőit, érdekes módon önök mindenhol ott termettek. És megvan még a díszlet, megvan még a színpad: a demokráciát eljátsszák, csak a valóságban ez nem szűrődik át.Nem tudom, hogy melyik államtitkár fog nekem válaszolni, most bokszolják le, úgy látom, egymás között. [[Dr. Völner Pál közbeszól.]] Az első kérdésem az lesz hozzá, hogy hozotte magával csomagot, egy papirost, egy dokumentumot, egy elnézést kérő levelet, mert önök itt folyamatosan hazudoznak a parlamentben a Borsod 6-os sorsdöntő választás kapcsán, a jelöltünket, az én közösségemet ekézve. De a múlt héten akkorát égtek, mint az a bizonyos, hiszen a fideszes hazugsággyár egyik mainstream eleme el sem mert jönni a bíróságra, ahol egy óriási vereséget szenvedtek. A Magyar Nemzet képviselője még csak meg sem jelent abban a tárgyalóteremben, ahol olyannyira felsült a fideszes hazugsággyár, hogy megbukott minden, Bíró Lászlóval szemben felhozott hazugságuk. Ugyanazok a hazugságok, államtitkár úr, amelyeket önök itt harsognak ebben az ülésteremben, szó szerint ugyanazok, ugyanígy fog borulni az összes több hazugságuk. Nemcsak a fideszes médium vezetői és képviselői nem mertek elmenni erre a tárgyalásra, de az önök küldött médiamunkásai sem jelentek meg aznap, az én sajtótájékoztatómon sem, pedig ki nem hagynának egy lehetőséget, hogy a hazugságcunami beindításával megalázónak szánt kérdéseket tegyenek fel. Közeleg a tél, közben egy társadalmi és szociális kataklizmahelyzet közeleg, kilakoltatások sorjáznak. Mi ezekre meghívjuk önöket is, hogy segítsenek jogszerűtlen eseményeket a jog talajára visszaállítani. Önök nem jönnek el. A luxusjachtok árnyékába nem szűrődik be a valódi emberek valódi problémáinak özöne. Hagyják családbarátnak nevezett kormányként azt az elképesztő társadalmi nyomort kiteljesedni, amellyel szemben minden tisztességes hazafinak fel kell és fel kellene emelnie a szavát. Azt látjuk eközben, hogy a tiszaújvárosi kampányban sem az építkezésre koncentrálnak, nem arról próbálják a választókat meggyőzni, hogy az önök jelöltje esetleg alkalmasabb, tehetségesebb, jobb, hanem a politikai ellenlábasok folyamatos ekézése és egy hazugsággyár önök általi működtetése mellett kedvezményes krumpli- és élelmiszervásárt rendeznek Fidesz-logó alatt. Ez az önök Magyarországa, #szánalom. [[13.50]] Egy beismerő vallomás, igen, arról, hogy tíz év kormányzás után, ha önök el akarnak nyerni egy egyéni mandátumot, kedvezményes krumplivásárt kell pártzászló alatt szervezniük. Hozzáteszem, a borsodi emberek erre nem vevők. Olyan csekély érdeklődés mellett zajlott az esemény, hogy tudtommal még a jelölt és az odaküldött fideszes potentátok sem tették tiszteletüket ezen az eseményen; legalább nem olasz trikolór alatt jelentek meg [[Derültség a Jobbik soraiban.]] , mint az utóbbi időben többször is. De el kell hogy mondjam önöknek, a tél attól még közeleg. A társadalmi, szociális kataklizmahelyzettel szemben kutya kötelességünk lenne együttesen egy nemzeti minimummal fellépni; kilakoltatási moratóriummal, hogy Bíró Lászlónak, miután megnyeri ezt az időközit, ne a kilakoltatásokra kelljen járni, hanem itt képviselhesse a borsod-abaúj-zempléni embereket. Valamit kellene kezdeni a megalázóan alacsony bérszínvonallal, hiszen az önök kormányzása alatt fennmaradt az, hogy a borsodi ember átlagos fizetése még mindig 30-50 ezer forinttal alacsonyabb, mint egy fővárosi vagy nyugat-magyarországi honfitársunké, adott esetben ugyanabban a beosztásban és ugyanannál a cégnél is. Valamit azzal is kezdeni kéne, hogy időközben még egy keleti ország minimálbére is elhúzott a magyar mellett, és már csak kettő alacsonyabb adatot találunk az egész Európai Unióban. Valamit kellene kezdeni a lakhatási, albérletárak felvetette elképesztően nehéz helyzettel, hiszen egy lakhatási kataklizma közepén önök megint csak nem tesznek ebben a kérdésben semmit. Gyenge emberekként elengedték a forint árfolyamát is tudatos stratégia mentén, az önök exportáló multicéges barátait kiszolgálva, egy ezermilliárdos különadót zúdítanak a magyar polgárok nyakába csak a gyenge forinttal. Még egyszer szeretném hangsúlyozni: tenni kéne ezek ellen, közeleg a tél, a kétharmad lebontásával azonban végre elindulhatunk a tavasz felé. Köszönöm. [[Taps a Jobbik soraiban.]]"
5,u2017-03-21-27,Fidesz-KDNP,Fidesz-frakció,0.98974609375,2017-03-21,0.22688323259353638,"Köszönöm a szót. Tisztelt Országgyűlés! A honvédség nemzetközi szerepvállalását a magyar külpolitika megvalósítása egyik alapvető eszközének tekintjük. A Magyar Honvédség nemzetközi missziókban történő részvétele érzékelhetően erősíti hazánk pozícióit mind a NATO-ban, mind az Európai Unióban. Nem elhanyagolható továbbá, hogy a nemzetközi békeműveletekben szerzett tapasztalat és tudás elengedhetetlen hazánk védelmének szempontjából is. Hazánk aktívan részt kíván venni az Európai Unió közös kül- és biztonságpolitikai törekvéseinek megvalósításában. Tisztelt Képviselőtársaim! Magyarország elkötelezett a nemzetközi béke, stabilitás megteremtése mellett. Mint minden demokratikus államnak, így nekünk is feladatunk harcolni a nemzetközi téren jelentkező fenyegetések ellen, hozzájárulni a nemzetközi szövetségek tevékenységéhez. A Fidesz-Magyar Polgári Szövetség támogatja a Honvédelmi Minisztérium beszámolójának elfogadását, továbbá részvételét a misszióban. Köszönöm, hogy meghallgattak. [[Taps a kormánypártok soraiban.]]"
5,u2018-10-08-111,Fidesz-KDNP,Fidesz-frakció,0.9873046875,2018-10-08,0.9914751648902893,"Tisztelt Frakcióvezető Úr! Indulatos szavai teljes mértékben megalapozatlanok, hiszen a tények azt mutatják, hogy Magyarország Európa és a világ egyik legbiztonságosabb országa. Ezt annak is köszönhetjük, hogy sikerült megvédeni a migrációtól Magyarországot, sikerült megvédeni a déli határt. Úgy gondolom, hogy ez az elmúlt hároméves közös erőfeszítés, amelyet Magyarország, Magyarország Kormánya, a rendőrség, a határőrség, a Bevándorlási és Menekültügyi Hivatal és a többi eljáró magyar hatóság ebben a kérdésben megtett, azok mind elismerésre méltóak és azt bizonyítják, hogy Magyarország elkötelezett az Európai Unió mellett, elkötelezett az uniós értékek védelme mellett. [[14.00]] Hiszen nemcsak Magyarországot, a magyar emberek biztonságát védjük, hanem védjük a schengeni határt is. [[Közbeszólás a Jobbik soraiból: Mekkora az a schengeni határ?]] Tisztelt Frakcióvezető Úr! Ezért óriási erőfeszítést tesz Magyarország, a magyar emberek, hiszen az adófizetők pénzéből több mint egymilliárd eurós terhet vállalt, illetve egymilliárd eurónál is többet fordítottunk erre a védelemre [[Az elnök a csengő megkocogtatásával jelzi az időkeret leteltét.]] , hogy megteremtsük ennek a feltételeit. Ez a védelem ma is szilárd, ma is azt tudjuk mondani, hogy Magyarországon a magyar emberek biztonságban vannak. Köszönöm szépen. [[Taps a kormánypártok soraiban.]]"
5,u2017-06-13-9,Fidesz-KDNP,KNDP-frakció,0.921875,2017-06-13,0.3062824606895447,"Köszönöm a szót. Tisztelt Miniszter Úr! A KDNP támogatja a kormányt, hogy Magyarország, a magyar emberek biztonságát minden lehetséges eszközzel megvédje. Kereszténydemokrata politikánk értékalapú. Mindig is markáns képviselete volt az Adenauer, Schuman, De Gasperi neve által fémjelzett eszmerendszernek, amely romjaiból építette újjá Európát, és biztosította több mint hetven éve a békét. Meggyőződésünk, hogy a közösségek ereje az identitásban van. Európa identitása a zsidó-keresztény civilizációra és hagyományra, a görög-latin kultúrára épül. Mára Európa identitásválságba került, védtelen a terrorral szemben. Az érték- és identitásvesztés következménye, hogy míg az európai polgárokat terror fenyegeti, közben az Európai Parlament terroristákat vesz védelembe, amiben szégyenszemre a magyar baloldal is részt vesz. A megmaradás egyetlen megoldása: visszatérés az alapító atyák örökségéhez, az alapértékek érvényesítésére. Elfogadhatatlan, hogy egy terrorszervezet kegyetlen népirtással, keresztény és más vallási felekezetekkel fizikai megsemmisítésre tör, és emberiség elleni bűncselekményt hajt végre. A migrációt kiváltó okokat ott kell megszüntetni, ahol keletkeznek. A további gyilkosságokat meg kell állítani, a terrorral szemben zéró toleranciát kell alkalmazni. A Kereszténydemokrata Néppárt éppen ezért támogatja, hogy a Magyar Honvédségnek az Iszlám Állam elleni nemzetközi fellépésben való részvételét meghosszabbítsuk, a létszám növelését is megvalósítsuk. Meg fogjuk védeni családjainkat, kultúránkat, legyen bármekkora is a brüsszeli ellenszél, nem engedjük, hogy Brüsszel betelepítési programokat kényszerítsen ránk. Aki támogatja a bevándorlást, lebontja a kerítést, migránsokat telepítene Magyarországra, nemzetünk ellen cselekszik. A nemzeti konzultációban kapott megerősítés alapján nem fogjuk ezt megengedni. A kereszténydemokrata frakció támogatására számíthatnak. Köszönöm szépen. [[Taps a kormánypártok soraiban.]]"
5,u2020-11-09-106,Fidesz-KDNP,Fidesz-frakció,-0.98388671875,2020-11-09,0.10797907412052155,"Ha önnek meghunyászkodás a magyar érdek, akkor önnek igaza van. De hogyha arról beszélünk, hogy mi a magyar érdek valójában, hogy nem adhatjuk fel azt a szuverenitást és azt a keretrendszert, amelyhez csatlakoztunk, akkor nem engedhetjük meg, hogy pénzügyi eszközzel zsaroljanak bennünket.A másik része a dolognak, hogy erre a pénzre vagy ezekre a pénzügyi eszközökre a többi tagállamnak is szüksége van. Kellő bölcsességgel beláthatják, hogy nem ez az a terület, ahol ütközni kell a magyar érdekekkel, és gyakorlatilag kiszolgáltatva a déli államokat esetleg egy gazdasági-pénzügyi krízisnek, erőltetni ideológiai feltételeket. És csak a Jakab-párttá vált jobbikosoknak mondom: most gyakorlatilag önök azt fogadnák el, hogy jogállamiság címszó alatt a migrációt fogadja el Magyarország, hogy a homoszexuális propaganda vagy az LMBT-propaganda gyakorlatilag rákényszeríthető legyen az országra pénzügyi eszközökkel. [[Dr. Rétvári Bence: Így van!]] Szégyelljék magukat! Köszönöm szépen. [[Taps a kormánypártok padsoraiból. Balczó Zoltán közbeszól. Sebián-Petrovszki László: Szégyelld magad!]]"
5,u2020-12-14-166,Fidesz-KDNP,Fidesz-frakció,-0.98681640625,2020-12-14,0.16481155157089233,"Tisztelt Elnök Úr! Tisztelt Államtitkár Úr! Tisztelt Ház! A hazai baloldal európai parlamenti képviselői az elmúlt években folyamatosan azon dolgoztak, hogy minél nehezebb helyzetbe hozzák Magyarországot. Brüsszelben sokszor azt is követelték, hogy az Unió vegye el a magyar embereknek járó uniós forrásokat, sőt azt is szorgalmazták, hogy büntetést is kiszabjanak hazánkra. Emlékszünk, sikertelenül próbálták megakadályozni azt, hogy a Bizottságban Magyarország kapja az egyik legbefolyásosabb tárcát, a bővítési tárcát, idén tavasszal pedig, amikor az ország a koronavírus első hullámával küzdött, azt hazudták mindenkinek, hogy a magyar parlament bezárt, és nem működik. Az elmúlt hetekben pedig minden korábbinál erőteljesebb támadást intéztek a magyar emberek ellen, de ezúttal is elbuktak. Magyarország győzött. Amióta csak kikerült az Európai Parlamentbe, a Magyarország elleni kampányoknak Gyurcsány Ferenc felesége, Dobrev Klára a vezéralakja. Az elmúlt hetekben a Facebookon indított lejárató kampányt Magyarország ellen, ahol álhírekkel támadja a járvány elleni védekezést, és azokat az egészségügyi dolgozókat is, akik hősiesen küzdenek a magyar emberek megmentése érdekében. Tisztelt Ház! Érdekes megnézni, hogy honnan érkezik a pénz erre a Magyarország elleni kampányra. Kisebb részben persze a családi cégből, a DK-ból, nagyobb részben azonban egyenesen Brüsszelből. Igen, a facebookos hirdetéseket kétharmadrészben külföldről finanszírozzák. Nem kevés pénzről van szó! Gyurcsányné a múlt héten átlagosan napi 1 millió forintot költött a hazugságkampányra. Lejárató kampányát, hirdetéseit a bevándorláspárti erők finanszírozzák. Nem ez az első alkalom, hogy Gyurcsány Ferenc és felesége szövetséget köt a Soros-hálózattal, és velük együtt támad saját hazájára. Dobrev Klára korábban azt is támadta, hogy az EU pénzt adjon Magyarországnak a határvédelemre, mert ő és a baloldal beengedné a bevándorlókat. Tisztelt Államtitkár Úr! Sajnos nincs olyan nemzetközi támadás hazánk ellen, amely mögé a hazai baloldal ne állna be örömmel. Mit lehet tenni a baloldal Magyarország ellen folytatott rágalomkampánya [[Az elnök a csengő megkocogtatásával jelzi az időkeret lejártát.]] ellen? Köszönöm szépen. [[Taps a kormánypártok padsoraiból.]]"
5,u2017-05-02-19,Fidesz-KDNP,Fidesz-frakció,-1.0,2017-05-02,0.9937554597854614,"Elnök Úr! Tisztelt Ház! Nyugodtan mondhatom, múlt hét szerdán az egész ország nyomon követte az Európai Parlament vitáját Magyarországról, és abban mindenki meggyőződhetett arról, hogy a miniszterelnök sikeresen védte meg az országot, sikeresen védte meg azt az álláspontot, amelyet a magyar kormány képvisel a migráció ügyében, amelyet a magyar kormány képvisel a kettős határzár ügyében, és mindazokban a kérdésekben, amelyek ott elhangzottak. Azt is láthatta mindenki, hogy a legfontosabb kérdés, nevezetesen, hogy a 7. cikkely szerinti eljárást Magyarországgal szemben egyáltalán értelmesen meg lehessen fogalmazni és felvetni, ez ott szemmel láthatóan nem kapott többséget, és ennek a fajta fenyegetésnek - bár a szocialista és a liberális politikusok előszeretettel szokták ezt emlegetni - egészen egyszerűen ma nincsen semmifajta relevanciája. És hát azt is láthatta mindenki, hogy a magyar parlamentnek a viták intellektuális színvonalát vagy stílusát tekintve semmi szégyenkeznivalója nincs. Ott néhány képviselő úgy nyilatkozott, ami, nyugodtan mondhatom, megdöbbentett mindenkit: a könyvégetés emlegetésétől egészen a migránsokkal való embertelen bánásmódig bezárólag. Mi, magyarok pontosan tudjuk, hogy ezek szemenszedett hazugságok. Annál meghökkentőbb lehetett az, hogy néhány magyar képviselő azon a plenáris ülésen, ahol egyébként az országot kellett volna megvédeni, felháborító módon viselkedett. Nyugodtan mondhatom, a valamikor jobb sorsra érdemes Balczó képviselőtársunk teljesen érthetetlen és a Jobbik álláspontjának megfelelő, se ide, se oda, se ilyen, se olyan álláspontot képviselt, szánalmasan belesodródva Soros György legjobb barátainak társaságába. [[Dúró Dóra: Szégyelld magad!]] Ettől a Jobbiktól többet vártunk; ehhez képest a néhány liberális képviselő az Európai Parlamentben szolidabban fogalmazott. És ami a legmegdöbbentőbb volt, az a szocialisták kulcsemberének a nyilatkozata, mert amit Ujhelyi képviselőtársunk művelt hazaárulózással meg kiabálással, az a Verhofstadt legjobb mutatványait is alulmúlta mindenfajta szempontból. Jól mutatva azt, hogy egyébként a szocialistáknak még mindig nehezen megy a „haza” szó értelmezése, és jobban érzik magukat egy ilyen internacionális közelben, jól hazaárulózva és lebunkózva Magyarországot. De még fontosabb az, hogy nemcsak ez a támadás, amelyet egyébként méltánytalanul és igaztalanul intéztek Magyarország ellen, szenvedett csorbát, hanem az a kísérlet sem jött össze a szociálliberális oldalnak, amely arra tett kísérletet, hogy az Európai Néppártot ossza meg a régi, jól bevált szalámizós taktikának megfelelően, mert az Európai Néppártban természetesen nagyon sokfajta érdeket képviselő politikus van, és velük is számos területen van vitánk, de természetesen az Európai Néppártban sem vetődött fel a Fidesz vagy a KDNP kizárása. Az is világossá válhatott mindenki számára, hogy Magyarország pontosan úgy jár el, ahogy az elmúlt időszakban a vitás kérdéseket illetőleg, és hiába emlegették ott fel a képviselők a régi ügyeket, azok jogi értelemben mind lezárultak, mind megnyugtatóan végződtek; hol kompromisszumot kötöttünk, például a bírók nyugdíjazását illetően, hol nem fogadtuk el az Európai Unió álláspontját az alkotmány bizonyos kérdéseiben, és nekünk lett igazunk, hol egyébként az általuk kifogásolt médiatörvény-passzusokat megváltoztattuk. [[13.50]] Most is ez a leghatározottabb álláspontunk, mind a Soros-féle szervezetek ügyében, mind a Soros által finanszírozott NGO-k ügyében tárgyalnunk kell, és teljesen normális keretek között kell tartani ezt a vitát. Mindig nyitottak vagyunk arra, hogy annak az eljárásnak megfelelően, amiből egyébként a legnagyobb vitákat is sikerült lezárni az Európai Parlamenttel és az Unióval, eljárjunk, és a végén, ha van törvényhozási feladatunk, azt elvégezzük, ha nincs, akkor megköszönjük a vitát. [[Az elnök a csengő megkocogtatásával jelzi az időkeret leteltét.]] Mindenesetre Magyarországot a miniszterelnök megvédte. [[Taps a kormánypártok soraiban.]]"
5,u2015-03-31-95,Opposition,MSZP-frakció,0.81689453125,2015-03-31,0.04040152207016945,"Köszönöm a szót, elnök úr. Tisztelt Elnök Úr! Tisztelt Képviselőtársaim! Az MSZP elkötelezett támogatója a terrorizmus elleni harcnak. Határozott elvi álláspontunk, hogy Magyarországnak is erejéhez, valamint teherbíró képességéhez mérten ki kell vennie részét a demokratikus államok közösségének a nemzetközi béke és biztonság fenntartását célzó erőfeszítéseiből. Az MSZP ezt képviselte korábban kormánypártként, és felelős ellenzéki pártként ugyanezt képviseli most is. Ennek szellemében következetesen támogattuk és támogatjuk Magyarország szerepvállalását a Koszovóban, Boszniában, Afganisztánban és Észak-Afrika számos országában tevékenykedő katonai missziókban. Ezekben a missziókban a Magyar Honvédség állománya és katonái kiváló helytállásról tettek tanúbizonyságot, és komoly elismerést vívtak ki hazánknak. A nemzetközi katonai feladatok támogatása részünkről nem pusztán nyilatkozatokban, hanem itt az Országgyűlés ülésein az MSZP szavazási magatartásában is rendre megmutatkozott. Éppen két hete annak, hogy kilenc darab ilyen nemzetközi katonai misszióról szóló beszámoló elfogadásáról határozott a Ház, amiket az MSZP kivétel nélkül mind megszavazott. Azzal szemben sem fogalmaztunk meg kritikát, és támogatandónak tartottuk, hogy előző év őszén a kormány csatlakozott az Iszlám Állam nevű terrorszervezet elleni nemzetközi koalícióhoz, bár ezt a lépést előzetesen a támogatásunkról nem tudtuk biztosítani, hiszen az Orbán-kormány ebbe a döntésbe sem volt hajlandó bevonni az ellenzéket, holott Magyarország szerepvállalása jelenleg is nagyon jelentős. Az Iszlám Állam nevű terrorszervezet ellen szerveződött nemzetközi koalíciónak jelenleg 62 plusz 1 ország a tagja. A részt vevő országok katonai erejükhöz és gazdasági lehetőségeikhez mérten veszik ki részüket a közös erőfeszítésekből. Jelenleg 16 ország tartozik abba a kategóriába, amely harci repülőivel részt vesz az Iszlám Állami elleni légicsapásokban, illetve harcoló erőket bocsátott rendelkezésre. További 16 ország alkotja a szerepvállalás második kategóriáját, amelyek katonai felszerelések, hadianyagok rendelkezésre bocsátásával támogatják a küzdelmet. 14 ország humanitárius segítséggel támogatja a koalíciót, míg 14 ország csak politikai támogatást nyújt. [[Móring József Attila elfoglalja a jegyzői széket.]] Magyarország már jelenleg is a szerepvállalás második kategóriájába tartozik, figyelemmel arra, hogy a humanitárius segélyeken túlmenően jelentős mennyiségű hadfelszereléssel járul hozzá a terrorszervezet elleni küzdelemhez. Az erről szóló 1470/2014-es kormányhatározat szerint több millió darab különböző töltényt, lőszert, hadianyagot bocsátottunk már eddig is az Iszlám Állam terrorszervezet ellen Irak területén küzdő biztonsági erők rendelkezésére. Bár a kormány egészen eddig nem volt kíváncsi az álláspontunkra, most azonban e napirend kapcsán szeretném egyértelműen rögzíteni: az MSZP támogatja Magyarország részvételét az Iszlám Állam nevű terrorszervezettel szemben létrejött koalícióban, és elfogadhatónak tartja a szerepvállalás jelenlegi formáját és mértékét. Azt is elfogadhatónak tartjuk, hogy a nemzetközi környezet és a biztonsági feltételek változásával akár a részvétel újragondolása, esetleg annak fokozása is indokolttá válhat. A kormány-előterjesztés most a lehető legmagasabb szintre akarja emelni a szerepvállalást, és magyar katonákat akar küldeni a világ egyik legveszélyesebb válságövezetébe. Csakúgy, mint minden korábbi esetben, az MSZP frakciója ezúttal is alaposan tájékozódott, és gondosan mérlegelte, hogy a jelenlegi körülmények között az előterjesztés szerinti feltételekkel megadható-e a felhatalmazás a katonai részvételre. A rendelkezésre álló információk alapján, a felelősségteljes mérlegelés eredményeként arra a következtetésre jutottunk, hogy az Orbán-kormány több okból is nincs abban a morális helyzetben, hogy az Országgyűlés felhatalmazását kérje. [[14.00]] Teljesen nyilvánvalóvá vált ugyanis, hogy az előterjesztésben szereplő katonai feladatra Magyarországot nem felkérték, hanem arra Orbán Viktor kormánya maga ajánlkozott. Világosan kiderült ugyanis, hogy politikai szinten nem érkezett ilyen tartalmú felkérés a nemzetközi koalíció részéről. Csupán az Iszlám Állam terrorszervezet elleni műveletek tervezését végző amerikai CENTCOM területi parancsnokság kereste meg a Honvéd Vezérkart a konkrét műveleti részvételi igénnyel. A kormány is elismeri, hogy ezt megelőzően, illetve ezen túlmenően semmilyen konkrét felkérést nem kapott Magyarország. Tisztelt Képviselőtársaim! Katonai és politikai vezetők az elmúlt 25 évből egyetlen ilyen ügymenetben zajló felkérésre sem emlékeznek. Ráadásul Orbán Viktor és Szijjártó Péter már az állítólagos felkérést hetekkel megelőzően is többször nyilatkozott a tervezett észak-iraki szerepvállalásról. A dátumok alapján jól látható, hogy a kormány már jóval az amerikai CENTCOM területi parancsnokság levelét megelőzően döntött a katonai szerepvállalásról. Feltehetően ez azért történt, hogy a CENTCOM mint a koalíciós műveleti képességek tervezéséért felelős parancsnokság, a magyar kormány politikai nyilatkozataiból kiindulva, az aktuális műveletei igényeknek megfelelően kidolgozta a felajánlott magyar szerepvállalás lehetséges formáját. A dátumok és a körülmények ismeretében aligha lehet tehát más következtetésre jutni, mint hogy Orbán Viktor kormánya maga ajánlkozott a katonai feladatra. A parlamenti frakciókkal pedig csak azt követően kezdtek látszategyeztetésekbe, miután elkötelezték hazánkat a katonai részvétel mellett. Az a megbeszélés nem tekinthető valódi egyeztetésnek, amin a kormány döntésének puszta megerősítését várják el az ellenzéki pártoktól. Önök pontosan tudják, hogy 2010 előtt nem ilyen eljárás előzte meg a nemzetközi katonai műveletekben történő magyar szerepvállalásokat. Az pedig teljesen természetes, hogy a háborúban álló koalíciós partnereink minden felajánlást örömmel fogadnak. Legfeljebb meglepődve nyugtázzák, hogy egy közép-európai ország, a térségben egyedüliként, messze erején és teherbíró képességén túlmutató katonai feladatot vállal magára. Vajon milyen megfontolásból ajánlkozott fel Orbán Viktor erre a kockázatos, Magyarország terrorfenyegetettségét elismerten növelő feladatra? Meghökkentő módon Orbán Viktor és kormánya a nyugati értékközösséget ért támadásra és a keresztény közösségek közötti szolidaritás szükségességére hivatkozik. Érvelésük szerint Magyarország a nyugati értékközösség része, amiből kötelezettségek is fakadnak. Most azok papolnak a nyugati értékközösség iránti elkötelezettségről, akik például az orosz agresszió idején a legkritikusabb időszakban vajmi kevés szolidaritást tanúsítottak keleti szomszédunk, Ukrajna felé. Az az Orbán Viktor beszél a nyugati értékek védelméről, aki szerint, és most szó szerint fogom idézni: „Az ideológiai központú külpolitikai vonalvezetést a félnótás országok számára találták ki az okos országok.” Aki büszkén hirdeti, hogy, szintén szó szerint fogom idézni: „Elkötöttük magunkat az ideológiai megközelítésű külpolitikától, ezért sokkal nyitottabban tudunk kapcsolatokat építeni olyan országokkal is, amelyek nem a nyugati szövetségi rendszer részét képezik.” Most az a miniszterelnök szólít fel bennünket a nyugati értékek védelmére, aki szerint a nyugati típusú demokráciák bukásra vannak ítélve, és az illiberális demokráciáké a jövő; aki olyan országokat állít példaképül, amelyek az ő megfogalmazásával élve nem nyugatiak, nem liberálisok, nem liberális demokráciák, talán még demokráciák sem. Szóval, az érdekalapú, pragmatikus külpolitikájára oly büszke Orbán-kormány hirtelen a nyugati értékrend iránti elkötelezettségére hivatkozva akarja az elmúlt 25 év egyik legveszélyesebb és legköltségesebb katonai műveletébe küldeni a Magyar Honvédség katonáit. [[Az elnöki széket Lezsák Sándor, az Országgyűlés alelnöke foglalja el.]] Ráadásul ezzel korábban soha nem tapasztalt mértékű terrorfenyegetettségnek teszi ki Magyarországot. De hihető-e, hogy hirtelen gyökeres fordulat állt volna be Orbán Viktor külpolitikáról vallott felfogásában? Vajon hihető-e, hogy Orbán Viktort ezúttal valóban a szolidaritás eszméje vezérli? Aki figyelemmel kíséri a kormány külpolitikáját, az pontosan tudja a választ. Szó sincs semmiféle változásról. Orbán Viktor és külügyminisztere nem mondanak igazat. Egyszerűbben fogalmazva: hazudnak. Nyilvánvaló, hogy nem az emberi jogok vagy a keresztény közösségek, hanem saját önző pártpolitikai érdekeik védelme miatt ajánlkoznak oly lelkesen erre a feladatra. Orbán Viktort ugyanis egyetlen cél vezérli: le akarja halkítani a kitiltási botrányban kicsúcsosodó, egyre erőteljesebb nyugati és főként amerikai bírálatokat. Mindezt anélkül akarja elérni, hogy változtatnia kelljen a Fidesz-klientúra diktatórikus és korrupt hatalomgyakorlási módszerein. Az erőn felüli észak-iraki szerepvállalással próbálja imitálni a nyugati szövetségeseink iránti elkötelezettséget, miközben más párttal kooperálva tovább akarja folytatni a jogállam lebontását, az Európai Unióval szembeni szabadságharcot. Ráadásul ezzel párhuzamosan, ki tudja, milyen személyes megfontolásból, energiaellátás szempontjából teljesen kiszolgáltatja Magyarországot az oroszoknak. Világosan ki kell mondanunk, feltételezhetően Orbán Viktor csupán a kitiltási botrány megúszása érdekében és a kapcsolatok javítása, belpolitikai mozgástere javítása érdekében vezényelné a magyar katonákat Észak-Irakba, és tenné ki nagyobb terrorfenyegetettségnek Magyarországot. Ugyanis a terrorfenyegetettség növekedni fog. Ugyan a sajtóban egy-egy gyenge nyilatkozattal ennek élét gyengíteni próbálják, a bizottsági üléseken ezt lényegében nem cáfolták. De azt ígérik, garantálni tudják Magyarország polgárainak a biztonságát. De vajon hihetünk-e ezeknek az ígéreteknek azok után, hogy Orbán Viktor még a kisbefektetők megvédésére sem volt hajlandó, miközben feltehetően pontosan tudott a fideszes nagyvállalkozó brókercégének bedőléséről? Hogyan fogja az a Terrorelhárítási Központ garantálni a magyar polgárok biztonságát, amiben már a köztársasági elnök sem bízik? Valóban képesek lesznek-e azok a vezetők kezelni egy esetleges válsághelyzetet, akik két évvel ezelőtt még a márciusi hókáoszban is kudarcot vallottak, és emberek ezreit hagyták cserben. A mi válaszunk egyértelmű: nem hiszünk a kormány ígéreteiben. Nem hisszük el, hogy valódi és komoly terrorfenyegetettség esetén képesek lennének garantálni az emberek biztonságát. Ráadásul még abban sem lehetünk biztosak, hogy az Orbán-kormány nem élne vissza a terrorfenyegetettség növekedésével. A Fidesz ugyanis az elmúlt években szisztematikusan építette le a magyar jogállamot, és a büntetőjogot is rendszeresen visszaélésszerűen használták fel politikai célokra. Elképzelni is rémisztő, hogy valódi terrorfenyegetettség esetén a rend és biztonság szavatolására hivatkozva milyen kemény, demokratikus jogokat korlátozó intézkedéseket vezetne be a Fidesz. Valóban mernének képviselőtársaim lehetőséget adni Orbán Viktornak arra, hogy rendkívüli intézkedéseket vezessen be? Továbbá fel kell hívnom képviselőtársaim figyelmét arra, hogy a kormány nemcsak a várható terrorfenyegetettség mértékét, hanem a katonai misszió biztonsági kockázatait is elbagatellizálja. A kormánypárti politikusok többször nyilatkozták, hogy a magyar katonáknak csupán egy kiképzőtábor védelmét kell ellátniuk Irak legbiztonságosabb részén. Először is le kell szögeznünk, hogy Irak egyik része sem tekinthető biztonságosnak. Másfelől a határozati javaslat maga is felhatalmazást ad törzs- és biztosító beosztások ellátására Irak egész területén. Márpedig Irak területének jelentős részét jelenleg az Iszlám Állam tartja megszállva, amelynek határainál rendkívül intenzív harcok folynak. Összegezve, az MSZP értékalapon, felelőssége tudatában mindig támogatta és támogatja a terrorizmus elleni küzdelmet szolgáló, valamint a nemzetközi békét és biztonságot elősegítő műveletekben történő ésszerű szerepvállalást. Ez a határozati javaslat viszont másról szól. Orbán Viktor kormánya pusztán a kitiltási botrány megúszása és saját hatalmi szempontjai érvényesítése érdekében akarja, hogy Magyarország az elvárható mértéket messze meghaladó szerepet vállaljon Irakban, az ott zajló fegyveres konfliktusban, amivel szükségtelen kockázatnak teszi ki hazánkat ezáltal. Ezért a kormány előterjesztéséhez módosító javaslatot fogunk benyújtani. Ebben Magyarország súlyával és teherbíró képességével arányos szerepvállalásra fogunk javaslatot tenni. Kétség nem fér hozzá, hogy a Magyar Honvédség katonái felkészültségük és tapasztalatuk alapján helyt tudnának állni Irakban. Azonban határozott meggyőződésünk, hogy jelen helyzetben erőn felüli vállalás lehet ez Magyarország részéről. [[14.10]] Ezért a jelenlegi magyar hozzájárulás megerősítésén túl olyan katonai képességek felajánlását javasoljuk, amelyek nem igénylik katonai alakulat Irakba telepítését. Így például a Magyar Honvédség egészségügyi, némely kiképzési képességei és más kibervédelmi képességek a műveleti területre telepítés nélkül is az Iszlám Állam ellen szervezett nemzetközi koalíció [[Az elnök a csengő megkocogtatásával jelzi az időkeret leteltét.]] szolgálatába állíthatóak. Tehát amennyiben a kormány valóban elkötelezett a demokratikus államok közössége iránt, akkor hagyjon fel az oroszpárti és unióellenes [[Az elnök a csengő megkocogtatásával ismét jelzi az időkeret leteltét.]] politikával. Az MSZP elkötelezett támogatója a terrorizmus elleni harcnak…"
5,u2014-09-15-313,Opposition,MSZP-frakció,0.66796875,2014-09-15,0.28925254940986633,"Tisztelt Elnök Úr! Tisztelt Ház! A rendszerváltást követően kialakított hármas külpolitikai prioritás egyike volt az euroatlanti integráció. Nyilvánvaló volt, hogy Magyarország biztonságának elsődleges garanciája a NATO-tagság, a szélesebben értelmezett biztonság szavatolásában pedig nagy szerepet játszik az Európai Unió. A NATO-csatlakozás mellett a magyar politika és cselekvés legfontosabb prioritása az európai integrációs csatlakozás volt, hiszen annak minden előnye mellett a szomszédság- és nemzetpolitikai célokat is sikeresen valósíthatta meg a magyar külpolitika. Magyarország népszavazással megerősített csatlakozása az Európai Unióhoz és a NATO-hoz tudatos értékválasztás alapján történt, amely értékek elsődlegesen az emberi méltóság, a szabadság, a demokrácia, az egyenlőség, a jogállamiság, az emberi és kisebbségi jogok tisztelete, a vállalkozás szabadsága vagy a kulturális, vallási és etnikai sokszínűség védelme. Ezek mentén Magyarország tudatosan vállalt szerepet és felelősséget az azonos értékrendet valló országok közösségében, szövetségi rendszerében. A feladat most az ország integrációjának elmélyítése, teljes bekapcsolódás, érdemi hozzájárulás és hatékony érdekérvényesítés az Unióban és a NATO-ban is. A pénzügyi válság kitörésével, Magyarország unortodox gazdaságpolitikájával, válságkezelésével, európai különutas politikájával meggyengülni látszik ezen európai értékek védelme. Az orosz-ukrán katonai konfliktus kirobbanásával az Oroszországhoz fűződő gazdasági kapcsolatok vélt vagy valós előnyei miatt a magyar kormány - elfelejtkezve a magyar választópolgárok népszavazással megerősített értékválasztásáról - több esetben a közösen kialakított európai értékrenddel szemben foglalt állást. A kialakult helyzetben az Országgyűlés feladata, hogy megerősítse Magyarország elkötelezettségét az európai értékek, az euroatlanti integrációs vállalások mellett; tagságát az Európai Unió és a NATO értékközösségében, illetve emlékeztessen az ország vállalásaira. Ennek részeként az azonos értékrendet valló országok közösségével való szövetségi rendszerben a kölcsönös gazdasági előnyökhöz fűződő közös érdekek mentén fejlesztheti Magyarország együttműködését és partneri viszonyát más országokkal. Tekintettel arra, hogy Magyarország katonai biztonságának elsődleges garanciája a NATO-tagság, a szélesebben értelmezett biztonság szavatolásában pedig nagy szerepet játszik az Európai Unió, valamint arra, hogy a magyar politika és cselekvés legfontosabb kerete az Európai Unió, illetve az uniós partnerekkel és a NATO-szövetségesekkel közösen vallott értékek, mint az emberi méltóság, a szabadság, a demokrácia, a kulturális, vallási és etnikai sokszínűség védelme érdekében, az MSZP az Európai Unió és a NATO értékei melletti kiállásról beterjesztett egy határozati javaslatot az Országgyűlés elé. Tisztelt Ház! Hallhattuk ma a miniszterelnök úrnak az Európai Unióval és a NATO-val kapcsolatos mondatait. Ezek két okból is nagy örömöt jelentettek számomra. Az egyik az, hogy egyébként ezeket a mondatokat már az elmúlt négy évben sokkal sűrűbben és előbb kellett volna halljuk a miniszterelnök úrtól, de azt mondom, hogy jobb később, mint soha. A másik ok az örömre pedig, hogy ezek szerint a miniszterelnök úr elolvasta az MSZP-nek az Európai Unióról és a NATO-ról, ezen értékek melletti kiállásról szóló határozati javaslatát. Tehát ezek után az elhangzott mondatok után bizonyára szinte kötelező érvényű lesz az Országgyűlés kormánypárti képviselői számára az, hogy ők is támogassák majd ezt a benyújtott határozati javaslatot. Tehát az említettekkel kapcsolatban egyértelmű állásfoglalást várunk a kormánytól és az Országgyűléstől, azaz egyértelmű értékválasztást. Köszönöm szépen. [[23.00]]"
5,u2016-10-12-7,Opposition,MSZP-frakció,0.6630859375,2016-10-12,0.20342910289764404,"Köszönöm a szót. Tisztelt Elnök Úr! Képviselőtársaim! Államtitkár Úr! Az Európai Unió Tanácsa 2013 januárjában döntött a mali haderő műveleti képességei kialakítását, fejlesztését célzó európai uniós kiképző műveletről. Ennek, ahogy államtitkár úr is említette, most már többszöri hosszabbítását láthatjuk, és részünkről teljesen természetes, hogy támogatjuk az Európai Unió kül- és biztonságpolitikáját, az ennek keretében megvalósuló missziókat csakúgy, mint a többi nemzetközi szervezet, a NATO és az ENSZ hasonló misszióit is, hiszen rendkívül fontos, hogy a Magyar Honvédség és így Magyarország is aktív szerepet vállaljon a nemzetközi béke és biztonság megteremtésében, fenntartásában és további biztosításában. Emellett engedjék meg nekem, hogy ahogy eddig is minden ilyen alkalomnál, most is megragadjam a lehetőséget arra, hogy felhívjam pár dologra a figyelmet a Magyar Honvédséggel kapcsolatban. Mint ahogy az a magyar kormánynak felelőssége, továbbá a magyar parlamentnek, tehát az összes képviselőnek pedig kötelessége is, hogy együtt biztosítsák azokat a forrásokat és azokat az eszközöket, amelyek a Magyar Honvédség megfelelő működéséhez szükségesek, természetesen ez vonatkozik a nemzetközi szerepvállalásra ugyanúgy, mint a hazai alapfeladatok ellátására. És ezen eszközök biztosítása, illetve a források biztosítása nem merülhet ki abban, hogy egyszerűen a működőképességet és a feladatok épphogy csak ellátását tűzzük ki célul, hanem igenis óriási figyelmet kell fordítani arra, hogy folyamatos fejlesztések, modernizációk valósuljanak meg a Magyar Honvédségben, csakúgy, mint az állomány helyzetének és perspektívájának javításában. [[9.10]] Pontosan azért, hogy a Magyar Honvédség egy olyan modern és professzionális haderő legyen, amely meg tud felelni a XXI. század kihívásainak mind a szövetségesi tevékenységben, mind pedig a hazai alapfeladat-ellátásban.Tehát így, ahogy mind a józan ész, mind pedig az erkölcsi kötelesség is diktálja, azt gondolom, említsünk meg pár dolgot, hogy mik azok, amelyekben sürgős cselekvésre van szükség a Magyar Honvédség működésének javításában. Szeretném két téma köré szervezni ezt elsősorban, egyrészt az állomány helyzetére, másrészt pedig a forrásokra. Az állomány helyzetét tekintve tisztában vagyunk azzal, ahogy a vezérkari főnök is ezt a saját bevallása szerint elmondta, hogy legalább 5500 fős létszámhiánnyal küzd ma a Magyar Honvédség, és sajnos azt kell mondjuk, hogy egyes szakértői becslések szerint ez a szám jóval magasabb is lehet, akár 6-8 ezer főt is elérhet. Mindannyian tisztában vagyunk vele, hogy elsősorban a végrehajtó állományból, a legénységi állományból hiányoznak nagyon sokan.A Magyar Honvédség feladatai az elmúlt időszakban mind a biztonsági környezet változása miatt is, mind pedig a honvédség helyzete romlása miatt is sajnos jelentősen megnövekedtek, és látjuk azt, hogy itt a most tárgyalt missziós tevékenységen felül is számtalan más misszióban vesz részt a Magyar Honvédség a világ számos pontján. Az alapfeladatok ellátását is emellett mindenképpen teljesíteni kell. Az elmúlt időszakban új feladatokat is kapott a Magyar Honvédség a tömeges bevándorlás okozta válsághelyzet kormány általi bevezetésében. Tekintettel az óriási létszámhiányra, ezeknek a feladatoknak az ellátása a jövőben egyre nagyobb nehézségeket okozhat, tehát mindenféleképpen a létszám feltöltését mielőbb meg kell kezdeni és végre kell hajtani. Számos határozati javaslatot nyújtottunk be ebben a kérdésben. Sajnálatos módon ez minden alkalommal a kormánypárti többség által leszavazásra került. Én azt gondolom, hogy nem feltétlenül csak az a cél, hogy egy ilyet megszavazzanak, én már attól boldog lennék, ha látnám, hogy ténylegesen folyamatban van egy létszámfeltöltés, akár az önök saját elhatározásából. Azt gondolom, ez már nem várathat magára. Egyértelmű, hogy a munkakörülményeket javítani szükséges az állomány tekintetében. Szeretnék kitérni a modernizációra, hiszen egyértelműen tisztában vagyunk vele, hogy nagyon elöregedtek a Magyar Honvédség technikai eszközei. Ezek nélkülözhetetlenek a feladatok ellátásához, tehát mindenféleképpen több területen és több képességnek a további fenntartására, fejlesztésére vagy ne adj’ isten, pótlására lenne szükség. A misszióval kapcsolatban szeretném kiemelni különösen a szállítóképességet, itt most például az A-26-osok modernizációjára vagy cseréjére gondolok. Azt gondolom, nem csupán olyan szempontból gondolhatunk az A-26-osokra, amely a sajtóban megjelent és nagyobb nyilvánosságot kapott, hogy a köztársasági elnök nem tudott A-ból B-be eljutni. Azt gondolom, persze, ez egy nagyon szomorú dolog, csak ennél sokkal fontosabb feladatai is vannak az A-26-os gépeknek és lennének, tekintve például a missziókban történő logisztikai feladatokat, szállítást, egyébként minősített időszaki helyzetekben Magyarországon és Magyarország légterében is rendkívül fontos feladatai vannak. Tehát mindenféleképen ezt a képességet, ezt a szállítóképességet modernizálni szükséges, és nyilván az ehhez szükséges forrásokat megadni. Kérdés az, és azt gondolom, inkább egy bizottsági beszélgetésen vagy vitában lenne érdemes rá visszatérni, hogy ezeket a missziós tapasztalatokat, amelyeket katonáink megszereznek, és ténylegesen ez óriási tapasztalattal és tudással járul hozzá a Magyar Honvédség képességeihez, milyen szinten sikerül hazai terepen egyébként beépíteni mind a kiképzésbe, mind pedig az oktatásba, mind pedig a hazai és a nemzetközi gyakorlatokba. Azt gondolom, ez az, amire szintén nagy hangsúlyt szükséges fektetni. Térjünk át nagyon röviden a költségvetésre, hiszen sajnos az elmúlt években nagyon drasztikusan csökkent a Magyar Honvédség költségvetése. Látnunk kell azt, hogy 2017-ben sem fogja még elérni a GDP 1 százalékát sem. Azt gondolom, hogy ezen a helyzeten mindenképp változtatni kell. Tudjuk, hogy van egy kormányrendelet, amely előírja, hogy évente a GDP 0,1 százalékával szükséges emelni a honvédség költségvetését, ez 2026-ig tartó vállalást jelent, de azt gondolom, sajnos most már ez kevés. Ott tartunk, hogy sokkal gyorsabban történik meg az amortizáció a technikai eszközök tekintetében, mint ahogy ez a 0,1 százalék bármilyen fejlődést tudna biztosítani. Úgyhogy itt mindenféleképpen nagy összegű forrásinjekcióra van szükség ahhoz, hogy a helyzetet érdemben javítani lehessen. Azt gondolom, nem várhatunk 2026-ig, igenis pár éven belül, akár két-három éven belül törekedni kell arra, de a legrosszabb esetben 2022-ig, hogy ténylegesen a GDP 2 százalékát érje el a Magyar Honvédség költségvetése. Tehát ezek lennének a legfontosabb pontok, amelyeket kiemelnék ennek a napirendnek a tárgyalása keretében. Láttuk azt, hogy ténylegesen az elmúlt körülbelül egy-másfél évben nagyon fontos volt - legalábbis szavakban - a kormányzat számára a biztonság, és mindent szinte e köré vagy ennek a látszata köré szervezett, azt gondolom, most már ténylegesen eljött a tettek ideje. Szeretnénk tehát látni azt, hogy igenis konkrét lépések történnek a források drasztikus megemelésére, konkrét lépések történnek a létszámfeltöltésre is, úgyhogy ez lenne az elvárás mindenféleképpen mind a Honvédelmi Minisztérium, de azt gondolom, ilyen tekintetben elsősorban a kormány felé is, hiszen tudjuk azt, hogy egy rendkívül centralizált rendszerről beszélünk. Röviden összefoglalva, ezekre a cselekvésekre mindenképpen szükség van, és természetesen azt a missziót, amiről éppen tárgyalunk, továbbra is az MSZP támogatja. Köszönöm szépen."
5,u2014-10-14-121,Opposition,MSZP-frakció,-0.8935546875,2014-10-14,0.13219435513019562,"Köszönöm a szót. Tisztelt Elnök Úr! Tisztelt Ház! A magyar kormány intézkedéseit ért külföldi bírálatokra rendszerint úgy reagál a kormányzati papagájkommandó, hogy azt állítja, a kritikák nem a kormányt, hanem Magyarországot és a magyar embereket érik. Egy-egy nyilvánosságra került külföldi kritika után a kormányszóvivő vagy Szijjártó Péter toporzékolva követel több tiszteletet a magyaroknak, több tiszteletet. És ha mindez nem elég, akkor „Tiszteletet Magyarországnak” plakátokkal teleragasztják az országot.Tisztelt Képviselőtársaim! Sajnálatosan nem fér egy ilyen parlamenti felszólalás keretei közé mindazon külföldi kritikáknak és az azokra érkezett magyar reakcióknak a taglalása, amelyek az elmúlt években érték a második és a harmadik Orbán-kormányt. Némely azonban mindenféleképpen említésre méltó.Szijjártó Péter külügyi államtitkárként még augusztus közepén a svéd kormány európai ügyekért felelős miniszterét oktatta ki, azzal vádolva, hogy „színtiszta hazugságokat állított Magyarországról és a magyar emberekről”. A svéd miniszter azonban csak a jelenlegi magyar valóságról rántotta le a leplet, azt állítva, hogy „Orbánék Oroszországot tekintik politikai modellnek, a liberális demokrácia helyett az illiberális államot és munkaalapú társadalmat kezelik értékként, a jogvédőket és civil szervezeteket pedig akadályként kezelik és idegen érdekek kiszolgálóinak nevezik őket”. [[19.20]] Két héttel később, augusztus végén már a norvég Európa-ügyi miniszter nyilatkozata szintén problémát okozott Szijjártó Péter államtitkárnak. Ez esetben is azt állította, hogy a miniszter nyilatkozata hiteltelen, homályos általánosításokon alapul, és figyelmen kívül hagyja a legalapvetőbb tényeket. A norvég miniszter, svéd kollégájához hasonlóan, azzal váltotta ki a magyar diplomácia helyettes vezetőjének haragját, hogy azt nyilatkozta, a magyar kormány hátat fordít a Nyugatnak, Orbán Viktor pedig szellemi vaskupolával védené ki a külföldi befolyást, szakítani akar a nyugati dogmákkal és ideológiákkal, s illiberális államot szeretne létrehozni. Tisztelt Ház! Szijjártó Péter a diplomácia alapvető szabályait félresöprő, csak a mundér becsületét védő kirohanásai annak fényében is teljesen elfogadhatatlanok, hogy az illiberális állam építéséről épp Orbán Viktor miniszterelnök értekezett idei tusnádfürdői beszédében. De hol beszélt a svéd vagy a norvég miniszter Magyarországról és a magyar emberekről? Sehol! Mindketten csak a hitelét vesztett, Magyarországot nemzetközileg elszigetelő, annak szövetségi politikáját felszámoló, a civil szervezeteket idegen érdekek kiszolgálóinak kikiáltó magyar kormányról beszéltek, arról a kormányról, amely soha nem azonosítható Magyarországgal és a magyar emberekkel. Tisztelt Ház! A „nem vagyok rossz fiú, tudok késsel, villával enni” miniszterelnöki mondat, az önfejű dac, a forgalommal való szembemenés jellemezte Magyarország külpolitikáját az elmúlt négy évben. Ehhez pedig a megfelelő kommunikáció kulcsszavai: adtunk néhány kokit, leesett néhány saller, és kiosztottunk néhány baráti tarkón legyintést. És ha mindez nem lett volna elég egyértelmű szövetségeseink és partnereink számára, akkor Orbán Viktor egyértelművé tette, hogy mindezt egy vidéki kócerájnak becézett Európai Unióban tette. Nemcsak európai partnereinkkel gyűlt meg a baja a magyar kormánynak, a magyar-amerikai kapcsolatok történetében is előzmény nélküli az a konfrontáció, amely az elmúlt napokban történt. Vezető amerikai lapokban eddig is keresetlen szavakkal jellemezték a magyar kormányt és annak tevékenységét, a kritikák azonban most már a legmagasabb szinten fogalmazódtak meg. Olyan még nem fordult elő, hogy egy korábbi, illetve jelenleg hivatalban lévő amerikai elnök is szót emeljen a magyar kormány intézkedései ellen, nyíltan bírálva a magyarországi állapotokat. A magyar kormány reakciója nem sokat váratott magára, de annak tartalma egyébként borítékolható volt. Amellett, hogy nem illeszthető egy szövetségesek közötti párbeszéd keretei közé, mind politikailag, mind szakmailag ostoba lépés, ha a magyar diplomácia frissen kinevezett vezetője tájékozatlansággal vádolja az Egyesült Államok elnökét. Tisztelt Képviselőtársaim! Orbán Viktor a négy év alatt nem kapott meghívót a Fehér Házba, ami példátlan a rendszerváltás utáni magyar-amerikai kapcsolatok történetében. Úgy tűnik, hogy egy esetleges fehér házi meghívóra nagyon sokat kell még várni. Mindazonáltal szeretném megkérdezni, nem furcsa-e az a miniszterelnöknek, hogy mindenki minket támad keletről-nyugatról. Én azt gondolom, hogy görbe tükörbe néz a miniszterelnök úr és a külügyminiszter úr is. Köszönöm szépen."
5,u2019-11-18-192,Opposition,MSZP-frakció,-0.96728515625,2019-11-18,0.2620878219604492,"Tisztelt Miniszterelnök Úr! Elnök Úr! Képviselőtársaim! Miért szolgálja Magyarország érdekeit, hogy a Fidesz-kormány úgy fogad be számunkra ismeretlen török, azeri, kazah, kirgiz és üzbég állampolgárokat, hogy minden törvény, minden számonkérhetőség fölé helyezi őket? Magyarország ugyanis ilyen elképesztő feltételekkel fogadja be Budapestre a Türk Tanács európai képviseletét. Önök mindig a magyar érdekekre hivatkoznak. Hát, akkor mondják meg, miért magyar érdek az, hogy Magyarország fedezi az iroda bérleti díját és összes költségét! Miért jó az a magyar állampolgároknak, hogy a Türk Iroda dolgozóit semmilyen hatóság nem vizsgálhatja, és mentesülnek mindenféle adófizetés alól? Mondják meg, hogy erről miért nem konzultálnak! Miért nem kérdezik meg az embereket, hogy akarják-e, hogy ismeretlen török, azeri, kazah, kirgiz és üzbég személyek bármit megtehessenek nálunk és az Európai Unióban?Kérem, ne jöjjenek most azzal, hogy a nemzetközi diplomáciában ez általánosan elfogadott! A Türk Tanács országaival ugyanis a magyar külkereskedelem aránya nem éri el a 2 százalékot sem. Ez világosan elárulja, hogy ez nem diplomáciai kérdés. Ez, drága miniszterelnök úr, az ön mutyija a keleti haverokkal! Kérdezem tehát: miért kell a Türk Tanács tagjainak és dolgozóinak olyan mentességet adni, hogy bármit megtehessenek Magyarországon? Miért adnak nekik viszonzatlanul diplomáciai előjogokat? Nem önök írták ki véletlenül a nagy plakátokra, hogy ha Magyarországra jössz, akkor be kell tartanod a törvényeinket? [[Közbeszólás a kormánypárti padsorokból: Be is tartjuk!]] [[17.40]] Miért adunk felmentést ez alól az iszlám haverjainknak? És ha már nálam van a szó, akkor lenne még egy kérdésem, miniszterelnök úr. Az EP-ben megszavazták a fideszes képviselők, itthon viszont napirendre sem engedték venni a Törökországot elítélő állásfoglalást. Miért is van ez?"
5,u2017-02-21-1,Opposition,MSZP-frakció,-0.98974609375,2017-02-21,0.05640149489045143,"Köszönöm a szót, elnök úr. Tisztelt Képviselőtársaim! Tisztelt Államtitkár Urak! Tegnap meghallgathattuk, hogy az önök miniszterelnökének mi a fontos; általában egyébként az a fontos, ami a magyarok számára nem. Tehát ez az Unióval való harca, ez az állandó árnyékbokszolás, ahol valójában ő az, aki mindig magát a problémát hozza, ő maga a megoldásnak a gátja, viszont minekutána önök nem tudnak valós problémákra valós megoldásokat kínálni, a politizálásukat ez az árnyékbokszolás tölti ki állandóan az Európai Unióval. Önök iszonyatosan messze kerültek a mindennapok magyar embereinek mindennapi, egyszerű, hétköznapi problémáitól, önök nem tudnak, már nem is képesek sem felismerni őket, sem pedig megoldásokat kínálni ezekre. Mit kínálnak önök egy magyar beteg embernek? Önök azt kínálják egy magyar beteg embernek, hogy menjen be a nemzetközi összehasonlításban ötödik legrosszabb egészségügyi ellátórendszerbe, ahol azok az országok, amelyek követnek bennünket, Lengyelország, Albánia, Románia és Montenegró, tehát önök elérték, és csak ezt a balkáni színvonalat képesek szinten tartani, de persze ez önöknek a magánklinikákból nem látszik, önök ennyire eltávolodnak a mindennapoknak a világából, önök annyira eltávolodnak ettől, hogy amíg az önök egyik minisztere helikopterrel jár esküvőre, addig a magyar egészségügyi intézmények többségében ilyen járművel nem lehet leszállni. Amíg a fideszes urizáló elit, ha csak az eső elől bemenekül egy plázába, akkor többet költ, mint amennyit egy magyar kezdő orvos keres, hogy ne is beszéljek itt, mondjuk, „Pénztáros” Lőrincről, aki fél óra alatt többet keres, mint amennyit egy magyar kezdő orvos, akkor nyilvánvalóan önöktől nem lehet várni semmilyenfajta megoldást. Egy magyar kezdő orvos ma nagyjában-egészében az egyharmadát keresi annak, mint amennyit egy szlovák kezdő orvos keres. Szlovák! Tisztelt képviselőtársaim, tisztelt urak, szlovák! Nem svéd, nem német, nem akarok olyan igazságtalan összehasonlítást tenni; egy szlovák kezdő orvosnak az egyharmadát keresi, ennyi a bére ma egy magyar kezdő orvosnak, és így nem csoda, hogy hiányoznak az orvosaink, minden három orvosból kettő hiányzik, mindennap három orvos és kettő nővér elhagyja ezt az országot, és önök ezeket a problémákat valójában fel sem ismerik. Már hallom előre, ahogy majd mondja az államtitkár úr, amikor majd befejezte az „elmúltnyolcévezést”, hogy de hát hiszen itt egy béremelési program kezdődött el. Tisztelt Államtitkár Urak! Elkésett és elégtelen. Nem tudja megállítani, nem is lassítja az orvosoknak és a nővéreknek az elvándorlását, önöknek az elefántcsonttornyaikban, ahol ülnek, nagyon-nagyon messze attól az országtól, amelyet szolgálni kellene, ennyi időbe tellett az, hogy felhallatsszon egy problémának a hangja, hogy már a problémát sem tudják vele megoldani. Elkésett és elégtelen. Nővéreket fognak képezni. Újabb kettő és fél év telt el, amióta mondjuk ezt a problémát, amire az önök elefántcsonttornyaiban, ahol nagyon messze állnak attól a néptől, attól az országtól, amelyet szolgálni kellene, felhallatszott, hogy itt probléma van. Jó reggelt kívánok, tisztelt magyar kormány! Most kell ezt elkezdeni? Kinek fogjuk majd képezni, kinek fogják önök majd képezni a nővéreket? Németeknek? Osztrákoknak? Svédeknek? A magyar orvosoknak elég lesz 2018 novemberére, a nővéreknek 2019 októberére megemelni a bérét? Hát kinek fognak önök addigra már bért emelni? Mi ezért mondtuk azt, hogy azonnal folytatni kell az orvosoknak a béremelését, egy sokkal nagyobb, drasztikus ütemben kell folytatni az orvosoknak a béremelését. Urak, legalább Szlovákiával legyen már versenyképes a magyar ajánlat! Mi ezért mondtuk azt, hogy 50 százalékkal azonnal meg kell emelni a nővéreknek a bérét, azonnal meg kell emelni a gazdasági és a műszaki dolgozóknak a bérét az egészségügyben, mert nem újakat kell először képezni, államtitkár urak, hanem azokat kell megbecsülni, akik ma is minden egyes porcikájukkal kiválóan teszik a dolgukat. Önök nem teszik meg ezt a megbecsülést, mert nem is látják ezt a problémát. És mi ezért mondtuk azt, hogy ha jól teljesít a gazdaság, akkor minden évben fél százalékkal emeljük GDP-arányosan az egészségügyre költhető pénzt. Mert pénz van; önök azt szórják. Az elmúlt év végén 300 milliárd forintot költöttek el stadionokra, arra mindig jut, Várba költözésre, plakátháborúra, plakátkampányra, propagandára, és természetesen jutott még Mészáros Lőrinc horvát futballcsapatának is. Én úgy gondolom, hogy ennek a 300 milliárd forintnak az egészségügyben lenne a helye, és akkor jobb hely lenne Magyarország, és jobb élet lenne itt. Fontolják meg a javaslatunkat, és támogassák! Köszönöm a figyelmüket. [[Szórványos taps az MSZP soraiban.]]"
5,u2017-10-30-259,OTHER,JOBBIK-frakció,0.74169921875,2017-10-30,0.044435419142246246,"Köszönöm szépen a szót, elnök úr. Tisztelt Ház! Államtitkár úr! Tisztelt Nemzetiségi Szószólók! A Jobbik Magyarországért Mozgalom megalakulásától kezdve vallotta azt és egyetértett azzal, hogy mindenkinek joga van a nemzeti identitásának szabad megválasztásához, megvallásához, megőrzéséhez, megéléséhez, joga van az anyanyelvének a szabad használatához, és joga van a szülőföldön, szülőföldjén való boldogulásához. Hisszük és számos alkalommal hitet tettünk amellett, hogy Magyarországnak is biztosítania kell a területén élő nemzeti közösségek számára mindezen jogokat és mindezen jogok gyakorlásának a tényleges lehetőségét is, ezért támogattuk annak idején az új nemzetiségi törvényt, sőt éppen a Jobbik javaslatára kerültek nemzetiségi szempontból pozitív, olyan módosítások a törvénybe, amelyek tovább csökkentették az anyanyelvhasználathoz szükséges küszöböt bizonyos területeken.Mindig fontosnak tartottuk, hogy Magyarország példaértékű nemzetiségpolitikát folytasson, ami mintaként felvethető, sőt kikövetelhető a szomszédos országok számára is. [[19.10]] Örülünk, hogy ennek a kezdeményezésnek a kapcsán a nemzetiségek bizottsága egyhangú határozatot hozott. Ez nyilván nemcsak ennek a szakmai megalapozottságát jelzi, hanem azért ennek van egy nagyon szép szimbolikus üzenete is azzal kapcsolatban, hogy nekünk együtt és közösen kell dolgoznunk a közép-európai nemzeti közösségek megmaradásának biztosításáért, elősegítése érdekében. Ha már itt vagyunk, bár nem szorosan idetartozik, mindenképpen szeretném megköszönni a bizottságnak az ukrán oktatási törvényt elítélő határozatát is. Önmagán túlmutató gesztus volt ez, azt hiszem, hiszen ha a bizottság egy ilyen ügyben megszólal vagy ha a bizottságnak bármely tagja, annak azért súlya van, azt határon túl, a környező országokban azért nyilván máshogy szokták hallani. Nyilván van egy szép üzenete annak is, hogy ezt a javaslatot most úgy tudtuk megtárgyalni, hogy egyhangú határozat született erről, illetve magához a tárgyalásához is a magyar parlament minden frakciója hozzájárult, hiszen ez valahol mindnyájunk közös érdeke, a Magyar Országgyűlésnek kötelessége, nyilván a határon túli magyarság és a magyarországi nemzetiségek miatt is, egy ilyen kezdeményezést támogatni, ezt természetesen a Jobbik is meg fogja tenni. Illetve amikor a hír megszületett eleve arról, hogy az Európai Bizottság ezt a javaslatot átengedte, mi ezt rögtön a legelején üdvözöltük, illetve kértük is tagjaink és szimpatizánsaink csatlakozását is mindehhez. Nem szeretném ezt a pillanatot elrontani, de azért két dolog idekívánkozik. Pánczél képviselőtársam beszélt arról, hogy különféle kisebbségvédelmi szerződések és egyezmények születtek a kelet-európai országok számára is az EU-s csatlakozás kapcsán, amelyeket nem mindig sikerült betartani. Ez talán egy kiváló lehetőség lehet, hogy ezt a csorbát kiküszöböljük, vagy akár önök is, kormánypárti képviselőtársaim, kiküszöböljék - bár a szocialisták közül most sokan nincsenek itt -, hiszen akkor, amikor lehetőség lett volna az uniós csatlakozás kapcsán ez ügyben fellépni vagy ez ügyben feltételeket szabni, például Románia kapcsán, akkor azt önök nem tették meg, hanem feltétel nélkül támogatták a román uniós csatlakozást annak ellenére, hogy Orbán Viktor akkor még autonómiát ígért a székelyeknek.A másik dolog, ami szintén nagyon szomorú: a Nemzeti Választási Bizottság nemrégiben kimondta, hogy választási csalásra és visszaélésre adhat lehetőséget az, ahogy az önök megbízásából a Romániai Magyar Demokrata Szövetség az aláírásokat Erdélyben gyűjti, ugyanis ehhez hozzákötötték a magyarországi választásokon való részvételt is. Arra kérem a tisztelt kormánypárti képviselőtársaimat, hogy nem egybeillő ügyeket ne kössünk össze, egy ilyen nemes kezdeményezésre ne vetüljön rá semmilyen más szándék, semmilyen más pártpolitikai szándék. Ne kössük össze ezeket a dolgokat, mert egyik a másikat is tudja hitelteleníteni. Ez egy olyan javaslat, amely mögé együtt tudunk felsorakozni, és úgy néz ki, hogy ez most meg is történik, ezt meg is tettük. Ez egy olyan javaslat, amely segítheti, ahogy hallottuk, az Európai Unió minden hetedik polgárát, akik között nagyon sokan vannak külhoni nemzettestvéreink; segíthet abban, hogy a szülőföldjén maradjon, a szülőföldjén boldogulni tudjon, nemzetiségi és nyelvi jogait meg tudja élni, és bizony ezáltal talán olyan kötelességeket is tudunk róni a szomszédos országokra, amelyeket a korábbi évek során más módon itt az Európai Unióban még nem tudtunk megtenni. A javaslatot természetesen támogatjuk. Köszönöm szépen, elnök úr. [[Taps a Jobbik és a nemzetiségi szószólók soraiban.]]"
5,u2018-06-04-221,OTHER,LMP-frakció,0.73974609375,2018-06-04,0.052255548536777496,"Köszönöm szépen a szót, elnök úr. Tisztelt Képviselőtársaim! Május 21-én a magyar honvédelem napját ünnepeltük, míg május utolsó vasárnapján pedig a magyar hősök emlékünnepén hajtottunk fejet. Itt, az Országgyűlés falai között e neves napokat követő első plenáris üléseken minden évben igyekszem megragadni az alkalmat, hogy emlékezzünk a hősökre, köszönetet mondjunk a Magyar Honvédség állományának, és beszéljünk a honvédelem nemzeti ügyéről, valamint a Magyar Honvédség helyzetéről.A magyar történelem hosszú küzdelmek sora. Ez a küzdelem sok esetben a magyar állam puszta fennmaradásáért folyt, míg az 1848-as és az 1956-os forradalmak idején a Magyarország függetlenségéért folytatott harc összekapcsolódott az egyéni szabadságjogokért, demokráciáért és a társadalmi haladásért folytatott küzdelemmel. E küzdelmek történelemkönyvekben megörökített nagy alakjainak, katonáinak és névtelen hőseinek köszönhetjük, hogy az elmúlt ezer év vihara ellenére Magyarország független országként, az európai nemzetek közösségének egyenrangú tagjaként létezik Európában. Látnunk kell azt, hogy a biztonság nem magától értetődő, hanem mindennap tennünk kell ezért. Azt is világosan kell lássuk, hogy a gyakori kritikák ellenére is a NATO és az Európai Unió jelenti ma a stabilitást, a biztonságot az egyre súlyosabb konfliktusokkal sújtotta világunkban. Az e keretben vállalt feladatokban is a Magyar Honvédség állománya kiválóan helytáll, amelyért köszönettel tartozunk nekik. A honvédelem napja és a hősök napja alkalmából köszöntjük a Magyar Honvédség állományát, katonáinkat és a honvédségi dolgozókat. A köszönet nem csupán e két nap alkalmából illeti meg őket, hanem minden egyes napon az elhivatott szolgálatukért és áldozatvállalásukért, hiszen sajnos el kell mondjuk, hogy a Magyar Honvédség ma még azért működőképes egyáltalán, mert ilyen elkötelezett szolgálatot látnak el katonáink. A honvédség állománya világviszonylatban is kiemelkedő emberi és szakmai teljesítményt mutat fel, és nem csupán szavakban, de ezt tettekben is meg kell becsülni. Ez a mindenkori kormányzat egyik kiemelt feladata. Ezért a most újonnan megalakult kormánytól, a honvédség politikai irányítóitól elvárjuk, hogy biztosítsanak mind a katonák, mind a honvédségi dolgozók számára versenyképes illetményeket, a mára közel 8 ezres létszámhiány feltöltésével mérsékelje érdemben a tarthatatlan túlszolgálat mértékét, javítsák a munkakörülményeket, modernizálják a felszerelést, a laktanyák felújítása is fontos lenne. Dolgozzák ki az érintettek bevonásával az új típusú korkedvezményes nyugdíjrendszert, amely további szolgálatra ösztönöz, mégis biztonságot és kiszámíthatóságot nyújt az állománynak. Növeljék érdemben a honvédség költségvetését, hogy 2022-re ez elérje a GDP 2 százalékát. Nem mindegy, hogy a magasabb költségvetési források hogyan kerülnek felhasználásra, mert minden, a haza védelmére szánt adófizetői forintnak ott van a helye a biztonságban. Éppen ezért a beszerzéseket átláthatóan kell megtenni és a szakbizottságok érdemi és rendszeres tájékoztatása mellett kell megvalósítani. Meg kell állítani az elmúlt évek képességvesztését, a honvédség katonai képességei érdemi fejlesztésre szorulnak, elodázhatatlan a haditechnikai eszközök beszerzése, és ehhez pedig valós, hosszú távú tervet kell kidolgozni. [[18.00]] Elvárjuk azt is, hogy a fegyveres erő demokratikus irányítása és ellenőrzése megvalósuljon mind a Honvédelmi Minisztérium civil irányításának a megőrzésével, mind az Országgyűlés és a szakbizottságok ellenőrzési jogosítványainak a biztosításával. Minden eszközzel fel kell lépni az ellen, ha a Magyar Honvédséget direkt pártpolitikai utasításoknak akarnák alárendelni. Magyarországnak tehát egy modern, rugalmas, XXI. századi kihívásoknak megfelelni képes haderőre van szüksége, hiszen a NATO is annyira erős, amennyire a tagállamai erősek. A május 21-én tartott honvédelem napja és a május utolsó vasárnapján ünnepelt hősök napja alkalmából is köszöntjük a Magyar Honvédség állományát, köszönjük mindennapos erőfeszítéseiket, további szolgálatukhoz pedig erőt, egészséget kívánunk."
5,u2018-10-16-193,OTHER,JOBBIK-frakció,0.71875,2018-10-16,0.09064964205026627,"Köszönöm a szót. Tisztelt Elnök Úr! Tisztelt Ház! Tisztelt Képviselőtársaim! A nemzetköziesítés az egyik legkiemelkedőbb stratégiai célkitűzése a magyar felsőoktatásnak, ezért a Jobbik-frakció ezt az előterjesztést támogatni fogja. Ahogy ezt korábban is már az itt említett thaiföldi megállapodástervezetnél is elmondtam, az rendkívül fontos, hogy a Magyarországon képzést nyújtó külföldi egyetemeknek egyfajta minőségbiztosítása megtörténjen, hiszen az Európai Unión belül is, de az Európai Unión kívül is van egy bizonyos piaca, mondjuk ki a nevén, a felsőoktatási képzéseknek. [[15.30]] Ezt láttuk, mondjuk, az Educatio szakkiállításokon hosszú éveken keresztül, hogy bizony idejönnek Budapestre különböző külföldi egyetemek és főiskolák, amelyek nagyon különböző minőségű képzéseket biztosítanak, és itt próbálják odacsábítani a magyar hallgatókat; sajnos, a kormánypárt nem annyira áldásos tevékenységének hála, az utóbbi időben egyre nagyobb sikerrel. Ezért is nagyon fontos ahogy az előttem szóló Zsigmond Barna képviselőtársam nagyon helyesen és részletesen is elmondta, én most eltekintenék attól, hogy újra megemlítsem, milyen kiváló az Indiana állambeli egyetem, de a Pázmány Katolikus Egyetemet szintén nem kell bemutatni , hogy két ilyen jó minőségű képzést nyújtó egyetem kötött megállapodást, amelynek a keretét ez az előttünk lévő előterjesztés biztosítja. Ahogy a legutóbbi napirendi pontnál államtitkár úrnak is jeleztem már, ezenkívül a nemzetköziesítés szempontjából rendkívül fontos volna a hazai egyetemeken például a külföldi professzorok alkalmazását megkönnyítendő lépéseket tenni. Hiszen akinek, mint nekem, volt módja egyetemi vezetőként, mondjuk, egy angol professzort egy nagy budapesti egyetemen kineveztetni, miközben nem felel meg bizonyos hatályos jogszabályoknak… mert azokon a vidékeken sem akadémiai nagydoktor, sem habilitáció ebben a formában nem létezik, az tudja, miről beszélek. Csak szerettem volna tisztelettel jelezni, hogy a nemzetköziesítésnek van egy ilyen dimenziója is, ahol szintén nagyon fontos szakmai lépésekről van szó, amihez természetesen a Jobbik-frakció minden szakpolitikai kezdeményezést szívesen vár. Köszönöm a figyelmüket. [[Taps a Jobbik padsoraiból.]]"
5,u2018-06-12-94,OTHER,JOBBIK-frakció,-0.99609375,2018-06-12,0.03263856843113899,"Tisztelt Elnök Úr! Tisztelt Ház! Nem illik ilyet mondani, de úgy gondolom, hogy a nap eddigi legfontosabb egyezményének tárgyalásába kezdünk, ezért is köszöntöm államtitkár urat, hogy a rövid intermezzo után el tudtuk kezdeni ezt a szerintem különösen fontos vitát, főleg a tekintetben, hogy aki Macedóniának segít vagy annak a térségnek segít, az tulajdonképpen Magyarország határvédelmét is segíti, ha a migrációs megközelítést alkalmazzuk. El kell mondjuk, hogy az Unió gyakorlatilag cserben hagyta ezt a térséget, tehát lényegi anyagi segítséget nem biztosított számára; eszközbélit igen, de a helyiek panaszai szerint ezek egyrészt elhanyagolható mennyiségűek voltak a szükségeshez képest, másrészt a minőségük enyhén szólva kívánnivalót hagyott maga után. Másrészt pedig a visegrádi országok és az Európai Unió említett hezitálása és bénultsága mellett többször rendőröket küldtek a macedón határvédelem megsegítésére, pedig hát azért tudjuk, hogy az ottani helyzet lényegesen élesebb most még, mint a magyar határok mellett tapasztalható. Az alfahir.hu kiváló összefoglalójából kiderül, hogy a biztonsági kockázatok megelőzése érdekében információs együttműködést is kialakítottak a balkáni országgal, de az egészen biztos, hogy ez a keretrendszer, eszközrendszer átgondolandó. Ha Magyarország valódi frontokat akar nyitni az Európai Unióval, akkor ez, mondjuk, egy legitim felvetés lenne; legitim felvetés lenne ezen régió számára kikövetelni, kiharcolni a védekezéshez szükséges, lényegében összes eszközt. Én már csak önmagában ezért is támogatni tudom és fogom az előttünk fekvő előterjesztést, akkor is, ha a hiányérzetem azért erős; erős a tekintetben, hogy ha egy állammal, egy térséggel, egy régióval kötendő megállapodásról van szó, akkor szerintem főiskolás vagy egyetemi szinten is minimumelvárás egy olyan csatolt fájl vagy egy csomag biztosítása az előterjesztéshez, amely a térséggel szemben fennálló mérlegünket taglalja, akár kereskedelmi kapcsolatok, akár egyéb koordináták tekintetében. Bejönnek ide futószalagon adott esetben többéves késéssel – mint ahogy képviselőtársnőm említette – egyezmények, megállapodások, ratifikálásra szoruló dokumentumok, egyebek, viszont az ehhez szükséges háttértanulmányokat, anyagokat lényegében alanyi jogon egyetlen képviselő sem kapja meg. Tehát a mi eredményes munkavégzésünk záloga az, hogy mennyire nézünk utána mindezeknek, de legyünk őszinték, és tegye a szívére a kezét mindenki itt a teremben, most nagyjából nyolcadházzal üzemel a Ház, de nem vagyok meggyőződve arról, hogy a képviselők többsége egyáltalán tudná, hogy miről szavaz, vagy elolvasná ezeket az egyezményeket, vagy adott esetben lefordítaná a hozzá kapcsolt jegyzőkönyveket. Tehát ugyanúgy, ahogy a költségvetésnél nem tudtunk még egy n-1 vagy n+1 szabályhoz eljutni az elmúlt nyolc évben, hasonlóképpen nem tudunk ezen a területen sem eljutni a normális döntést megalapozó mérlegek kezeléséig vagy adott esetben a normális háttértanulmányok eléréséig. De a migrációs tematika mentén kimondottan arra kapacitálom mind Magyarország Kormányát, mind áttételesen az Európai Uniót, hogy a szükséges eszközrendszert ki kell harcolni ennek a térségnek, de a mi elsődleges feladatunk Magyarország védelme lenne. [[12.10]] Azért mondom, hogy lenne, mert a kormányzat tevékenysége enyhén szólva kívánnivalót hagy maga után. Itt nemcsak a Brüsszel által elvárt kvótánál magasabb számú befogadott oltalmazottra gondolok, akik esetében önöknek senki nem írta elő törvényben, hogy, mondjuk, Budapesten ki kell őket okosítani a CSOK felvételének lehetőségeiről, merthogy ez megtörtént Tokodi Marcell Gergely fővárosi képviselőnk az ezzel kapcsolatos dokumentációt kikérte, megszerezte, ez egy egyszerű Google-kereséssel hozzáférhető , de arra is gondolok, hogy önálló határőrség híján rendőri és honvédségi erők teljesítenek szolgálatot. Szeretném emlékeztetni azon kormánypárti képviselőtársaimat, akik a Jobbikot a migrációs tematika mentén valamiféle önfeladással vádolták, hogy óriási tévedésben vannak, hiszen például a honvédség határhoz vezényléséhez a kétharmadot a Jobbik biztosította, akik akkor is képviselők voltak. Bizonyára emlékeznek erre. Tehát itt kétarcúsággal és kétkulacsú politikával az a kormányzat vádolható, amely bár zéró toleranciát hirdet óriásplakátokon a migrációval szemben, mondjuk, a letelepedésikötvény-konstrukcióval elkövette azt a merényletet Magyarország ellen, hogy lényegében ellenőrizetlenül, tízezres nagyságrendben, jóval húszezer fölötti idegen személynek az állampolgárság előszobáját biztosította. Államtitkár úr véleménye érdekelne nem a vita végén, hanem most, közben, hogy még tudjunk rá reagálni arról, hogy ez a szűrés, amely a letelepedési kötvényeseket érte, mennyiben lehetett hatékony. Hiszen álláspontom szerint a nemzetközi vagy nyugat-európai körözési listákon történő lefuttatás nem tekinthető átvilágításnak. Érdekel az ön személyes álláspontja arról, hogy mennyiben volt elégséges ez a rendszer. Ha már zéró toleranciát hirdettek, és támogatják, mondjuk, Macedóniát teljesen jogosan, általam támogatott módon ezen folyamatok erősítésében, akkor miért hatnak itthon ugyanezen folyamatok ellenében. Várom érdemi válaszát, amennyiben megtisztel ezzel. Köszönöm a figyelmet. [[Taps a Jobbik soraiban.]]"
5,u2018-09-17-107,OTHER,LMP-frakció,-1.0,2018-09-17,0.07302901148796082,"Köszönöm. Miniszterelnök Úr! Ön nem méltatja arra a magyar embereket, hogy érdemben képviselje őket az Európai Unióban. Az, amiről ön beszél, az a pár sor, azt ön azután adta be, hogy egyébként bizonyos dolgokban már kezdett kialakulni konszenzus. Tehát ön semmilyen érdemi lépést nem tett, semmilyen érdemi kezdeményezést nem tett, nem volt ott a bakui fórumon, nem volt ott a berlini folyamat csúcstalálkozóján, nem volt ott a minicsúcson sem. [[Derültség a kormánypártok soraiban.]] Úgyhogy látszik az, hogy terel, látszik az, hogy nincsenek konkrét válaszai, és látszik, hogy fáj önnek a kérdés, hiszen szánalmas helyzetbe került, hogy milyen érzés önnek eszköznek lenni mások játszmáiban. Ön azoknak a zászlóvivője, akik feltétel nélkül szolgálják ki a multikat. Ön is ezt teszi. Ezek azok a multik, amelyek előidézték az évtized két legnagyobb válságát, azokat, amelyeket pontosan a néppárti többség nem tudott kezelni, amelynek ön folyamatosan, feltétel nélkül bólogat. Tehát továbbra is az a kérdésem, meddig akar még zsűrizni kívülről, képviseli-e a magyar embereket, és milyen érzés önnek sakkfigurának lenni mások játszmáiban."
5,u2018-09-17-103,OTHER,LMP-frakció,-1.0,2018-09-17,0.06857173144817352,"Köszönöm, elnök úr. Miniszterelnök úr, az elmúlt hetekben ön ismét leleplezte magát: egyáltalán nem érdeklik a magyar emberek szempontjai. Ön nem tett le konkrét javaslatokat az Európai Unió asztalára sem a migráció ügyében, sem pedig a Magyarország jövőjét alapvetően érintő gazdasági kihívások kapcsán. Ellenben az Európai Néppárt belső küzdelmeibe és az uniós intézmények körül zajló pozícióharcokba nyakig belekeveredett. Mondja meg, ez miért is jó a magyar embereknek? Miért rángatja bele őket a néppárti belső játékokba?A migráció kapcsán önöktől eddig egyetlen érdemi, hosszú távú, a magyar emberek biztonsági szempontjait figyelembe vevő, konkrét javaslatot sem lehetett hallani. Az uniós eseményeken, ahol önnek a magyarokat kellene képviselnie, rendszeresen nem vesz részt, csak kívülről zsűrizik és kiabál. Csak hogy tudja, az elmúlt években azon a politikai színpadon, ahol ön próbált játszani, új szereplők jelentek meg, és mára ön vált eszközzé mások játékában. Most a magyar miniszterelnököt használják fel mások a saját uniós és belpolitikai játékaikhoz, miközben ön még mindig abban reménykedik, hogy hasznot húzhat a Néppárton belüli és kívüli helyezkedésekből. S ön beszél itt szuverenitásról, miniszterelnök úr? Ön nyolc éve asszisztál annak a néppárti-szocialista nagykoalíciónak, amely mind a 2008-as gazdasági, mind a 2015-ös migrációs válságot képtelen volt eredményesen és időben kezelni az Európai Unióban. Önök európai szinten sem tesznek mást, mint a multik érdekeit szolgálják, amelyek elsődleges okozói ezeknek a válságoknak. Új politikára van szüksége végre Magyarországnak, új Európai Parlamentre, új Bizottságra, új képviselőkre, hogy végre a magyar emberek szempontjait érvényesíteni lehessen, és a közép-európai érdekek legalább olyan súllyal jelenjenek meg, mint az alapító tagállamoké. Önnek ötlete sincs és nem is akarja megoldani ezeket a problémákat, hiszen nem más, mint sakkfigura mások játszmáiban, és ezek a játszmák nem szólnak másról, mint hogy ki legyen majd biztos meg bizottsági elnök, meg majd mi jusson az egyes pártoknak ebből [[Az elnök a csengő megkocogtatásával jelzi az időkeret leteltét.]] , na persze úgy, hogy a multik érdekeit bármilyen felállás mellett képviselni tudják. Tehát, mondja: milyen érzés sakkfigurának lenni mások játszmáiban?"
6,u2015-11-05-35,Fidesz-KDNP,Fidesz-frakció,0.82275390625,2015-11-05,0.01084710843861103,"Igen tisztelt Országgyűlés! Tisztelt Képviselőtársaim! Először is szeretném megköszönni a képviselőtársaimnak a lehetőséget, hogy - ahogy Kovács Zoltán államtitkár és képviselő kollégámtól az elmúlt percekben hallhattam - a Törvényalkotási bizottság ülésén jelentős módon és mértékben, a pártállást meghaladó mértékben és a frakciók ülésbeli pozícióját meghaladó mértékben támogatták azt a törvényjavaslat-csomagot, amely 110 törvény módosításával szeretne hozzájárulni Magyarországon a közigazgatás korszerűsítéséhez, az állam reformjához és első helyen és elsősorban a bürokrácia csökkentéséhez. [[11.50]] Mint ismeretes, a magyar kormány meggyőződése az, hogy a következő előttünk álló néhány esztendő fő kérdése Magyarország versenyképességének a megerősítése, milyen gazdasági és társadalompolitikai lépéseket tehetünk annak érdekében, hogy Magyarországon a jelenleginél erősebb versenyképességi körülmények között tudjunk munkahelyeket teremteni. Meggyőződésünk, hogy az ország közigazgatási állapota, az állam állapota, az állam ügyintézésének módja, minősége érdemben járul hozzá ahhoz, hogy Magyarország Közép-Európa, sőt Európa egyik legversenyképesebb és legerősebb országa lehessen. Ennek jegyében kezdtünk hozzá az állam működésének a megváltoztatásához 2010-ben, és az elért eredményeket szerettük volna egy magasabb és gyorsabb szintre emelni 2014-ben, amikor érdemi lépéseket javasoltunk a kormánynak és a törvényhozásnak. Az a meggyőződésünk, hogy a mai magyar állami ügyintézés, a bürokrácia mérete, nagyságrendje, a vállalkozásokra, a munkaadókra és az állampolgárokra, az adófizetőkre rótt terhek nagyságrendje inkább hátrányt, versenyhátrányt, mint versenyelőnyt jelent. Ha valaki alaposan átnézi az OECD jelentését vagy elolvassa a magyarországi munkaadói érdekképviseletek véleményét, lásd VOSZ vagy Ipari és Kereskedelmi Kamara, akkor láthatja, hogy az elmúlt 25 évben megoldatlan ügyek sokasága áll előttünk, ami a bürokrácia csökkentését illeti. Csak egy példa az OECD-jelentésből: több száz óra adóügyintézésre van szüksége egy vállalkozásnak ahhoz, hogy saját magát az adóhatóság vonatkozásában adminisztrálni tudja; és akkor nem beszéltünk még azokról a terhekről, amelyek az egyébként tisztességes, jogkövető magatartást tanúsító és személyi jövedelemadóval az állam működéséhez hozzájáruló és az államot fenntartó állampolgárok előtt tornyosulnak. Ma Magyarországon azért szedünk adót a választópolgároktól, hogy abból közoktatást, köznevelést, közbiztonságot, közlekedést, a közösség ügyeit számukra meg tudjuk szervezni. Érdekükben nem nehezíthetjük meg az életüket, csak érdekükkel ellentétben, ezért kiemelten fontos dolognak gondolom azt, hogy az állam versenyképessége növelése mellett az az érzés, hogy az állam szolgálja a választópolgárt és nem uralkodik, ez jelentős mértékben erősödjön. Közép-Európában és általában az etatista államrezon-hagyományokon működő országokban nagy kultúrája van annak, hogy az állam saját maga szervezi az életet, társadalmi mérnökösködési munkát végez, és sokkal inkább uralkodik, mint szolgáltató tevékenységet folytat. Ennek megvan természetesen a stabilitással és az állam irányíthatóságával kapcsolatos előnye, de a mai világban nagyon sok választópolgártársunk számára és nagyon sok magyar vállalkozás számára a jelenlegi magyar bürokrácia, nyugodtan mondhatjuk, hogy sokkal inkább hátrányt, mint előnyt jelent. 2014-ben, amikor miniszterjelöltként meghallgattak a bizottságok, akkor három nagyon egyszerű célt jelöltem meg miniszteri munkám során a parlament bizottsága előtt magam és a kollégáim számára. Az egyik, hogy egyszerűbb legyen az állam működése, a másik, hogy gyorsabb legyen az állam működése és olcsóbb legyen az állam működése. E három feltétel együttes fennállása esetén elérhetjük azt, hogy a választópolgárok elégedettebbek, a vállalkozások pedig versenyképesebbek lehetnek. Az egyszerűbb ügyintézés érdekében tárgyaljuk ezt a 110 törvényből álló törvénycsomagot, és nagy esélyünk van arra, hogy a törvényhozás ezt elfogadja. Példátlan, hogy a bürokráciacsökkentés érdekében, a bürokrácia csökkentése által a vállalkozások versenyképessége érdekében Magyarország ilyen volumenű döntést hoz. Az elmúlt harminc esztendőben soha nem módosított az Országgyűlés a vállalkozások, a munkaadók vagy egyszerűen csak a választópolgárok jobb boldogulása érdekében, életminőségének javítása érdekében, a bürokrácia csökkentése érdekében 110 törvényt.Szükség van erre, hiszen az önök törekvései, a mi törekvéseink, amit 2010 előtt vagy 2010-ben fogalmaztunk meg, csak félig váltották be a hozzáfűzött reményeket. Jó példa erre, hogy amikor az Országgyűlés elsöprő többséggel megszavazta az általános ügyintézési határidő csökkentését, akkor az állam által intézett ügyek kétharmadát akkor és kicsivel később kivonta az általános ügyintézési határidő alól; hiába csökkent az általános ügyintézési idő 30 nap alá adott esetben, azonnal hozott az Országgyűlés törvényeket, a kormány pedig rendeleteket annak érdekében, hogy kire ne vonatkozzon a határidő. Ma ott tartunk, hogy bár papírforma szerint az általános ügyintézési határidő, amivel a választópolgárok, az adófizetők ügyét el kéne intézni, ránézésre alacsony, ha számba vesszük a kivételeket, akkor kétharmada az állampolgárok által intézett ügyeknek a kivétel kategóriába esik, nehezebb intézni, mint korábban volt. Ezeket az anomáliákat is felszámolja ez a törvénycsomag, aminek a támogatását itt és most is szeretném megköszönni. Szeretném megköszönni a 2010 előtt már megindított, 2010-ben folytatott európai uniós forrásokból történő infrastrukturális fejlesztéseket, amelyek hozzájárulnak a gyorsabb ügyintézéshez. Nemcsak egyszerűbb, hanem gyorsabb ügyintézés lesz akár a vállalkozások, akár a magánszemélyek számára abban az esetben, ha Magyarországon 270 kormányablakban, 197 járásban sikerül megfelelő minőségű szolgáltatást biztosítani. Most számoltuk össze, hogy körülbelül 40 milliárd forint az, amit jelenleg ezekre a beruházásokra elkölt az ország, részben az adófizetőink, részben az Európai Unió támogatásának eredményeképpen. Szeretném jelezni, hogy a magyar közigazgatás, a magyar szervezett államigazgatás történetében ilyen volumenű, közigazgatási infrastruktúrára fordított összeg nem létezett. Amikor 1920 után, Trianon után talpra kellett állítani az államot, akkor költöttek hasonló volumenű összegeket a trianoni békediktátum országcsonkító hatásai miatt, de alapvetően a közigazgatásban infrastruktúra-fejlesztésre és - korszerűsítésre ennyi pénz még nem költetett el. Ráadásul társadalmi konszenzus van, mondhatom, politikai konszenzus van a járási rendszer működtetésében, a járások kialakításában és fenntartásában. Biztosan tudjuk mindannyian mondani a választóinknak, 197 olyan pont van Magyarországon, ahol járásba szervezve, 270 kormányablakon keresztül a magyar választópolgárok rendelkezésére állunk. Van még kétezer ügysegédünk, aki a kistelepülésekre kimegy, és helyben is intézi az ügyeket. A 270 kormányablakra tízmilliárdokat költünk, 190 kormányablak átadása megtörtént. Ebben az évben nagyjából a program záródik, minden járási hivatalban legalább egy, minden járásban legalább egy, de inkább két kormányablakban várjuk az ügyfeleket annak érdekében, hogy gyorsabb legyen az ügyintézés. Most jutok el az előterjesztés lényegi tartalmához. Az előterjesztés amellett, hogy kiegészíti az egyszerűbb és gyorsabb ügyintézésre szánt törvényjavaslatok és döntések sorozatát, egy nagyon fontos kérdésre tud választ adni. Egy választópolgár vagy vállalkozó számára az a fontos, hogy hol tudja elintézni az ügyét, milyen formában tudja elintézni az ügyét és mennyiért tudja elintézni az ügyét. A „mennyiért?” kérdésre kell választ adni. Én magam igazából azon az elven vagyok, hogy ha befizettem a személyi jövedelemadót, nagyon sok választópolgártársammal együtt, akkor az állam számomra ezeket a szolgáltatásokat ingyenesen biztosítsa, másképp minek szedi tőlem az adót. Sajnos még nem tartunk ott, hogy az Országgyűlés asztalára tudjam tenni ezt a kérdést, hogy vizsgáljuk meg, hogy de ha ezeket az illetékeket és járulékokat egyébként beszedjük immár több száz esztendeje, akkor vajon az adót minek fizetik a választópolgárok. Ez most még egy olyan kényes kérdés, ami feltételének még nem jött el az ideje. De annak az ideje bekövetkezett - 1990 óta a modern önkormányzati és közigazgatási rendszer beindítása óta először -, hogy 10 milliárd forint értékben a költségvetéstől lehetőséget kaptunk arra, hogy a magyar közigazgatásban az eljárási és szolgáltatási díjak összegét csökkentsük. Ez egy nagyon jelentős lépés. 23 millió ügye van a magyar közigazgatásnak, a magyar választópolgároknak egymással, és ez az ügyek nagyon jelentős részét fogja majd érinteni; a részletes vitákban, akár a bizottságban, akár itt a parlamenti hozzászólásokban Kovács Zoltán közigazgatásért felelős államtitkár kollégám ezeket tételesen fogja ismertetni. [[Az elnöki széket dr. Hiller István, az Országgyűlés alelnöke foglalja el.]] Szeretném felhívni a figyelmüket arra, hogy a ’90 óta megvalósított kormányzások történetére nem jellemző módon, szinte először egy díjcsökkentés előtt egy konzultációra került sor, a 197 járási hivatalban 400 ezer magyar honfitársunk válaszolt arra a kérdésre, hogy mi legyen az a díjcsomag, ami csökkentésre kerül. Önök most, amikor napirendre vették ennek a törvényjavaslatnak a tárgyalását, akkor a tárgyalás kapcsán 400 ezer véleményt nyilvánító választópolgártársunk szándékát és óhaját is teljesítik a törvények módosításával. Ezek olyan díjtételek, amelyek érdemben és közvetlenül befolyásolják a választópolgárok életét. Ezek a díjak megszűnnek, illetve kivezetésre kerülnek. Az állampolgárokat érintő okmányügyekben, örökléshez kapcsolódó, tulajdonjogot bizonyító dokumentumok igénylésében, hatósági erkölcsi bizonyítvány kiállítása, a személyazonosításra alkalmas okmányok kiállítása kapcsán vagy a gépjárművezetői engedély kiállítása kapcsán, a diákok esetében a felsőoktatási felvételi eljárás, oktatási igazolvány, első alkalommal történő gépjárművezetői engedély kiállítása, a fogyatékkal élő választópolgártársaink esetében a mozgáskorlátozottak parkolási igazolványának a pótlása, építésügynél a 160 négyzetméternél kisebb építési engedély kérelme, tehát azon választópolgárok esetén, akik 160 négyzetméternél kisebb lakóházat építenek - az ő számuk lényegében 90 százaléka az összes Magyarországon élő magánszemélynek -, a vállalkozások esetében az adóhatósági igazolások kiállítása, cégiratok kiállítása, cégnyilvántartásban történő elektronikus okiratok elektronikus úton történő megküldése, részben bürokratikus eljárási kedvezmény, mármint csökkentése az eljárásnak időben, részben pedig anyagi kedvezmény. [[12.00]] Csak a hatósági erkölcsi bizonyítvány, amely minden alkalmazás feltétele, a magyar választópolgároknak 1 milliárd 200 millió forintba kerül egy évben. Ennek a megszüntetésére teszünk most javaslatot. A tulajdonjog, haszonélvezeti jog öröklés esetén történő bejegyzése 1,3 milliárd forint anyagi terhet jelent a választópolgároknak. Ennek az eltörlésére teszünk most javaslatot. Az adóhatósági igazolások kiállítása a magyar vállalkozók számára egy évben 1 milliárdnyi terhet jelent a magyar vállalkozások számára az igénybe vett időmennyiség, időveszteség mellett. A céges közzétételi díjak, számviteli közzétételi díjak, számviteli beszámolók közzététele 1,5 milliárd forintos kiadást jelent a magyar vállalkozásoknak. A névváltozás miatti okmánycsere, ha valaki névváltozás miatt okmányt kénytelen cserélni, 700 millió forintos kiadás. Mondhatnám még az oktatási igazolványok kiadását, ami 500 millió forintos kiadás a választópolgároknak. Csak néhány kiragadott példa abból a sorból, amelyeknek a megszüntetésére, kivezetésére teszünk javaslatot annak érdekében, hogy a hol, mit, miért és mennyiért kérdésre tudjunk válaszolni a magyar közigazgatásban. Ez egy első lépés, szeretném tájékoztatni az Országgyűlést, abban, hogy a díjcsökkentés folytatódjon. Jövőre újabb akciót indítunk a 197 járásban, újból megkérdezzük a választópolgárokat tavasszal. Az idén június, július és augusztus hónapban nyílt lehetőség arra, hogy véleményt mondjanak. Egy újabb akciót fogunk indítani annak érdekében, hogy a véleményüket elmondhassák, hogy a megmaradt díjak közül még mi az, amit aránytalan tehernek éreznek. Közben szeretném jelezni, hogy miközben az Országgyűlés 110 törvényt módosít, most megkezdi a hatósági eljárási szolgáltatási díjak módosításával kapcsolatos jogszabály átalakítását, javaslatot fogunk még az idei esztendőben tenni a területi közigazgatásban dolgozó kollégák közszolgálati életpályamodellje megnyitására 2016 júliusával. Ez első lépésben 35 ezer területi közigazgatásban dolgozó, kormányhivatalban dolgozó kollégát közvetlen fog érinteni, akik a 197 járási hivatalba tagolva, 20 kormányhivatal működési rendszerében, a közigazgatás most már világos, átlátható, egyszerű és egyértelmű strukturális rendszerében, messze többletfeladatokat vállalva más állami irányítású szervezetektől, úgy gondolom, hogy számíthatnak a kormány által az Országgyűlés elé terjesztett stabilitást jelentő életpályamodellre. Azt tudom önöknek mondani, hogy egy járási hivatalban dolgozó, személyi okmányok kiállításával foglalkozó vagy gépjárműokmányok kiállításával foglalkozó dolgozó, munkavállaló számára, akik a magyar állam alkalmazottjai, 30 százalékos béremelést fog jelenteni helyi szinten, területi szinten, első lépésben 2016. július 1-jétől. Ezek a munkavállalók egyébként általában 80-120 ezer forint közötti bérért kerülnek alkalmazásra, és úgy hiszem, hogy tisztességes munkát csak akkor lehet tőlük elvárni és azt feladatul szabni, hogy a közösség számára szolgáltató jelleggel végezzék a munkájukat, ha kiszámítható életpálya áll előttük, és ezt meg is fizeti, honorálja is a magyar állam. Az a reményünk, hogy a bürokráciacsökkentésnek ez a csomagja, ebben nincs benne az építésügy teljes átrendezése, nincs benne az európai uniós forrásokhoz való hozzáférés teljes átrendezése, nincs benne az adóeljárások teljes átrendezése, amire a kormánynak döntése van, Tállai államtitkár úrtól várjuk az adóeljárásra vonatkozó javaslatot, a Miniszterelnökség 600 építész bevonásával készíti az építésügyre vonatkozó reformjavaslatokat, és az európai uniós pénzek kifizetésének átalakítása pedig a Kereskedelmi és Iparkamara és más érdekképviseletek közreműködésével folyamatos monitoringeljárással zajlik, ezek együttesen reményeim szerint a következő években, rövid időn belül érdemi változást jelentenek. Mi a pártpolitikai különbségek ellenére ahhoz kérjük, a meggyőződésbeli különbségek ellenére ahhoz kérjük az önök támogatását, hogy - a közigazgatás hatékonyabbá tétele, az államreform megvalósítása, az állam ésszerűsítése, a bürokrácia csökkentése és a versenyképesség javítása érdekében - ezek a döntések meghozatalra kerüljenek. Köszönöm szépen, elnök úr. [[Taps a kormánypártok soraiból.]]"
6,u2016-05-11-57,Fidesz-KDNP,KNDP-frakció,0.7890625,2016-05-11,0.9928413033485413,"Köszönöm szépen, elnök úr. Tisztelt Országgyűlés! A költségvetés megléte mind egy család, mind egy település, egy régió vagy nemzet, vagy egy még nagyobb egység életében alapvetően a kiszámíthatóságot garantálja; a biztonságot, bizonyos esetekben a bizonyosságot, de mindenképpen a tervezhetőséget. És minél előbb megvan egy időtáv költségvetése egy közösség számára, annál jobb, mert a tervezhetőség és bizonyosság hosszú távon megtérül az emberek életvitelében, boldogságában, munkavégzésében. Ezért a Kereszténydemokrata Néppárt, én magam is szívből támogattuk már tavaly is azt, hogy minél előbb készüljön el a költségvetés tervezete, és így vagyunk ezzel az idén is. Azzal együtt is, hogy hallottam, hogy egyik-másik ellenzéki képviselő, jelesül a Jobbik vezérszónoka kritizálta, hogy másfél évszázados hagyományt rúg fel azzal a mostani kormány, hogy ilyen korán, tavasszal beterjeszti a költségvetést. [[14.40]] A hagyományok szent dolgok, tisztelni kell őket, de ez nem egy olyan hagyomány, ami kőbe volt vésve, és jó, ha előre megvan. Ezzel ellentétben jól emlékszem, amikor 2010-ben a második Orbán-kormány elkezdte a kormányzását, azt megelőzően, 2009-ben az MSZP ősszel terjesztette be a költségvetést, valamikor decemberben fogadta el a parlament, tehát tisztelte a másfél évszázados hagyományt, nem tavasszal, hanem ősszel készítette el, mégis a kormányzásunk kezdetén mindjárt azzal kellett foglalkoznunk, és még utána hónapokig, hogy ezt a költségvetést toldozgassuk-foldozgassuk, kiegészítsük, megszorításokat készítsünk, mert egy olyan költségvetés készült, ami valótlan számokra alapozódott - jól tudjuk, hogy ezt az Európai Unió is elismerte -, és bizony az ország az összeomlás szélén állt. Ezzel szemben a 2016-os évet úgy tudtuk elkezdeni az idén, hogy idejében elkészült költségvetésünk volt, és ha az idő, az élet katasztrófák, tragédiák, váratlan dolgok vagy éppen nem kellőképpen tudott dolgok még úgy hozzák, hogy a költségvetésen valamit változtatni kell, akkor is jó, ha megvan. Ennyit tehát a költségvetés elkészítéséről. Azt hiszem, hogy elismerés illeti mind a kormányt, az egész kormányt, hangsúlyosan a Nemzetgazdasági Minisztérium vezetőit, munkatársait, az Állami Számvevőszéket, a Költségvetési Tanácsot mindazért a munkáért, amit szakértelemmel és ilyen rövid idő alatt jó színvonalon elvégeztek, ahogy a mai napon elhangzott hozzászólások is erről meggyőzhettek mindannyiunkat. A miniszteri expozéban a nemzetgazdasági miniszter úr az adócsökkentés és otthonteremtés költségvetésének nevezte, olyan költségvetésnek, amelyben mindenki léphet előre egyet. Ezt az állítását az expozéban számokkal, adatokkal, tényekkel is alátámasztotta, valamint fenntartható és stabil növekedéssel számolhatunk, mondta. A Kereszténydemokrata Néppárt, amely mind szakértői, mind politikusi szinten részt vett és évek óta részt vesz a költségvetés kidolgozásában is, értelemszerűen ezt teljes szívvel támogatja és támogatni fogja. Tisztelt Országgyűlés! Huszonvalahányadik hozzászólóként nem tudom megállni, hogy ne reagáljak néhány, reggel 8 óra óta elhangzott szóra és kijelentésre, különösen az ellenzéki képviselők egyik-másik megnyilvánulására szeretnék reagálni. Teszem ezt akkor is, ha a miniszteri expozét mindössze három ellenzéki képviselő méltatta végighallgatásra - bocsánat, az elnöklő képviselő úrral együtt négy -, az Állami Számvevőszék jelentését talán hatan vagy heten, ha jól számoltam, aztán a továbbiakban nem számoltam. Így tehát nem csoda, hogy sok olyan valótlanságot állítottak vagy olyan ferdítéseket mondtak a szavaikban, amelyek nem felelnek meg a valóságnak. Jól tudjuk mindannyian, ahogy az előttem szóló képviselő is ezt megjegyezte, hogy az ellenzéknek a modern demokráciákban az a szokása - és ez nyilván nem fog megváltozni -, hogy nem dicsérik, hanem kritizálják a költségvetési törvényt, és ezért nem is fogadják el, úgyhogy ez az előző kijelentés sem lepett meg bennünket, de a kritikából azért nem következik az, hogy egy sor valótlanságot állítsanak. Mi, akik olvastuk a költségvetést, ha nem is az összes kötetet, de a legfőbb számaival azért tisztában vagyunk, tudjuk és mosolygunk ezeken. De azért vannak ám sokan az országban, akik követik az Országgyűlés költségvetési vitáját, és ilyen vastag köteteket nem lapoznak, ezért tartom fontosnak azt, amit Banai Péter Benő államtitkár úr megtett, hogy nagyon határozottan azt követelte - bocsánat, kérte, mert nagyon udvarias volt a felszólalása - az ellenzéki képviselőktől, hogy ha állítanak olyasmit, hogy ez például a zsarnokság költségvetése, vagy tényeket állítanak, hogy kiknek nem kedvez, akkor legyenek kedvesek, támasszák alá az állításaikat a költségvetés sarokszámaival. Ezt mind ez idáig nem tették meg, még egy darabig itt maradok, és érdeklődve fogom várni, hogy ezt megtegyék. Megszoktuk azt is, hogy a költségvetési vita során az ellenzéki képviselők előszeretettel használják fel az alkalmat arra, hogy saját szakpolitikai elképzeléseiket itt fényezzék. Erre is hallottunk példát, én ezekre szándékosan nem akarok reagálni, mert a költségvetési vita meglátásom szerint nem ennek a helye. De hát ezt is mosolyogva tudomásul vesszük, mint olyat, ami mindig így szokott történni. Azt azonban nem tudom mosolyogva tudomásul venni, és a frakcióbeli társaim sem tudják mosolyogva tudomásul venni, hogy egyes képviselők olyan hangnemet ütöttek itt meg, és olyan kifejezésekkel jellemezték a költségvetést, ami méltatlan a parlament munkájához. Szándékosan nem ismétlem meg ezeket, hogy ne erősítsem az ide nem illő szavakat, de egyre azért kitérek. Az MSZP vezérszónoka például úgy jellemezte ezt a költségvetést, hogy alamizsna, és hogy összekötözött lábakkal nem lehet táncolni. Kedves Képviselőtársak! Mindannyian tudjuk, akik itt vagyunk - aki nem tudja, ott valami hiba van -, hogy 2002-2010 között ugyanez az MSZP alkotta meg mindig és fogadtatta el a költségvetéseket, amelyek hamis számokon alapultak, és 2010-re kis híján romlásba döntötték az országot. Ebből a költségvetési és gazdasági helyzetből húzta ki és emelte ki hat év szívós munkájával a mostani kormány ezt az országot, és ennek egyik fontos eszköze volt az a költségvetés, amelyet idén is megalkottunk. Szeretném ismét felidézni a nagy sikert aratott Kant-idézetet, nem teljesen szó szerint, csak a lényegét: ha nem vesszük észre, hogy a vitában nem a partnerünk eszével, hanem az akaratával állunk szemben, hibázunk, mert hiába érvelünk az ész oldaláról ott, ahol akarattal és beállítódásokkal van dolgunk. Ezért tehát azt javaslom mindenkinek, hogy az elhangzott méltatlan vagy nemtelen megjegyzéseket, kritikákat eme összefüggés tudatában raktározzák el magukban. Itt nem észről, nem érvekről, nem értelemről, hanem akaratról és beállítódásról van szó. Folytatom akkor a költségvetés méltatását, illetve tárgyalását. Nem akarnék leragadni egyetlen szakterületnél addig, amíg a költségvetésről általában nem ejtenék néhány szót. Nézzük először is a legfontosabb tendenciákat! Néhány ilyen - nem olvasom fel mindet, egyrészt az expozéban hallhattuk, csak a figyelmet szeretném ismét ráirányítani. A GDP növekedése 2010-ben 0,7 százalékos volt, ’16-ban 2,5, 2017 végére 3,1 százalékra tervezett. Mi ez, ha nem az emberekhez közvetlenül is eljutó eredmény? Hiszen ennek eredményeit élvezik a bérükben, a fogyasztásban, látják az egyre szépülő városainkban, falvakban. Ugyanez a helyzet az államadóssággal, amely az egyik legtragikusabb szám volt 2010-ben. A GDP 80 százalékát meghaladta 2010-ben, talán 83 százalék is volt. Ez az államadósság ’16-ra 74,5 százalékra csökkent, és ’17 végére 71,9 százalék a tervszám. Ez azt jelenti, hogy hét év alatt 9 százaléknyi a csökkenés. Még mindig óriási, még mindig nagyon magas, de kevés példa van rá a nagyvilágban, hogy ilyen magas államadósságból ilyen irányban, ilyen tendenciával ki tudna emelkedni egy ország. Végül a harmadik fontos mutató a munkanélküliségi ráta, amely 2010-ben 11,2 százalék volt, 2016-ban 5,5 százalék, és 2017 végére 5,2 százalék a tervszám. [[14.50]] Ezeket a munkanélküliségi adatokat bárhol, ha nemzetközi porondon megfordulok és más nemzetbeli politikusokkal ezekről tárgyalunk, mindegyik csodálattal és tisztelettel szemléli; mindemögött a magyar emberek erőfeszítése, a magyar gazdaság teljesítménye van, amiért illik nekik köszönetet mondani, és minden dolgozó embernek.Nézzük, hogy mit érezhetnek az emberek a költségvetésből, amit több képviselőtársam is firtatott; és valóban a költségvetés értelme, célja, lényege az elmondottak mellett az, hogy az emberek, az adott társadalom tagjai érezzék ennek a pozitív és növekvő hatását. Nem könnyű persze elégedettséget kiváltani és várni az emberektől, mert jól tudjuk, hogy az emberi természet olyan, hogy ugyan örül a többletnek, de mindig kevesli. Ez megnyilvánul a költségvetéssel kapcsolatban is. Az önkormányzatok, amelyek helyben az emberek ügyes-bajos dolgaiban segíteni tudnak, nekik támogatást tudnak adni, intézni a dolgaikat, nos, az általános támogatásuk 9,8 milliárd forinttal emelkedik 2017-ben. Ez 6,7 százalékos növekmény. A gyermekjóléti támogatások 11 milliárddal növekednek, ez 5,8 százalékos növekmény. A működési támogatások is nőnek 400 millió forinttal, 1,2 százalékkal. Az önkormányzati támogatások növekedését már jobban érzi az egyes ember, a nagy állami költségvetés szintjén a röpködő milliárdokat kevésbé érti, bár azok is hozzá jutnak el. További, az emberekhez eljutó lehetőségei az önkormányzatnak, és ebben már felfedezhetők az irányok, egy kormányzati filozófia, kormányzati prioritás: a családi adórendszer továbbra is az egyes családok életét segíti, a gyermekes családok életében jelent könnyebbséget. Tisztában vagyok azzal a reakcióval, amellyel sokan viszonyulnak, mondjuk, az adócsökkentéshez, hogy kevésbé élik meg jövedelempluszként, sokkal inkább a béremelést élik meg úgy. Ezért azt tudnám javasolni, hogy a családok is készítsék el a maguk költségvetését, és ha hónapról hónapra vesznek egy papírt és fölírják, hogy ennyi lesz a bevétel, mondjuk, a béremből és a kiadás ennyi lesz, akkor már láthatók a különbségek, és a kiadás oldalán megjelennek az áfacsökkentések, amelyek - ez is elhangzott már - jelentős mértékűek az alapvető élelmiszer esetében, és megjelenik a személyijövedelemadó-csökkenés a bevétel oldalánál, amely - megismétlem - Európában eléggé egyedülállóan alacsony, 15 százalékos lesz 2017-ben. És abban a pillanatban, ha ezek a családi költségvetések elkészülnek, akkor jobban szembesülnek az emberek azzal, hogy itt nemcsak a bérek növekedéséből származik a jobb élet lehetősége, hanem az egyéb kormányzati intézkedésekből. Az otthonteremtési program az egyik legóriásibb eredménye ennek a kormánynak. 211 milliárd forintot tervez erre a költségvetés, és igen, a családoknak, a gyermekszületésnek, a boldogabb, nyugodtabb életnek kedvez. És itt is azt tapasztalhatjuk, hogy a kormány jó érzékkel nyúlt ahhoz, hogy mi Magyarország egyik legsúlyosabb gondja; sajnos több ilyen van, de mégis az egyik legsúlyosabb az, ami Európában majdnem mindenütt, hogy kevés gyerek születik még mindig, bár megindult itt is felfelé a növekedés. Hogy lehet ezen segíteni? Fészekrakással. És ez a családteremtési, otthonteremtési program, a CSOK és az egyebek ehhez segítenek. A lakossági hitelek is, ahogy hallottuk, míg 2010-ben 70 százalékuk devizahitel volt, ez ’17-re 1 százalék körül lesz, ez is óriási segítség a családnak. És akkor tegyük hozzá, hogy az infláció nulla százalékhoz közelít. Vagyis nem kell azzal számolnia a magyar embernek, hogy jó, kap béremelést adott esetben, de egy év múlva már ennek nem érzi hatását. Nem tudom, a képviselőtársak közül kik emlékeznek arra, ha jól emlékszem, 2002-ben volt, amikor a beígért 50 százalékos béremelést a közszféra alkalmazottai, köztük a pedagógusok - jól emlékszem rá, iskolában dolgoztam - valóban megkapták, és örültek is neki. De olyan mértékűvé nőtt az infláció, hogy ennek a hatását hónapról hónapra kevésbé lehetett érezni. Egy év múlva gyakorlatilag - hogy az ismert amerikai bestsellert idézzem - elfújta a szél. Most ezek a növekmények, amelyek bérben és egyéb módon ott lesznek a családoknál, a munkából élő embereknél, ezek értékállósága megmarad vagy csak minimális mértékben csökken, hiszen az infláció gyakorlatilag közelít a nullához. Na, nézzük akkor, hogy még milyen módon részesülnek megint csak a családok, az emberek többletből. Az oktatás, mint tudjuk, 270 milliárd forintot kap. Itt megint azért értelmezni kell az előbb hallott okfejtést, hogy például az intézményfenntartó támogatásánál megjelenő plusz 90 milliárd forintnak nem kell örülni, mert az nem egy fejlesztést szolgál, hanem az eddigi hiányt pótolja. Fel lehet fogni így is meg úgy is. A KLIK eddig is működött, az oktatási rendszer eddig is működött. Végre abba a helyzetbe jutott a kormány, hogy egyrészt talán pontosabb számításokat tudott végezni, másrészt elő tudta teremteni azt az összeget, amely biztosítja az oktatási rendszer működtetésének megfelelő anyagiakat. És ha ez így lesz, akkor ez megjelenik bizony színvonalemelésben, mert jól tudjuk, hogy ahol nincsenek anyagi gondok, ott nagyobb figyelmet tudunk fordítani az igazi munkára és nagyobb lesz a nyugalom. Nem ismétlem, hogy milyen kiadások növekednek, a kultúra kiadásainak 66 milliárdos növekedésével kapcsolatban szeretném a jelen lévő államtitkár urak figyelmébe ajánlani, hogy arra nagyobb figyelmet javaslok fordítani, hogy azok a területek, amelyek alapvetően pályázatokból finanszírozódnak, talán nem ártana egy kicsit a központi költségvetésnek is nagyobb gondot fordítani rá. Gondolok most az elmúlt időszakban joggal panaszokat kiváltó kulturális, irodalmi folyóiratok támogatásának megnyirbálására. Tehát egyik oldalon az, aki a kultúrában dolgozik, örül annak, hogy 66 milliárd forint többlettámogatást kap, de ha ő éppen abból az eddigi egymillió forintból tudta működtetni azt a folyóiratot, és ez most nem létezik, mert a pályázaton nemet mondanak, akkor ez nem egy jó rendszer, erre is oda kellene talán jobban figyelni. Nos, a pedagógus-életpálya jó lökést adott 2013-ban a többi területnek. Ma már nagyon sok területnek van életpályája, ami megint a kiszámíthatóságot, a bizonyosságot jelenti, és ma már senki nem kérdőjelezi meg, hogy például a pedagógusok esetében, ahol 2013-ban kezdődött, kiegészítve már a minősítések többletjövedelmeivel, ez bizony komoly eredmény. Ide is hozzátenném azt, hogy a nulla százalékhoz közelítő infláció mellett ennek az értéke óriási. És senki nem szólt idáig, úgyhogy enyém maradt ez az örömteli feladat, hogy megemlítsem, hogy különböző programok támogatásán keresztül is sok többletforrás jut az emberekhez; mégpedig olyan területen, ami nagyon érzékenyen érinti az emberek, a családok, egyes családok életét. Így például a fogyatékkal élő személyek esélyegyenlőségét elősegítő programok támogatása 42,18 százalékkal nő. Ugyancsak a fogyatékkal élő személyek érdekvédelmi szervezeteinek támogatása 78,83 százalékkal nő. És jelentősen nő az egyházi közösségi célú programok és beruházások támogatása, és tudván, hogy a magyar embereknek jóval több mint 50 százaléka tartozik valamilyen egyházhoz, közvetve ez is az embereket segíti. És örömmel látom, hogy a kulturális fesztiválok és események támogatása is 100 százalékos növekedés elé nézhet 2017-ben. Ezek gomba mód elszaporodtak Magyarországon, de örvendetes, hogy nyáron bármerre jár az ember, akár egy kisebb faluban, településen, egy-egy fesztivál színesíti az ott lakók életét, vonzza az embereket, úgyhogy ez is nagyon örömteli. [[15.00]] [[Az elnöki széket dr. Hiller István, az Országgyűlés alelnöke foglalja el.]] Majdnem végül megemlíteném - egy kicsit visszahivatkozás gyanánt - az elhangzott nemzetiségi szószólói megnyilvánulásokat, amelyeket csak erősíteni tudok, és amelyek dicsérőleg szóltak arról a tendenciáról, ahogy a magyar költségvetés és kormány a Magyarországon élő 13 nemzetiségi kisebbséget támogatja. Ritter Imre, a német nemzetiségi szószóló ilyen szavakat mondott, amiket örömmel ismétlek meg, hogy a támogatásuk folyamatosan emelkedik, ami korábban siralmas volt, és az elmúlt száz évben nem volt rá példa, hogy a Magyarországon élő nemzetiségek ilyen támogatást élvezhettek volna. Az általa megemlített szabályozási problémákat pedig, úgy hiszem, hogy kellőképpen orvosolják. Végezetül engedjenek meg még egy mondatot arra, hogy a külügyek, a nemzetközi kapcsolatok és egyáltalán a külpolitikánk kiemelt figyelmet kapott - joggal - az elmúlt években, és ennek a költségvetési vonzata is látszik a költségvetésben, amire szükség volt. Itt az érveket, indokokat azért sem mondom el, mert Németh Szilárd képviselőtársam ezeket tételesen elmondta. De idetartozik a külképviseletek, konzulátusok számának növekedése, amire ebben a forrongó, gyorsan változó, nemzetközileg nem túlzottan barátságos világban óriási nagy szükségünk van, hogy a külföldi nagyköveteink, konzuljaink és az ott lévő apparátus a magyar érdekeket képviselje. Az Állami Számvevőszék jelentésében kitért arra, hogy a költségvetés elkészítése szabályos volt, megfelelt a törvényeknek, mi több, megfelel az Alaptörvényünknek is, és miután olyan szakapparátus készítette, amelynek a ténykedését nem kérdőjelezzük meg, hiszen a szakértelem ott van, ennek tükrében is nehezen érthető egyik-másik ellenzéki képviselőnek a megnyilvánulása. Örömmel hallottam az ÁSZ elnökének, Domokos László úrnak a szavait, aki azt mondta, hogy ez az első nem válságköltségvetésünk, hogy Magyarország visszanyerte a költségvetési önállóságát, és ez a költségvetés képes arra, hogy megalapozza a jövőt, és a nagyobb növekedés reményét hozhatja el. És miután ezek a szavak igazak, ezért azt javaslom mindenkinek, hogy próbáljunk megtanulni egy kicsit örülni annak, ami jó, hiszen a tendencia számokkal, tényekkel alátámasztottan azt igazolja, hogy nagyon jó úton haladunk. A Kereszténydemokrata Néppárt, amely nemcsak hat évre szokott visszatekinteni, hanem kétezer évre, amely nemcsak hat évre vagy két évre néz előre, hanem újabb ezer évekre, ezt a tendenciát nagyon fontosnak látja, az eredményeket pedig értékeli, és ezért teljes szívvel támogatja a költségvetést. Köszönöm szépen. [[Taps a kormánypártok soraiban.]]"
6,u2018-10-17-1,Fidesz-KDNP,Fidesz-frakció,0.7529296875,2018-10-17,0.9939475655555725,"Elnök Úr! Tisztelt Ház! Tisztelt Képviselőtársaim! Engedjék meg, hogy röviden számot adjak a 2017-es esztendő gazdálkodásáról és beszámoljak arról, hogy a parlament által 2016-ban elfogadott költségvetési törvény milyen módon tudott teljesülni. A 2017-es zárszámadási törvényjavaslat érdemben igazolja a mögöttünk álló évek gazdaságpolitikai intézkedéseinek és a felelősségteljes költségvetési gazdálkodásnak az eredményességét. Fegyelmezett költségvetési politika mellett stabil államháztartás és az előrejelzésekkel összhangban lévő makrogazdasági folyamatok jellemezték a tavalyi évet. A 2017. év egyik legjelentősebb gazdaságpolitikai fejleménye nem 2017-ben történt, hanem 2016-ban. 2016 novemberében ugyanis a kormány megállapodást kötött a szociális partnerekkel, a munkaadói és munkavállalói oldal képviselőivel, és megállapodtunk abban, hogy egy hatéves béremelési és adócsökkentési folyamat indul el. 2017 tulajdonképpen ennek az első esztendeje volt, amikor jelentős mértékben csökkentek a munkaadói közterhek, és jelentősen növekedtek azok a bérek főleg a minimálbér és a garantált bérminimum , amelyek a bérrendszer egészére is hatással voltak. Tehát 2017 volt az első év, amikor a megállapodás nyomán érdemi béremelkedés valósult meg, bővült a foglalkoztatás és magasabb növekedési fokozatba kapcsolt a gazdaság. Nem lett tehát igaza azoknak a kétkedőknek, akik azt mondták, hogy ha ily mértékben, 15 és 25 százalékkal nő a minimálbér összege, akkor csökkenni fog a foglalkoztatás. Épp ellenkezője történt: a gazdaság növekedésével párhuzamosan több munkahely teremtődött, többen tudtak elhelyezkedni, és a bérek is növekedtek. A költségvetés benyújtásakor prognosztizált 3,1 százalékot is felülmúló, 4,1 százalékos bruttóhazaitermék-növekedéssel jóval az uniós átlag felett teljesített a magyar gazdaság. Mindeközben az államháztartás uniós módszertan szerinti hiánya is a tervezettnél kedvezőbben alakult, összességében a bruttó hazai termék 2,2 százalékában teljesült. Tehát önkritikusan el kell ismernem, hogy alábecsültük a gazdaság növekedési lendületét, de hozzá kell tennem, hogy amikor ezt a parlament elfogadta, és amikor a kormány ezt előkészítette, még nem történt meg a bérnövelési és adócsökkentési megállapodás. Tehát itt az történt, hogy tavasszal a kormány ezt elkészítette, az ősz folyamán megállapodtunk a feltételekben, és nyugodtan mondhatom, hogy a számításainknak megfelelően durván 1 százalék növekedési pluszt adott hozzá a gazdaság egészéhez ez a hatéves bérnövelési és adócsökkentési megállapodás, ez következett be lényegében 2017-ben. Az adósságfinanszírozás stabilitásának erősítését célzó intézkedéseknek köszönhetően az Eximbank adóssága nélkül az államadósság 2017-ben 71,3 százalékra mérséklődött, az Eximbank adósságával pedig a 2016-os 75,9 százalékról 73,3 százalékra csökkent. Ezzel kapcsolatban hadd hívjam fel képviselőtársaim figyelmét néhány dologra. Az egyik, hogy az Eurostat módszertani eljárásával Magyarország nem értett egyet, ezt vitattuk, és azt gondoljuk, hogy egy téves szakmai kalkuláció van az átértékelés mögött de ezt most tegyük félre, a második része fontosabb, amit szeretnék mondani önöknek , ugyanakkor az is megállapítható 2017-ben, hogy ha beszámítjuk az Eximbank mérlegfőösszegét, ha nem, az adósságállomány akkor is csökkent. [[9.10]] Tehát egy jelentős gazdaságpolitikai eredménynek tartom, hogy még ezzel a módszertani változással együtt is az adósságrátánk csökkenni tudott, ahogy említettem, jelentős mértékben; ha elfogadom az Eurostat kalkulációját, akkor 73,3 százalékra. A gazdasági növekedés gyorsulásához szinte minden ágazat érdemben hozzájárult. A legnagyobb mértékben az építőipar nőtt 2017-ben. Nyilván ez köszönhető a vállalati és állami, önkormányzati beruházások lendületes növekedésének, de hadd tegyem mellé, hogy a családi otthonteremtési kedvezmény, ennek a programnak az elindítása és felfutása 2017-ben szintén jelentősen tudta növelni az építőipar kapacitását. Emellett jelentősen bővült a szolgáltatói szektor, valamint az ipar teljesítménye is. 2017-ben több mint 8500 milliárd forint értékű beruházás valósult meg, a magán- és az állami beruházások egyaránt pozitívan tudtak hozzájárulni a gazdaság egészének növekedéséhez. A növekedés másik stabil pillére a 4,7 százalékkal bővülő fogyasztás volt, amit a növekvő foglalkoztatottság és a célzott adócsökkentések is támogattak. Erről majd még hosszabban kívánok szólni, de engedjék meg, hogy egy pillanatra még visszatérjek a beruházásokra, hiszen egy vagy másfél év azért hosszú idő. Engedjék meg, hogy röviden, csak futólag megemlítsem azokat a legfontosabb beruházási programokat, amelyek elindultak 2017-ben. A kiemelt közutak állapotának a fejlesztésére, javítására 2017-ben egy 154 milliárdos programot tudtunk elindítani. Ugyanilyen fontos volt számunkra, hogy a „Modern városok” program keretében a kormány és a városok közötti megállapodások programja folytatódjon, 90 milliárd forintot költöttünk ezekre a fejlesztésekre. Folytattuk a Paksi Atomerőmű beruházásának az előkészítését. Azt gondoljuk továbbra is, hogy a zavartalan energiaellátás biztosítása érdekében a Paksi Atomerőmű fejlesztésére szükség van. Ez a nemzetgazdaság szempontjából egy stratégiai beruházás. Ezekre a fejlesztésekre, amelyek nemcsak az atomerőmű területét, hanem a környező települések és a régió fejlesztését is jelentik, 56, egészen pontosan 57 milliárd forintot költöttünk. Önkormányzati fejlesztésekre hasonló nagyságrendet költött a központi költségvetés; ipari parkok kialakítására, fejlesztésére 45 milliárd, a Nemzeti Olimpiai Központ építésére 44 milliárd, a „Liget Budapest” projekt fejlesztésére 34 milliárd forintot és különböző egészségügyi beruházásokra, beszerzésekre, az „Egészséges Budapest” program megindítására pedig 16 milliárd forintot költöttünk. Tehát azt gondolom, ebből is érzékelhető, hogy a kormányzati döntések is jelentősen hozzá tudtak járulni a gazdaság bővüléséhez. Visszatérve a növekedés további pilléreihez, a gazdasági növekedéssel párhuzamosan a foglalkoztatottak száma is bővült, 4,4 millió fő fölé került 2017-ben ez a szám. Csak emlékeztetnék, hogy 3,8 millió alatt volt még 2010-ben. Közel 38 ezer fővel csökkent a közfoglalkoztatásban állók száma. Ez ebben az évben is, ’18-ban is folytatódott, tehát ez egy tendencia. Jól érzékelhető, hogy egyre többen tudnak átlépni a közfoglalkoztatásból a munka világába, egyre többen tudnak piaci alapon munkalehetőséget kapni. Nem véletlen, hogy év végére, a tavalyi év végére a munkanélküliségi ráta 4,2 százalékra mérséklődött. Jó hír, hogy az alkalmazásban állók bére is növekedett. Tehát nemcsak többen tudnak dolgozni, több ember tud elhelyezkedni, nő a foglalkoztatási rátánk amelyben még majdnem utolsók voltunk 2010-ben, most már az európai uniós átlag fölött vagyunk ebben a mutatóban is , hanem a keresetek is bővültek. A bruttó havi átlagkereset 297 ezer forintra nőtt a nemzetgazdaságban. A családi adókedvezmény figyelembevételével számolt nettó reálkeresetek pedig több mint 10 százalékkal, egészen pontosan 10,1 százalékkal növekedtek. A külkereskedelmi folyamatokat tekintve a magyar áruexport 5,9 százalékkal, az import 8,4 százalékkal nőtt, és bár itt felvethetik, hogy aggasztó, hogy az import jobban nőtt az exportnál, mégis az áruforgalmi többlet továbbra is magas, több mint 8 milliárd euró, ami, azt gondolom, még aggodalomra azért nem ad okot. Az adósságfinanszírozás stabilitását célzó intézkedések következtében az államadósság devizaaránya jelentősen, 26 százalékra, a külföldiek által birtokolt állomány részesedése pedig 37 százalékra csökkent. Tehát nemcsak az történt, hogy az államadósság aránya a bruttó hazai termékhez képest csökkent, hanem a szerkezete is jelentősen változott. Szeretnék arra utalni, hogy a devizaaránya az államadósságnak 8 évvel ezelőtt még 50 százalék fölött volt, ’17 végén ez már csak 26 százalék, és a külföldiek által birtokolt állomány pedig szintén jelentősen csökkent, ahogy említettem, 37 százalékra. Ezzel Magyarország pénzügyi sérülékenysége is jelentősen mérséklődött. 2017-ben az uniós módszertan szerinti bruttóhazaitermék-arányos elsődleges egyenleg többletet mutatott. Ez 0,6 százalékra teljesült. Talán érdemes megemlítenem önök számára azt is, hiszen ez mindig a sajtó egyik kedvelt témája, hogy a hitelminősítők mit mondanak rólunk. Mindig el szoktuk mondani, hogy örülünk annak, ha jókat mondanak rólunk, de még jobban örülünk annak, ha a piac mond jót Magyarországról. Márpedig itt még mindig az volt a helyzet 2017-ben, hogy a piac sokkal jobbat mondott Magyarországról, mint a hitelminősítők, de ismerjük el, hogy azért 2017-ben a három nagy hitelminősítőből kettő is pozitívra javította hazánk hitelbesorolásának a kilátásait. Tehát óvatosan, de azért ők is a választások előtt is annyit megtettek, hogy azt mondták, hogy a folyamatok jók, kedvezőek, és semlegesről egy pozitív minősítést kaptunk. Mindezek ismeretében azt mondhatjuk, hogy a magyar gazdaság szektorainak a többsége erősödött, és mindemellett az egyensúlyi mutatók is kiválóak maradtak. Tehát összevetve a kétezres évek közepével, nem az a helyzet, hogy a privatizációs bevételek, tehát az állami vagyon értékesítése és a hitelfelvétel fűti a magyar gazdaság növekedését, hanem miközben kedvezőbbek az egyensúlyi folyamatok, ezenközben tudott a magyar gazdaság az uniós átlag fölött növekedni 4,1 százalékkal. Itt persze óvatosnak kell lennem, mert azt fogalmazhatnám meg, hogy talán még kedvezőbben is növekedtünk. Az elmúlt félévben nagyon sokszor olvashattak olyan híreket, amikor a Statisztikai Hivatal revíziót hajtott végre a korábbi becslésein vagy számításain. Az idei első félévben ez történt. Most már ott tartunk, hogy az első fél évben 4,7 százalék volt a gazdaság növekedése, a második negyedévben pedig 4,9 jó két-három tizeddel alacsonyabbak voltak az első számok. Reméljük, hogy még a revízió akár ’17-et is érintheti. Tisztelt Képviselőtársaim! Magyarország ma már nemzetközi téren is elismert teljesítménye az elmúlt években megalapozta az európai viszonylatban is példaértékű családtámogatási rendszer megteremtését, a családi értékek védelmén alapuló családbarát Magyarország kiépítését. Ennek keretében 2017-ben a magyar kormány fenntartotta az Európai Unióban is az egyik legalacsonyabbnak számító 15 százalékos személyijövedelemadó-kulcsot és az egyedülálló családi adórendszert, amely egyszerre ösztönzi a munka- és a gyermekvállalást. Ugyanebben az évben havi 15 ezer forintra növeltük a kétgyermekes családok kedvezményét gyermekenként, így nettó 60 ezer forinttal marad több ezen családoknál. Emellett egymástól függetlenül is igénybe vehetővé tette a családi kedvezményt a rendszer, és az állami „nászajándékot”, vagyis az első házasok kedvezményét is fenn tudtuk tartani, és ezt fenn kívánjuk tartani a jövőben is. Felfutott az otthonteremtési program. Ezen keresztül a gyermekszámtól függően akár 10 millió forintot is igénybe vehettek a családok. A rászoruló családok támogatása érdekében megteremtettük az ingyenes tankönyvellátást az 1-9. évfolyamos diákok számára. Ugyanebben az évben 5 százalékra csökkent az alapvető élelmiszerek köréből a baromfihúsra, a tojásra, valamint a tejre vonatkozó áfakulcs, és 18 százalékra mérséklődött az éttermi étkezésre, valamint az internet-hozzáférésre vonatkozó adóteher. [[9.20]] Tehát nemcsak az történt, hogy a gazdaság lendületesebben növekedett, az egyensúlyi mutatók kedvezőek maradtak, hanem mellette a lakosság igen széles körét érintő további adókedvezményeket tudtunk elindítani, és ezeket az idei évben is fenntartani, sőt bővíteni. Tisztelt Országgyűlés! Gazdasági eredményeink a családok támogatása mellett megalapozták a munkából élők helyzetének további javítását. A kormány 2017-ben új elemekkel kiegészítve folytatta a korábbi években megkezdett életpályaprogramokat. Hadd idézzek ezek közül föl néhányat! A járási kormányhivatalok dolgozóinak előző évi béremelését követte 2017-ben a megyei kormányhivatalok foglalkoztatottjai bérének 30 százalékos emelése. A Nemzeti Adó- és Vámhivatal dolgozói az előző évi 30 százalékos emelés után újabb 5 százalékos béremelést kaptak. Az igazságügyben dolgozók nemcsak újabb 5 százalékos emelésben részesültek, hanem ezen felül sor került az igazságügyi és ügyészségi alkalmazottak béremelésére is. Az egészségügyben 2016-ban elindított többlépcsős bérrendezés 2017-ben is a dolgozók széles körének jelentett béremelkedést, míg szociális területen a felsőfokú végzettségűek pótlékemelkedése, valamint a bölcsődei dolgozók bérrendezése jelentett többletet. A kulturális területen dolgozók bérfejlesztése mellett pedig folytatódott a felsőoktatási oktatói, kutatói bérrendezés is. A rendvédelem és a honvédelem területén dolgozó hivatásosok életpályája újabb 5 százalékos bérnövekedéssel folytatódott. A köznevelés területén záró szakaszához ért az ötödik éve folyamatos bérnövekedést jelentő pedagógus-életpálya, működött a minősítési rendszer, megvalósult az öregségi nyugdíjkorhatár előtt álló pedagógusok, valamint a nevelő-oktató munkát közvetlenül segítő nem pedagógus végzettségűek bérfejlesztése, illetve a nemzetiségi pedagógusok pótlékemelése is. Tisztelt Ház! Tehát a korábbi években végrehajtott bérintézkedések hatása természetesen továbbra is érvényesül azokon a területeken, amelyeket 2017-ben már nem érintett újabb béremelés. Tisztelt Képviselőtársaim! 2010-es ígéretéhez hűen a kormány 2017-ben is kiemelt figyelmet fordított a nyugdíjasok erkölcsi és anyagi megbecsülésére. Szem előtt tartotta azon célját, hogy az időskori biztonság garantálása mellett az uniós átlag feletti gazdasági növekedésből minél nagyobb arányban részesítse a nyugdíjasokat is. Magyarország történetében először 2017 novemberében minden nyugdíjas és nyugdíjszerű ellátásban részesülő személy nyugdíjprémiumot kapott. Ezt a várakozásokat meghaladó gazdasági növekedés tette lehetővé az államháztartás stabilitásának megőrzése mellett. A nyugdíjprémium egy főre jutó maximális összege 12 ezer forint volt. A nyugellátások az 1,6 százalékos emelés és a novemberi 0,8 százalékos kiegészítés együttes hatásaként 2,4 százalékos mértékben emelkedtek. Mindemellett 2017 végén 2 millió 596 ezren 10 ezer forint összegű Erzsébet-utalványban részesültek. Itt szeretném megemlíteni, hogy az Idősügyi Tanács visszajelzése egyértelműen kedvező volt erről a támogatási formáról is, tehát visszajelzést kaptunk abban a tekintetben, hogy ez a fajta nyugellátás-kiegészítő támogatás is pozitív volt. 2011 és 2017 között a kormány átlagosan több mint 26 százalékkal emelte a nyugdíjakat, amelyek vásárlóereje a tartósan alacsony inflációnak köszönhetően mintegy 10 százalékkal javult. Mindemellett a nők családban betöltött szerepére is megkülönböztetett figyelmet fordított a kormány, ezért változatlanul biztosítottuk és biztosítani fogjuk, hogy a 40 év jogosultsági idővel rendelkező nők nyugdíjba mehessenek. Elnök Úr! Tisztelt Ház! A kormány kiemelt célja volt 2017-ben is a vállalkozások helyzetének javítása, versenyképességük erősítése, valamint a gazdaság fehérítésének elősegítése. Azt már említettem a korábbiakban, hogy a tavalyi év egyik legjelentősebb gazdaságpolitikai mérföldköve a hatéves béremelési és adócsökkentési megállapodás életbelépése volt. Ennek eredményeként megvalósult a minimálbér és a garantált bérminimum 15 százalékos, illetve 25 százalékos emelése, míg a munkáltatókat terhelő szociális hozzájárulási adó 27 százalékról 22 százalékra csökkent. Ez utóbbival összhangban az egészségügyi hozzájárulás mértéke is 22 százalékra csökkent. Egységesen 9 százalékra mérséklődött a társasági adó emlékeztetnék rá, hogy korábban az 500 millió forint árbevétel fölötti cégeknél ez 19 százalék volt, a kisvállalkozásoknál 10 százalék, ez egységesen 9 százalék lett , ezzel hazánk a nyereségadózás tekintetében Európa egyik legversenyképesebb tagállama, országa lett. A növekedési kilátások javítása érdekében új kedvezmények is bevezetésre kerültek, például az energiahatékonysági beruházások, illetve a startup vállalkozásokba történő befektetések után. Bevezettük, hogy a megbízható adózókra vonatkozó kiutalási határidő 45 napra csökkenjen, tehát megéri tisztességesen adót fizetni a vállalkozói szektorban is, mert ezzel az adóhivatal részéről is kedvezmények járnak. Jelentős könnyítéseken ment keresztül a kisvállalati adó szabályozása. 14 százalékra mérséklődött az adó kulcsa, kedvezőbbé vált az adónemre való áttérés és az adókötelezettség kiszámítása is. Pozitívan változtak a jogosultsági feltételek is. Az adó az eddigi 25 helyett 50 foglalkoztatottig választható, továbbá 500 millió forintról 1 milliárd forintra emelkedett az adóalanyiság megszűnésének bevételi értékhatára. A legkisebb vállalkozások versenyképességének ösztönzése érdekében pedig a kisadózók tételes adójának 6 millió forintos bevételi értékhatára 2017-től 12 millió forintra emelkedett. Az adóadminisztrációs terhek csökkentése érdekében részben a már említett értékhatár emeléséhez is kapcsolódóan 6 millió forintról 8 millió forintra emelkedett az általános forgalmi adó alanyi adómentességének értékhatára. Tisztelt Ház! A kormány gazdaság- és társadalompolitikai céljainak megvalósulását a költségvetés 2017-ben is érdemben tudta biztosítani. Az államháztartás pénzforgalmi hiánya 1314 milliárd forintban, a központi alrendszer hiánya pedig 1833 milliárd forintban teljesült. Ez utóbbi ugyan meghaladta a tervezettet, de ennek oka a kormánydöntés értelmében az uniós támogatások megelőlegezése volt a kedvezményezettek felé. Nem kívánunk változtatni azon a gyakorlaton, hogy ha az Unióból csak lassabb ütemben érkeznek a támogatások, akkor ezt a magyar költségvetés az érintett vállalkozásoknak, önkormányzatoknak, magánszemélyeknek hitelezze meg. Ez így volt 2017-ben, és így van 2018-ban is. A kormányzati szektor európai uniós módszertan szerinti hiánya ugyanakkor kisebb lett a korábbi kitűzött célnál, 2,4 helyett 2,2 százalék. A 2017. évi költségvetési törvény érdemben egy alkalommal módosult, 2017 májusában tett javaslatot a törvény módosítására a kormány, amelyhez a forrást a tervezettnél is nagyobb gazdasági növekedés, illetve az ennek következtében jelentkező magasabb bevételek teremtették meg. Ennek a módosításnak az eredményeképp gazdaságfejlesztési, közlekedésfejlesztési, oktatási, kulturális, szociális és egészségügyi célokra került pluszforrás biztosításra. Hadd emeljek ki néhányat ezek közül: a nyugdíjakhoz, nyugdíjprémiumhoz kapcsolódóan plusz 50 milliárd forintot, a beruházás-előkészítési alap létrehozására 26,6 milliárd forintot, a beszállítófejlesztési programhoz pedig 6 milliárd forint pluszt tudtunk ezeknek a döntéseknek a következményeként hozzátenni, biztosítani. 2017 végén a központi költségvetés kedvező pénzügyi helyzete arra is lehetőséget adott a kormánynak, hogy saját hatáskörében többletforrásokat csoportosítson át oktatási, szociális, családügyi, egészségügyi fejlesztések támogatására, kulturális célú támogatásokra, egyes sport, infrastruktúra-fejlesztési, turisztikai kiemelt beruházásokra, valamint sportcélú támogatásokra. Arra is tudtunk figyelmet fordítani, hogy civil és határon túli szervezetek, valamint hazai és határon túli egyházak kapjanak további plusztámogatást. Erdélyben megvalósuló programok és támogatások finanszírozására pluszforrásokat tudtunk biztosítani, és a nyugdíjasoknak a már említett Erzsébet-utalvány kifizetése szintén megtörtént. Tisztelt Hölgyeim és Uraim! Tisztelt Képviselőtársaim! Engedjék meg, hogy még néhány részterületét megemlítsem az államháztartásnak. A központi költségvetési szervek és fejezetek által kezelt különböző jogcímeken programok, feladatok kiadásai 2017-ben 10 258 milliárd forintban teljesültek, ez 1525 milliárd forinttal több volt, mint 2016-ban. [[9.30]] A többletek számos ágazatban jelentkeztek, oktatás, kulturális terület, vallási tevékenységek, honvédelem, jóléti szolgáltatások és a rendvédelem területén. A beruházások között, az előbb már szóltam erről, de itt külön kiemelném néhány felsőoktatási nagyberuházás megindítását és folytatását; többek között a Pécsi Tudományegyetem beruházását, a Testnevelési Egyetem új campusának kialakítását, a Moholy-Nagy Művészeti Egyetem beruházásának megvalósítását. A központi költségvetés szintén támogatta például a betegápoló Irgalmas rend projektjeinek finanszírozását, a Bethesda Gyermekkórház vagy a Budai Irgalmas Kórház közös fejlesztését. Arra is tudtunk forrást biztosítani, hogy a légi mentés működtetésével, az egészségügyi intézmények rendkívüli támogatásával, a rezidensi rendszer működésével, az Országos Mentőszolgálat mentő gépjárműveinek beszerzésével és az egészségfejlesztési irodák fenntartási költségeivel összefüggő kiadásokra is többletforrást tudjunk biztosítani. Változatlanul fennálló a migrációs nyomás kezelése, a magyar emberek biztonságának és az Európai Unió határainak védelme érdekében a kormány 2017-ben is hozott számos intézkedést. 2017-ben a tömeges bevándorlás okozta válsághelyzetre tekintettel jelentős, 155 milliárd forintos forrást tudtunk biztosítani. Ezzel párhuzamosan a terrorizmus elleni fellépés hatékonyságának növelése érdekében közel 93 milliárd forint állt rendelkezésre. Talán nem véletlen, az összeg nagyságrendjéből is láthatják, hogy a kormány erőteljes fellépésének egyik eredménye az, hogy hazánkat jelenleg is a világ legbiztonságosabb országai között tartják számon. Engedjék meg, hogy még néhány mondatot szóljak az uniós költségvetési támogatásról. 2017-ben 2571 milliárd forint ilyen támogatást tudtunk eljuttatni a kedvezményezettekhez, leginkább a 2014-20-as ciklus előlegkifizetései határozták ezt meg. Az előző időszak projektjei lényegében lezárultak már 2017-re. A kifizetéseket emelte a költségvetésen kívüli agrártámogatások összege, amely 362 milliárd forint közvetlen jövedelempótló juttatást jelentett a gazdák részére. Mindent egybevetve elmondható, hogy 2017-ben közel 2933 milliárd forint uniós támogatás nyújtására került sor. Tisztelt Ház! Az alrendszerek között a Nyugdíjbiztosítási Alap gazdálkodása 2017-ben is stabil, kiegyensúlyozott volt. Csak a bevételi főösszeget említem meg: 3200 milliárd forint bevételi és nagyjából ugyanennyi kiadási összegben teljesültek a mutatók. Az alap 12,8 milliárd forintos többletének befizetését követően egy szerény, elhanyagolható mértékű, 5 milliárd forintos deficittel zárt. A béremelési és adócsökkentési megállapodásból adódóan korábban soha nem látott mértékben, 5 százalékponttal csökkent az alap egyik fő bevételi forrását jelentő szociális hozzájárulási adó. A gazdaság élénkítésének e formája több mint 500 milliárd forintot hagyott 2017-ben a magyarországi vállalkozásoknál. Ezt fejlesztésre, beruházásra vagy éppen béremelésre fordíthatták, amint láthatták a számokból, ez meg is valósult, meg is történt. Az adóteher csökkenése nyomán kieső bevételeket a bővülő adóbefizetésekből a központi költségvetés 200 milliárd forint összegű támogatás formájában kompenzálta az alap számára. A kiadási oldalon a legnagyobb tételt nyilván a nyugellátási kiadások jelentették. 2 millió 164 ezer személy ellátására nyújtott ez fedezetet. Ezek közül még, a nyugellátási kiadásokon belül, hadd emeljem ki a „Nők 40” programra költött 225 milliárd forintot, év végén mintegy 150 ezer nő honfitársunk átlag 125 ezer forintos ellátással kapott lehetőséget arra, hogy segítse a fiatal szülők gyermekvállalással, gyermekneveléssel kapcsolatos feladatait. És megtörtént a nyugdíjprémium kifizetése is, ez 24 milliárd forintos összeg keretében történt a nyugellátási alapból. Az Egészségbiztosítási Alapra vonatkozóan azt tudom elmondani, hogy az Egészségbiztosítási Alap 2262 milliárd forint kiadása teljesült. Az alap kiadásának 27 százalékát pénzbeli ellátások, 72 százalékát pedig természetbeni ellátások finanszírozásának biztosítására használta fel az egészségbiztosítás. Itt a természetbeni ellátások közül a gyógyító-megelőző ellátás fedezete volt a legfontosabb. Béremeléseket tudtunk megvalósítani ’16 után ’17-ben is, az egészségügyi szakdolgozók bére 12 százalékkal, a szakorvosok és szakgyógyszerészek illetménye bruttó 100 ezer forinttal, a szakvizsgával nem rendelkező orvosok, gyógyszerészek alapbére pedig bruttó 50 ezer forinttal emelkedett. A háziorvosi szolgáltatóknál a rezsitámogatási díj havi összegének újabb 130 ezer forinttal történő növelése is megtörtént, a fogorvosi és védőnői ellátás, az otthoni szakápolás és a betegszállítás finanszírozását növelni tudtuk, és a háziorvosok mellett a fogorvosok részére is biztosítani tudtuk a letelepedési pályázaton elnyerhető támogatás duplájára emelését. Tisztelt Hölgyeim és Uraim! Egy dolgot még hadd említsek meg, hogy némi aktualitást is adjak ennek az expozénak: ez pedig az a mai hír, hogy a World Economic Forum a versenyképességi listáján Magyarország a tavalyi 60. hely után a 48. helyen zárt. Tehát egy jelentős változás következett be. Természetesen hozzá kell tennem, hogy ezek mögött a számok mögött a versenyképesség javulását tekintjük az egyik legfontosabb folyamatnak. Itt hadd mondjam el, hogy nyilván ez a mérés is egy a sok közül, és ezzel lehet mindig vitatkozni, Magyarország is megteszi sok alkalommal. Az a kedvező helyzet állt elő, hogy a mért 140 országból Magyarország a 48. helyet kapta, természetesen nem lehetünk ezzel elégedettek, szeretnénk, ha még tovább javulna a versenyképesség. Hozzá kell azt is tennem, hogy a WEF egy új számítási módszert alkalmazott, 98 indikátorral méri egy ország, egy gazdaság versenyképességét. Ezek kétharmad része új indikátor, amiket korábban nem alkalmaztak. Tehát a változás részben azért is következett be, mert olyan szempontokat is figyelembe vettek, amiket mi már korábban jeleztünk, amiket korábban nem mértek, de most bekerült a mérésekbe. Természetesen még itt is vannak azért szubjektív elemek, különböző kérdőívek, amelyek azért mindig vitára adnak okot. De örülünk annak, hogy ez a visszajelzés is azt mutatja, hogy a magyar versenyképesség azért tartósan tud javulni, hiszen, ahogy mondtam is, korábban talán kicsit alulmértek voltunk, és ez is hozzájárult ehhez a változáshoz. Hölgyeim és Uraim! Szeretném megköszönni az Állami Számvevőszék elnökének és munkatársainak az ellenőrzés során végzett munkájukat, hiszen ők hozzájárultak ahhoz, hogy pontos és világos képet kaphatnak arról, hogy mi is történt 2017-ben a központi költségvetésben, az államháztartásban. A Számvevőszék is kiemelte jelentésében, hogy 2017-ben a költségvetés végrehajtása a jogszabályi előírásoknak megfelelően történt, a törvényjavaslat valósághűen mutatja be a legfontosabb adatokat és információkat. Összefoglalva tehát azt mondhatom önöknek, hogy 2017-ben egy érdemi béremelkedés, adócsökkentés valósult meg, gyorsult a gazdaság növekedése. Ennek hatását a családok, a vállalkozások és minden magyar ember egyaránt érezheti, érezhette. Az előttünk álló időszak legnagyobb kihívásának azt tartjuk, hogy a családok támogatása, a foglalkoztatás további bővítése, az időskori biztonság, nemzeti identitásunk megőrzése és határaink védelme megtörténjen. Természetesen mindezt úgy kívánjuk megvalósítani, hogy azokból a legfontosabb célokból, amelyek az államháztartás stabilitására, a versenyképesség hatékonyságnövelésére, valamint a gazdasági növekedés fenntartására vonatkoznak, ne változzanak meg. Kérem tehát önöket, hogy a zárszámadási törvényjavaslatot megtárgyalni és elfogadni szíveskedjenek. Köszönöm a figyelmüket. [[Taps a kormánypárti padsorokban.]]"
6,u2021-05-19-85,Fidesz-KDNP,Fidesz-frakció,-0.95703125,2021-05-19,0.018959322944283485,"Köszönöm szépen a szót, elnök úr. A vezérszónokok felszólalása óta figyelem a vitát, már kevesen vagyunk, talán még Banai államtitkár úr az, aki ezt az időtartamot itt kibírta. Hadd utaljak vissza az ott elhangzott egy-két vezérszónoki hozzászólásra! [[17.30]] Az nem lepett meg, hogy a Jobbik képviselőjeként Potocskáné Kőrösi Anita, majd Z. Kárpát Dániel is választási költségvetésnek meg Európa legkegyetlenebb költségvetésének, meg nem tudom, minek nevezte ezt a mostani költségvetést. Mondhatnám, hogy ők még nem láttak ezek szerint, mert nem láthattak, mióta csak 2010 meg ’18 óta képviselők, úgynevezett igazi választási költségvetést, azt, amit a szocialisták csináltak. Ezért aztán nagyon meglepődtem, amikor Tóth Bertalan, Mesterházy Attila, Varju László vagy most utoljára Burány Sándor is itt választási költségvetés, negatív értelemben vett választási költségvetés névvel illeti ezt a költségvetést. Ez azért megdöbbentő, mert az előbb említett DK-s és MSZP-s politikusoknak azért volt egy időszakuk, amikor ők kétszer is ilyet tettek, amikor a választási év költségvetésének a következtében olyan hiányt szabadítottak ránk, az államtitkár úr erről már tett említést, amivel az európai uniós országok közül első-második helyet értek el az államháztartási hiány, költségvetési hiány és államadósság növelése ügyében. Majd aztán következett a munkanélküliség iszonyú magas szintje, és akkor következik 2010, amit aztán próbálunk rendbe hozni évről évre, most már a 12. év alkalmával. Hogy nem emlékeznek rá, engem ez azért lepett meg, mert azért tudunk olyan mondatokat, konkrétan Gyurcsány Ferenctől: gyorsan eljött az igazság pillanata, az isteni gondviselés, a világgazdaság pénzbősége meg trükkök százai, amiről nyilvánvalóan nektek nem kell tudni, az segített hozzá, hogy ezt túléljük mármint a 2006-ig tartó időszakot, mondta ezt 2006 után az ismert őszödi beszédben, miután hazugságokkal, trükkök százaival félrevezette az európai költségvetéssel foglalkozó elemzőket és a magyar választópolgárokat is. Aztán jött az őszinte beismerés: majdnem beledöglöttem, hogy másfél évig úgy kellett tenni, minthogyha kormányoztunk volna, ehelyett hazudtunk reggel, éjjel meg este. Na, ezek voltak az igazi választási költségvetések, hogy akik most véletlenül valamilyen memóriazavar miatt nem emlékeznek rá, akkor hadd idézzük már vissza legalább mi, azok, akik azt az időszakot is megéltük, amikor a szocialisták kormányoztak a 2002-2010-es években. Aztán az már csak megmosolyogtató volt, hogy Varju László olyan frázismondatokat olvasott fel, biztos valamelyik szónoklatot író segédje tette, hogy a vidék tönkrement. Ez azért megmosolyogtató, mert annak a DK-nak a vezérszónoka mondta ezt, amelyik Demokratikus Koalíció 2018-ban nem delegált a Mezőgazdasági bizottságba bizottsági tagot. A parlament Mezőgazdasági bizottságában 2018 óta a Demokratikus Koalíciónak nincs mezőgazdasági bizottsági tagja. Ezek után nem csodálom, hogy ők ilyeneket írnak a vezérszónokuknak, és ő ezt el is mondja, hogy a vidék tönkrement. Éppen ezért hadd kanyarodjak vissza a 2010 utáni magyar mezőgazdasághoz, amely köszöni szépen, jól van. Nekik is nehéz volt kibírni a 2008-2010-es évek drámai időszakát, amit mi hagyatékul kaptunk meg 2010 után. De miután a mezőgazdaság a kormány döntése és hozzáállása következtében stratégiai ágazatnak lett minősítve, és így is álltunk hozzá, ezt rögtön megmutattuk a költségvetésben, hogy amennyiben egy kormányzati, egy ágazati irányító szerv, minisztérium is érdemlegesnek tartja és támogatja ezeket a gazdálkodókat, a mezőgazdaságot és az arra épülő élelmiszer-feldolgozó szektort, akkor nagyon komoly eredményeket tud elérni ez a mezőgazdaság. Ezt bizonyítja az a nagyon nagy fejlődés, amelyet egyetlenegy egyéb nemzetgazdasági águnk nem tudott produkálni, hogy a magyar mezőgazdaság tartósan exporttöbblettel rendelkezik, hogy folyamatosan nő az éves kibocsátási szintje. Ha jól emlékeznek rá, nincs olyan általános válság, mint a szocialisták alatt volt, hogy országos gazdatüntetésre ide kellett vonulnunk a Kossuth térre. Én nem azt mondom, hogy nincsenek olykor, időnként egy-egy ágazatnak nehéz pillanatai. A közelmúltban is volt például, a madárinfluenza miatt nagyon komoly, a szárnyas- és baromfiállományt ki kellett irtani, le kellett ölni ahhoz, hogy bebizonyítsuk az EU-nak, hogy lokális a jelenség, tudtuk kezelni a jelenséget, és hogy megtartsuk az exportpiacainkat, hogy ne tiltsanak ki a közel- és távol-keleti országokból, amelyek nagyon nagy felvevői ezeknek a mezőgazdasági termékeknek. Egy új jelenség a sertéspestis, ami Ukrajnából és Romániából érkezett át sajnos vaddisznók közvetítésével, roppant nehéz ellene védekezni. Ilyen lokális problémáink természetesen vannak, de globális, ami az egész mezőgazdaságot megrázná, olyan nincs. Annak ellenére, hogy a mezőgazdaság időjárásnak kitett ágazat, voltak olyan évek, amikor egy fagy, egy rendkívül zivataros nyári időjárás, téli fagy, árvíz, belvíz komoly megrázkódtatást okozott a mezőgazdaságnak, amely valamilyen ágazati szinten meg is jelent, de ezeket abban a pillanatban, ahogy jobbra fordult az időjárás, és ezt, mondom, nem mi, a kormányzat okoztuk, hanem időjárási tényezők, ezek helyreálltak, a mezőgazdaság azonnal magára talált, talpra állt, és folytatta ezt a dinamikus, egyfolytában növekvő teljesítményét. Ennek az lett a következménye, hogy a mezőgazdaság annak a nagyon szép GDP-növekedési ütemnek, amely 2019-ig tartós volt, az egyik legjelentősebb GDP-erő hozzáadója lett, mindig is lehetett rá számítani. Persze tettünk is érte. Például az előbb említett időjárási kockázatok egyike a nyári jégeső, a zivataros időszak, hogy Európában egyedüliként és elsőként a teljes ország területét lefedtük jégesőkárt enyhítő, csökkentő védelmiberendezés-sorozattal, a teljes területet, tehát a 93 ezer négyzetkilométert. Ilyet egyelőre még senki más nem tett. Aztán itt vannak a fagyveszélyes időszakok, ez már nehezebb kérdés. De a most megnyíló támogatások egyikében, igenis külön kiemelt lehetőség van a mai kor tudása szerint a fagyvédelmi eszközök támogatott telepítésének. Itt hadd térjek rá arra, hogy a nemzeti költségvetés, amely eddig az Unióból érkező forrásoknak a 17,5 százalékát egészítette ki úgynevezett társfinanszírozással, ez a társfinanszírozás 80 százalékosra nőtt. Remélem, érzékelik, hogy mit jelent a 17,5-ről 80 százalékos magyar költségvetési társfinanszírozás-növekedés. Ennek az lett az eredménye, hogy a most lezáruló, 2013-2020-as időszaknak az európai uniós támogatási összege 1400 milliárd forint környékén volt, és a most megnyíló ’21-27-es ciklusban ez 4200 milliárd forintnál is több lesz. Több mint háromszorosa lesz az ugyanarra az időszakra jutó, rendelkezésre álló vidékfejlesztési támogatási pénzalap. Ezek pályázati pénzalapok, rendszerint 50 százalékos támogatást jelentenek. Ez azt jelenti, hogy a gazdálkodó még ugyanennyivel növeli meg a befektetett értékét a saját ereje következtében. Hadd tegyem hozzá, hogy mintegy 3277 milliárd forint az a direkt támogatás, a mezőgazdaság jövedelmezőképességét pótló támogatás, amelyek úgynevezett százszázalékos támogatások, tehát direktben kapják a gazdálkodók egyes tevékenységeik következtében. Vannak olyan mezőgazdasági tevékenységek, amelyeket az Európai Unió közvetlenül nem támogat, itt megint nagyon nagy szerepe van a hazai forrásoknak, ilyen a baromfiágazat, a sertéságazat, a tejágazat. Ezekre nagyon nagy, hazai költségvetésből biztosított forrásokat adunk ezeknek a gazdálkodóknak, hogy állják a sarat a nemzetközi vetélytársakkal. Természetesen vannak azok a klasszikus területek, ami most izgalmas, a digitalizációra, az új kor technikájára való átállás; például a drónok használata, amely olyan új lehetőségeket biztosít, hogy mondjuk, egy nagyüzemi szántóföldi területen vagy nagyobb, 10 hektáros, 50-100 hektáros területen ne kelljen az egész területet egy adott vegyszerrel, gyomirtószerrel lepermetezni, például egy gyomirtást csak a drónok által érzékelt, egyértelműen behatárolható területen végezzenek el töredék vegyszerfelhasználással. Ezeket a fejlesztésre való átállásokat és technológiai átállásokra való ösztönzést mind tartalmazza ez az előterjesztés. Mivel én már elég régóta számolgatták itt sokan, hogy ki hányadik költségvetéshez szól hozzá , ’98 óta vagyok parlamenti képviselő, most hirtelen meg sem mondom, hogy ez akkor a huszadik vagy huszonkettedik vagy én már nem tudom, hányadik hozzászólásom lehetne. De ha igaz lett volna, mondjuk, csak 2010 óta az a sok pánikkeltő felszólalás az ellenzék részéről, akik azt mondták, hogy amennyiben ezt a költségvetést megszavazzuk, a magyar mezőgazdaság tönkremegy… és aztán megnéztem, hogy ezt 2010-ben, ’11-ben, ’12-ben és sorolhatnám, mindig elmondta a mezőgazdaságról az ellenzék. [[17.40]] Még Gőgös Zoltán is, aki pedig elég jól értett hozzá, csak mást gondolt a magyar mezőgazdaságról, mint amit mi. Most nem nagyon látunk olyan szakértő személyt az ellenzéknél, aki hitelesen tudná elmondani, hogy neki mi a baja a mezőgazdasági területekkel. Nos, ha ez mind igaz lett volna, azok a rémhírkeltések és félelmek, amit az ellenzék elmondott a mezőgazdaságról, hogy amennyiben elfogadjuk ezt a költségvetést, akkor a magyar mezőgazdaság tönkremegy, akkor most nem lenne mezőgazdaság, ha az ő igazuk teljesült volna. De nem igazolódott a felvetésük, a magyar mezőgazdaság minden évben és tessenek megnézni az agrárjelentést, tudom, hogy általában nem szeretnek ilyeneket olvasgatni, de mikor mi ezt vitatjuk és tárgyaljuk a bizottságban, és a minisztert meghallgatjuk, ott nincs mese, ott a számok magukért beszélnek , hogy a költségvetés minden évben biztosította azt a hátteret a gazdálkodók számára és nem letagadva, hogy uniós pénzforrás és magyar pénzforrások nagyon hatékony felhasználásával , amiből lehetőségük volt egy nagyon komoly, európai átlaghoz képest sokkal magasabb mezőgazdasági termelési, kibocsátási és exportnövekményt végrehajtani. Állítom, hogy a jelenleg benyújtott költségvetés mezőgazdasági lába az Agrárminisztérium fejezetben ugyanezeket biztosítja. Én nyugodt szívvel szavazom majd meg ezt a költségvetést. Köszönöm szépen a figyelmüket. [[Taps a kormánypártok soraiból.]]"
6,u2021-06-07-109,Fidesz-KDNP,Fidesz-frakció,-0.99951171875,2021-06-07,0.054374851286411285,"Köszönöm, elnök úr. Tisztelt Ház! Tisztelt Képviselő Úr! Akkor, ha jól értem, mindannak az ellenkezőjét kell csinálni, amit önök csináltak 2010-ig, mert az katasztrófához vezetett, csődbe vitte az országot, nem tudtuk fizetni a lejáró államadósságot, és mindeközben magas volt a munkanélküliség, az emberek kilátástalanok voltak a munkaerőpiacon, nem találtak maguknak munkalehetőséget, és jelentős reálbér-, valamint reálnyugdíj-veszteséget okoztak a nyugdíjasoknak és a munkavállalóknak. Ígérem, tisztelt képviselő úr, hogy megfogadjuk a tanácsát, és folytatjuk azt a gazdasági növekedést, amit elkezdtünk. Szeretnék arra emlékeztetni, hogy az első negyedév, már a járvány utáni gazdasági visszaesés első negyedéve, most 2021 első negyedéve is egy jelentős javulást hozott. Tehát miközben nem mi okoztuk a járványt és az emögötti gazdasági visszaesést, elsők között tudunk kijönni ebből a válságból. Magyarország az összevetésben a hatodik helyen van az Európai Unió tagországai közül. Minden reményünk megvan tehát arra, hogy visszakapaszkodjunk arra a növekedési pályára, ahol voltunk. [[Szórványos taps a kormánypárti sorokból.]]"
6,u2018-06-26-15,Fidesz-KDNP,KNDP-frakció,-1.0,2018-06-26,0.02134586125612259,"Ezek szerint ön is tudja, hogy mire gondolunk, tisztelt képviselő úr, és direkt mondta.Tisztelt Képviselő Úr! Az ön felszólalása egyvalamire biztosan példa: hogy lehet megsérteni és sértegetni rengeteg embert Magyarországon. Ön a saját felszólalásával megsértett 1,2 millió magyar diákot; az összes magyar diákot, mert olyan lenézően beszélt róluk, és a teljesítményüket annyira semmibe vette, hogy az hihetetlen negatív iskolapélda. Ön megsértett 177 ezer magyar pedagógust, mert azt mondta, hogy nem ér semmit a munkájuk. Ön megsértett többmegyényi magyar embert, mert azt mondta, hogy több megyében azok a magyar emberek, akik ott élnek, gettósodtak és lemondott róluk. [[Dúró Dóra: Ilyet nem mondott.]] Ön megsértette a teljes magyar cigányságot, amit a teljes parlament nevében elutasítunk, tisztelt képviselő úr, mert ez elfogadhatatlan a magyar parlamentben. [[Taps a kormánypárti padsorokban.]] [[8.40]] Az, hogy a Jobbiknak identitásproblémái vannak, és egyik programjukban azt írják, hogy az integrált oktatás a legszörnyűbb dolog, ami történhet, a másik programjukban, legutóbb meg már azt írják, hogy ki kell próbálni, hogy jóe az integrált oktatás, ez az önök belső problémája, hogy azt se tudják, hogy melyik irányba viszik a saját pártjukat; úgy látjuk, hogy most kettő irányba viszik. De elfogadhatatlan, hogy ezért ön itt 2018-ban megyéket, pedagógusokat, gyerekeket, cigányokat és mindenki mást sért, aki éppen önnel szembejön! Erre nem lehet Magyarországot, egy országot építeni úgy, hogy egyébként amikor pedig az ön korábbi pártelnökét, jobbikos egykori frakcióvezetőjét, Vona Gábort meg azzal szembesítik, hogy a saját oktatáspolitikusuk, aki a saját programjukat kidolgozta a nevelés kapcsán, egyébként egy gyermekbántalmazási ügybe keveredett, akkor meg azt mondja, hogy nem számít, hogy korábban mit csinált. Hogy lehet így az egész oktatásügyhöz viszonyulni, tisztelt képviselő úr?! [[Ander Balázs: 20 százalék korai iskolaelhagyó Kelet-Magyarországon!]] Ami konkrétan azt illeti, hogy ön arról beszélt, hogy érdemese az oktatásügybe fektetni: tisztelt képviselő úr, ha megszavazta volna a költségvetéseket, amelyben növeltük az oktatásra fordított kiadásokat, akkor valamelyest hihetnénk önnek. Hiszen míg 2010-ben [[Arató Gergely: Ne viccelj már!]] 1572 milliárd forintot fordított Magyarország oktatásra, most, idén már több mint 2000 milliárd forintot fordítunk, 38 százalékkal költünk többet a diákokra, a tanárokra [[Arató Gergely közbeszól.]] a nevelésre, Magyarország jövőjére, mint amennyit 2010-ben fordítottak erre. [[Dr. Varga-Damm Andrea: És nincs eredménye! Az elnök csenget.]] Ha megnézi, hogy az Európai Unió országaiban a nemzeti össztermékhez arányosan mennyit fordítanak oktatásra, azt látja, hogy ez 4,9 százalék, a GDP 4,9 százaléka fordítódik oktatásra. Magyarországon ez 5,2 százalék. [[Dr. Varga-Damm Andrea: És nincs haszna!]] Magasabb Magyarországon az oktatásra fordított, nemzeti össztermékhez viszonyított költségvetési tétel arányaiban, mint más európai uniós országokban, pontosan azért, mert egy nagyon nagy lemaradást kell behozni. [[Dr. Harangozó Tamás: Kilencedik éve kormányoztok!]] Mert emlékszünk arra az időszakra, amikor Magyarországon több mint 300 helyen iskolát zártak be [[Közbeszólások a Jobbik soraiból. Az elnök csenget.]] , emlékszünk arra, amikor pedagógusoktól egyhavi bért vettek el, ezt kellett nekünk kompenzálni, és így kellett vonzóvá tennünk a pedagóguspályát. Az, hogy 50 százalékkal növeltük a pedagógusoknak a bérét, pontosan azt is hozta magával, hogy 30-50 százalékkal emelkedett a pedagóguspályára jelentkezők száma nem hétezren, hanem tízezren kerülhetnek pedagóguspályára; nem 10 ezren, hanem 13 ezren jelentkeznek. Ez azt jelenti, hogy szélesebb merítésből [[Arató Gergely és dr. Varga-Damm Andrea közbeszól.]] , jobb képességű fiatalok tudnak bekerülni az egyetemre, ott Klebelsberg-ösztöndíjban tudnak részesülni, ami azt jelenti, hogy pontosan azokon a részein az országnak és pont olyan szakokon képzünk tanárokat, ahol és amiben a legnagyobb hiány van. Több milliárd forintot költöttünk erre a Klebelsberg-ösztöndíj keretében, 2,5 milliárd forintot, összesen 2100 élő szerződésünk van olyan tanárokkal, akik azt vállalják, hogy a legnehezebb helyzetben lévő iskolákban fognak tudni segíteni, és évente 400-zal nő azoknak a pedagógusjelölteknek a száma, akik ezekre a helyekre belépnek. Így próbálunk valójában segíteni, több pénzből, vonzóbb iskolarendszer mellett, arról nem is beszélve, hogy az elmúlt évek legnagyobb iskolafejlesztési programját indítottuk el, hiszen egyrészről 80 milliárd forintot, másrészről 30 milliárd forintot tudunk fordítani iskolák felújítására, fejlesztésére. Ez azt jelenti, hogy minden negyedik magyar diáknak az iskoláját tudjuk fejleszteni, hogy szebb, modernebb, korszerűbb legyen az az iskolaépület [[Dr. Varga-Damm Andrea közbeszól.]] , amelyben ezek a diákok az iskolaéveiket eltöltik. Az is fontos, tisztelt képviselő úr, hogy nem a piaci szemlélet és nem a piaci tankönyvgyárak azok, amelyek nyerészkednek már a magyar gyerekeken, hanem igyekszünk az állami tankönyvfejlesztési rendszerben a legmodernebb tankönyveket ingyenesen minden diák számára biztosítani, hiszen több mint egymillió diák ingyenesen kap tankönyvet. Szintén fontos, hogy hároméves kortól minden gyerek számára kötelező az óvodáztatás. [[Arató Gergely: Csak nincsen hely!]] Ha ön őszintén beszélne felzárkózásról, és nem cigányozni akarna [[Ander Balázs: Nem cigányoztam...]] hanem egészen egyszerűen segíteni akarna azokon az embereken, azokon a hároméves korú gyerekeken, akik nehéz helyzetben lévő családba születnek, akkor azt támogatná, hogy milyen jó, hogy hároméves kortól óvodában vannak a gyerekek, és az a hátrány, amit esetleg otthon elszenvednek, kompenzálódik az óvodában már hároméves kortól, és nem csak hatéves kortól az iskolában. Köszönöm szépen. [[Taps a kormánypártok soraiban. Ander Balázs: …szövegértésből elégtelen!]]"
6,u2014-11-21-141,Opposition,MSZP-frakció,0.6611328125,2014-11-21,0.0332123301923275,"Köszönöm szépen. Erre meg én nem számítottam, hogy ilyen gyorsan sorra kerülök. Azzal szeretném kezdeni, annak fölöttébb örülök, hogy vannak olyan megszólalások, amelyeket az ember pozitívan bírál el, és szeretne hozzá kapcsolódni. Ilyen többek között Tapolczai Gergely képviselő úr indítványa, illetve felszólalása, amelyet a legmesszebbmenőkig tudunk támogatni, annál is inkább, mert fölöttébb nemes ügyről van szó a jelnyelvi tolmácsszolgálatok finanszírozásában. Úgyhogy nagyon szépen köszönöm, hogy képviselő úr beadta ezt a módosító indítványt. Egyébként tettem én is ilyen próbálkozást a módosítások kapcsán. A másik dolog pedig a nemzetiségi szószólók megszólalása. Nekem nem volt még lehetőségem arra, hogy ezt legalább egy mondatban kifejtsem. Azt gondolom, hogy ebben a házban mindenki egy kicsit nemzetiségi. Nincs olyan család, ahol ne lenne egy német származású, ne lenne egy horvát vagy szerb, ne lenne egy szlovák vagy román. Ezt azért mondom csak el önöknek, az én nagyapám soha az életében ki nem tette a lábát a Kárpát-medencéből, mégis a családunkban van békési román, bunyevác, felvidéki szlovák és Baranya megyei sváb. Tehát minden olyan törekvést, amelyet a két nemzetiségi szószóló elmondott, a legmesszebbmenőkig tudunk támogatni. Tisztelt Ház! A tegnapi nap folyamán említettem, hogy ma, ha még az időkeretbe beleférünk, akkor néhány dologról szeretnék szót ejteni, többek között az egészségügy kapcsán. Teszem ezt elsősorban azért, mert pontosan tudom ? lévén, meglehetősen hosszú ideje képviselősködöm ?, hogy a társadalmi alrendszerek átalakítása nem egy egyszerű feladat, legyen bármilyen színű is egy kormányzat. Az ilyen nagy rendszerek, mint az oktatás, az egészségügy vagy a nyugdíjrendszer átalakítása bizony nagyon-nagyon alapos előkészítő munkát igényel. Ezen túlmenően pedig mi már belekóstoltunk abba, hogy mit jelent az, amikor a benne szereplők egy-egy csoportja nem támogat egy ilyen átalakítást, az bizony borzasztó kudarcos tud lenni. Szeretnék utalni a 2006 után eldöntött kezdeményezésünkre akár az egészségügy átalakítása kapcsán. Kérem önöket ? bár úgy látom, főorvos asszony éppen már elment, de nem is ezért mondom, hanem igyekszem jobbító szándékkal elmondani a véleményemet annak érdekében, hogy az sem mindegy, hogy ha egy kormány leköszön a mandátumáról, a következő kormány lehetőség szerint jobb állapotban vegye át azt a területet, mint ahogy átadta annak idején. Ebből a megfontolásból szeretnék kitérni az egészségügy néhány problémájára. Az vitathatlan, hogy ebben az évben több forrást szán a költségvetés az egészségügy finanszírozására, de azért azt meg kell jegyeznem, hogy a tavalyelőtti szintet sem éri még el a jövő évi költségvetés kiadási oldala, amelyet az egészségügyre szeretnének fordítani. Csak hogy egy nagyon egyszerű példát hozzak rá: a kórházi tevékenységek és szolgáltatások finanszírozására vitathatatlan, hogy több forrást állít be a költségvetésbe a kormány, de ez a több forrás nem éri el a 2013-as szintet sem. Következésképpen le lehet vonni, hogy az elmúlt években bizony itt több száz milliárd forintos kivonás történt az egészségügyből. Ha jól összeszámoljuk, az előző kormányzati ciklusban, már a Fidesz kormányzati ciklusában ez meghaladta a 300 milliárd forintot. Számos elmaradása van, azt gondolom, a kormánynak a fejlesztések területén. Volt itt egy utalás, azt hiszem, Szakács képviselő úr utalt rá, hogy bizony a várólisták még hosszabbak, és a műtétre váró betegek száma ma már eléri a 45 ezer főt. Ezt azért nem lehet a dicsőségtáblára felírni. Mindenki számára elérhető, ingyenes egészségügy biztosításáról beszéltek többen is, az előző államtitkár is, a jelenlegi egészségügyi államtitkár is, miközben azt látom, hogy a magánkórházak avatóján a kormányzati potentátok szívesen paroláznak a különböző egészségügyi befektetőkkel. Egyes tervek szerint a kötelező szűrésekről való távolmaradás ? ez kiderül a dokumentumokból ? a teljes társadalombiztosítási jogosultság elvesztését fogja eredményezni. Nem mintha nem értenék egyet azzal, hogy a lehető legtöbb ember menjen el szűrésre, mert az az első lépés ahhoz, hogy a későbbi problémákat megoldjuk. Mint ahogy egyetértek főorvos asszonnyal, Molnár Ágnes képviselő asszonnyal abban is, hogy lehetőség szerint az alapellátásokat erősítsük annak érdekében, hogy ne minden beteg automatikusan a kórházakra szabaduljon rá ? ezt idézőjelbe tettem természetesen ?, mert annál drágább ellátás nincs, mint a kórházat finanszírozni. [[18.10]] Elképzelhető a mostani felvetések szerint, hogy megyénként csak egyetlen kórház marad. Sokat elárul az ország egészségi helyzetéről és állapotáról két olyan ügy, amelyet szeretnék megemlíteni. Az európai uniós tagállamok közül a születéskor várható élettartam Magyarországon az egyik legalacsonyabb, és erre nem lehet büszke egyetlenegy kormány se, többek között az Orbán-kormány se, és Magyarországon sajnos az Európai Unióban a legmagasabb a koraszülések száma. Erre se lehet büszke senki.Hölgyeim és Uraim! A Magyar Kórházszövetség elnökét szeretném idézni. A jövő évi költségvetés kapcsán azt mondja a Kórházszövetség elnöke, hogy „a költségvetésben ugyan valóban több pénzt szán az egészségügyre a kormány, ennek ellenére a dologi kiadások fedezetének inflálódására, a minimálbér emelésére nincs fedezet, a kórházi adósság újratermelődése ilyen módon pedig nem megakadályozható”. Kiemelte a Kórházszövetség elnöke, hogy „a béremelésre sincs fedezet, miközben a mozgóbérek és a túlórapénzek kritikusan alacsonyak, és semmilyen fizetésemelésben nem részesültek a gazdasági, műszaki területen dolgozók”. Tehát hangsúlyozom, ezeket a mondatokat nem én mondtam, hanem a Magyar Kórházszövetség elnöke.Ha megnézzük a különböző tételeket a költségvetésben, akkor szeretném ezek közül kiemelni először is a gyógyító-megelőző szektor kapcsán, hogy minimális többletforráshoz jut ugyan, de érdemi javulásra itt sem lehet számítani meggyőződésem szerint. A kórházak a csaknem 100 milliárdos adósságukat kénytelenek lesznek továbbgörgetni maguk előtt. Hangsúlyozni szeretném, hogy az első félévben már akkora volt a kórházak adósságállománya, amely szinte kezelhetetlennek látszott, és az nyilvánvaló, hogy kormányzati beavatkozás nélkül ezeket a problémákat nem lehet megoldani.Nem szeretnék anekdotázni és otthonról hozni a példát, de mégis megteszem most. Kedves Barátaim! Én egy megyei kórházzal szemben lakom, és a biztonsági őrök elmondják, hogy a kórházba szállított gyógyszerek kapcsán a gépkocsivezető és a kocsikísérő megkérdezi, hogy nézd meg a listát, kifizették-e az előző szállítás ellentételezését, mert ha nem, akkor a gyógyszert vissza fogják pakolni a trailerre, és elmennek. Magyarul, a gyógyszerszállítók egy jelentős része már csak készpénzre hajlandó a kórházaknak is gyógyszert szállítani. Miközben ecsetelte Molnár képviselő asszony a gyógyszerkassza helyzetét. Ami intézkedés történt, annak egy részével egyet tudok érteni, egy részével nem, de mégiscsak áldatlan helyzet az, hogy lassan 100 milliárd forintra rúg már a kórházak adósságállománya.Szeretném idézni Rétvári Bence államtitkár urat. Szerinte „60 milliárd forintos általános céltartalék szolgálja jövőre a költségvetés intézményeinek adósságrendezését, ezen belül a kórházakét is”. Gondoljanak bele! Azt mondja államtitkár úr, hogy van 60 milliárd forint a költségvetési intézmények hiányainak finanszírozására, benne a kórházaké, amelyeknek egyedül több mint 100 milliárd adósságuk van már. Az, hogy pontosan ennek hányadrészét fordítják majd a kórházak adósságainak csökkentésére, csak év közben derül ki, és függ attól is természetesen, hogy a kórházak milyen garanciákat vállalnak az adósságuk újratermelődésének elkerülése érdekében. Egy biztos, hogy ha nincs rendszerszerű beavatkozás, akkor ezek az adósságok újra és újra termelődni fognak, és nagy valószínűséggel a jelenleginél csak magasabbak lesznek.Államtitkár úr jelezte a rezidensek ösztöndíjprogramját is, és azt mondta, hogy tovább bővítik jövőre, a jelenlegi 1700 résztvevőhöz további 700 rezidens csatlakozhat pluszforrásoknak köszönhetően. A Rezidens Szövetség elnöke viszont azt mondja: „A humánerőforrás-bomba ketyeg az egészségügyben. A jelenlegi tendenciát alapul véve a 2013-as, már nagyon alacsony szakemberhiányos szintnek a 60 százalékára csökken az orvosi létszám 2023-ra.” Tehát nem én állítom, a Rezidens Szövetség elnöke. Ezek kardinális kérdések. Kedves Barátaim! Egybefüggő területet mondok. Az Észak-Jászságban csak egyetlenegy problémát, a háziorvosi ellátottság ügyét hozom fel példának. Két évvel ezelőtt, amikor megtiltották, hogy nyugdíj mellett lehessen dolgozni, illetve pontosabban a törvényt úgy módosították, hogy a miniszter külön elbírálhatja, hogy kinek ad jogosultságot ehhez, akkor engem megkerestek ott élő emberek, és elmondták, hogy 23 településen ? egybefüggő településrendszerben, Észak-Jászságban ? csak és kizárólag nyugdíjas háziorvosok vannak. Kedves Barátaim! Az egész abaúji térségben az orvosoknak több mint kétharmada 70 éven felüli. Ezt csak így margó szélén jegyeztem meg. Ha 2023-ra ilyen állapotok lesznek a Rezidens Szövetség felmérése alapján ? egyértelmű, hogy egyáltalán nem csökken az orvoselvándorlás ?, a 25-29 évesek többsége még a szakvizsga megszerzése előtt távozik az országból. Ezt is a Rezidens Szövetség elnöke mondja. Hangsúlyozni szeretném, hogy miről van szó, hogy a szakvizsga letétele előtt elmennek ebből az országból. Úgy tűnik, hogy a kormány hiába adott az előző ciklusban ösztöndíjat a rezidenseknek, mert a szakvizsgával vége a plusz 100 vagy 200 ezer forintos állami támogatásnak, és az addig egyébként közel 300 ezer forintot kapott rezidens, amikor kezdő orvosként beáll és megkapja az első fizetését, ez a közel 300 ezer forintos fizetés le fog esni 150-160 ezer forintra. Következésképpen nem vállalja ezt az életszínvonal-csökkenést, és még a szakvizsgája előtt, ahogy mondja az elnök úr, elhagyja az országot. Szeretnék egy másik ügyre is kitérni, az államosítás vagy nem államosítás kérdésére. Zombor Gábor államtitkár úr tett már utalásokat arra, hogy a jövő évben a kormány hogyan viszonyul ehhez az ügyhöz. Ennek kapcsán érdemes kiemelni, hogy a költségvetés általános indokolása szerint ? hangsúlyozni szeretném, most idézek a költségvetésből – „a kormány alapvetőnek tartja, hogy a társadalombiztosítási alapon működő állami egészségügy teljes egészében ingyenes lesz, pluszfizetési kötelezettség a betegeket nem fogja terhelni”. Két pici megjegyzést szeretnék tenni. Hivatalosan, kedves barátaim, Magyarországon három év óta nincs társadalombiztosítás. Az Alaptörvényből önök ki tetszettek ezt hagyni, ez a szó benne sincs, hogy társadalombiztosítás. Következésképpen minden olyan jogosultság vagy járandóság, legyen ez pénzbeli ellátás vagy szolgáltatás, amelyet ezen a rovaton le akarnak csökkenteni vagy el akarnak venni, ezt bármikor megteheti a kormány jogszerűen, mert hivatalosan Magyarországon nincs társadalombiztosítás. Ezek a folyamatok, ahogy én látom az államtitkári megszólalásokat és szerepléseket, illetve a kormány kommunikációját, meglehetősen ellentmondóak. Egyfelől mostanában úton-útfélen arról beszélnek, hogy szétválasztják fizikailag is a magán- és az állami egészségügyet, de azt is tudjuk, hogy eközben támogatni akarják a magánegészségügy fejlesztését is. Tehát továbbra is homályos, hogy a lopakodó reformmal állunk szemben, vagy valóban csak tisztázni akarják a viszonyokat. Kérdés, hogy ennek mi az ára, ja, és persze ki fogja majd megfizetni.Közel egy évtizeddel ezelőtt, amikor mi is belekerültünk abba a helyzetbe, hogy gondolkodnunk kellett többek között ennek az alrendszernek az átalakításán, számomra világos volt: soha nem tud ez a gazdaság, ez a társadalom ilyen jövedelmek mellett annyi adót és járulékot beszedni, amely szükséges lenne az egészségügy, az oktatás és egyáltalán az állam működtetéséhez. Na most, kérem szépen, hogy ha ez így van, márpedig így van, akkor utána kellene nézni valamilyen friss pénznek. Ilyen friss pénz lehetett volna annak idején a 300 forintos vizitdíj, amelyet éppen ez a kormányzó párt torpedózott meg, pedig az a pénz ott maradt az orvosoknál. Tévedés ne essék, én nem sírom vissza ezt a helyzetet, csupán szeretnék ráutalni arra, hogy kérem szépen, nem tudják megspórolni, hogy ne legyen az egészségügyben friss pénz, új pénz, mert egyébként le fog pusztulni az egész, mint ahogy a szemünk láttára pusztul lefelé az egészségügyi ellátórendszer évről évre.Szakértők mondják, és szerintük mindezek alapján tiszta, igazságos helyzet, de szegény- és gazdagellátásra szakadó egészségügy is lehet az átalakítások eredményeképpen. Az első bejelentést követő bizonytalanság után egyelőre csak az irány biztos, ugyanis a magán- és a közellátás jelenleg meglehetősen összekeveredik, legalábbis ami a tulajdonviszonyokat, illetve az orvosok jogviszonyát illeti. Hangsúlyozom, ezt az egészségügyhöz professzionális szinten értő emberek állítják. [[18.20]] Az állami kórházakban például olyan műveseállomások, képalkotó diagnosztikai központok és laboratóriumok is működnek, amelyek magántulajdonban vannak, de ellátják az intézmény ellátási területén élőket. Ugye, nem kell itt hosszan ecsetelni a példákat erre. Bizonyos mennyiségű ellátásra szerződtek, amit az OEP finanszíroz, emellett pénzért magánellátást is nyújtanak. Egyelőre valószínűleg maradnak, ahogy az államtitkár úr szavaiból is kiderült, az állam nem tudja kivásárolni őket, sem akkora léptékben nem tud új fejlesztéseket végrehajtani. Tehát először bemondanak valamit, aztán visszakoznak belőle, mert rájönnek, hogy azt nem lehet megvalósítani, legalábbis úgy, ahogy szeretnék. Ha megengedik, néhány következtetést mégiscsak le lehet vonni abból, ami az elmúlt egy hónapban történt ezen a területen. Hangsúlyozom, többször hangot adott Zombor Gábor államtitkár úr ennek. A következtetések: egyelőre nem lehet orvost, kórházat, illetve rendelőt választani; egyelőre nem lehet. Még nem tudni, hogy pluszpénzért lehet-e majd orvost, kórházat vagy rendelőt választani. A harmadik következtetés: nem kapja majd meg mindenki a legjobb ellátást, és főleg nem gyorsan. A negyedik következtetés: az állami intézményben nem működhet privát szolgáltató, de hát átmenetileg mégiscsak működhet. S még egy következtetés: magánszolgáltató nem kaphat OEP-finanszírozást, de átmenetileg mégiscsak kaphat OEP-finanszírozást. Végezetül: a közreműködő szerződéssel dolgozó kórházi orvosok nem magánszolgáltatók. Ha ezeket mind mint következtetést levonjuk, akkor engedtessék meg az az egyetlenegy mondat, hogy borzasztó nagy a bizonytalanság, és az orvosok meg a kórházigazgatók vannak a legjobban összezavarodva. Tisztelt Ház! Ugye, emlékszünk még arra a szlogenre, hogy az egészségügy nem üzlet. Ezt maga Orbán Viktor többször emlegette 2008 óta, akkor a Fidesz még ellenezte, hogy az egészségügyben megjelenjenek a magánbiztosítók, sőt népszavazással tették lehetetlenné, hogy az előbb említett 300 forintos vizitdíjat megfizesse egy beteg, és az az orvoshoz kerüljön, vagy ott maradjon az orvosnál. Viszont 2010-ben hatalomra kerülve Orbán Viktor már mást gondolt. Azt mondta 2010-ben ? szó szerint idézem ?, hogy új alapokra kell helyezni az egészségügyet, az emberek más egészségügyi rendszert akarnak, mint amit a kormány próbál rájuk erőltetni. Az egészségügyet úgy kell megújítani, hogy ne káoszba vezessen, mint ma, hanem hogy jobban működjön, úgy kell megújítani, hogy az emberek ne betegebbek legyenek, mint ma, hanem egészségesebbek. Az állam több felelősséget vállaljon, ne kevesebbet, több pénzt költsön az egészségügyre és az oktatásra, és ne kevesebbet. Ezt maga a miniszterelnök úr mondta. S arra is emlékszünk, ugye, amikor azt mondta, hogy ne arra figyeljenek, amit mondok, hanem amit csinálok. Ahogy említettem, korábban szerepelt a régi alkotmányban, hogy az államnak kötelessége az egészségügyi ellátás megszervezése és finanszírozása, és ez a tb útján történik, magyarán: járulék fejében ellátás jár az állampolgárnak. Ahogy említettem, az Alaptörvényből ez a passzus kimaradt, még az állami egészségügyi ellátás biztosítására sem vállal kötelezettséget az állam. Az Alaptörvényből pedig a társadalombiztosítás kifejezést is törölték, ahogy említettem az előbb. Lényegében megszüntették a biztosításalapú egészségügyet, hiszen a munkaadói kötelezettségként befizetett 27 százalékos tb-járulékot átkeresztelték szociális hozzájárulási adóra. Itt jegyzem meg, hogy ha ez szociális hozzájárulási adó és nem társadalombiztosítási járulék, akkor, kedves barátaim ? itt ül a gazdasági tárca képviselője; én ugyan szociológus vagyok, de ezt még én is tudom ?, ez adó. Az adó az közteher. A közteher után meg nem jár ellenszolgáltatás ? hallgatás beleegyezés. [[Vargha Tamás: De vicces vagy!]] Azután Orbán úr kedvezményeket ígért a profitorientált magánbiztosítóknak, módosították az adótörvényeket annak érdekében, hogy a cégek adó- és járulékmentesen köthessenek magán-egészségbiztosítást a dolgozóik számára. Mindez a mostani folyamatok szempontjából meglehetősen lényeges. A forráskivonást csak egyszerűsíti, ha egy kézből irányítanak mindent. Egyelőre azt látjuk, hogy amióta az állam átvette a kórházak működtetését, nagyjából duplájára nőtt az adósságállományuk, eközben szépen bekúsznak a magánszolgáltatások és a fizetős ellátások. Hát, kedves barátaim, jól nézünk ki itt az Úr színe előtt! Valószínűleg lesz a szegényeknek egy egészségügyi ellátás, meg lesz a gazdagoknak magas színvonalon, amit jól meg tudnak majd fizetni. Hát ebbe az irányba megyünk, úgy látom, de mi ehhez nemigen fogunk asszisztálni. Nagyon szépen köszönöm, hogy meghallgattak."
6,u2021-04-27-98,Opposition,MSZP-frakció,0.5439453125,2021-04-27,0.012431446462869644,"Nagyon szépen köszönöm. Tisztelt Elnök Úr! Tisztelt Ház! Rögtön akkor javasolnám Hargitai képviselő úrnak, hogy ön mint kormánypárti képviselő Baranya megyéből, lobbizzon a saját települése és megyéje érdekében. Itt ül Mellár Tamás, biztos partner lesz abban, hogy Pécs nagyobb támogatást kapjon. Itt ül az államtitkár úr, ígéretet is tud erre tenni, sőt még Szakács László képviselőtársam is itt van, aki szintén Baranya megyei, tehát önt támogatni fogják az ellenzék részéről. Sőt mi több, én is Pécsen születtem, tehát még az én támogatásomat is megkaphatja. [[Dr. Hargitai János leül Banai Péter Benő mellé.]] Látom, Hargitai képviselő úr le is ült az államtitkár úr mellé. [[Derültség az ellenzéki sorokból.]] Bízom benne, hogy a pécsi plusztámogatásról egyeztetnek. Én akkor abba is hagynám egy picit, mert megvárnám, hogy mi ennek az egyeztetésnek a végeredménye. Lesz pénz, államtitkár úr? Mit mond a képviselő úr? [[Derültség az ellenzéki padsorokban.]] Hogy állunk, Hargitai képviselő úr? [[Dr. Hargitai János: Megvárom, amíg befejezed!]] Ja, tehát most akkor én mondhatom, jó. Csak akkor majd utána tájékoztasson minket, hogy hogy sikerült ez a pécsi lobbi a pluszforrásokért, és akkor Mellár képviselőtársam pedig tudja tájékoztatni Pécs kiváló polgármesterét arról, hogy milyen sikert értünk itt ma el közösen a költségvetési vita kapcsán. A másik, ami meglepett Hargitai képviselő úr szavai alapján az egyik az, hogy nem tud lobbizni azért, hogy Pécs több pénzt kapjon, de ezt most majd mindjárt megoldjuk , hogy tulajdonképpen arról beszélt, hogy amikor rosszul tervezték meg a költségvetést, akkor is helyesen jártak el, amikor utána módosítani kellett rajta, mert megváltoztak a körülmények, akkor is helyesen jártak el. Tehát egy a szabály: önök mindig helyesen járnak el. Tehát az a lényeg, hogy amikor Fidesz-kormány van, akkor önök mindig helyesen járnak el, és sokkal nagyobb probléma az, hogy tíz évvel ezelőtt mi történt. Igaz, ha akkor megváltozik a makrogazdasági környezet egy válság miatt, akkor az a kormány hibája, hogyha most változik a makrogazdasági környezet, akkor ez a kormány bölcsessége, hogy alkalmazkodik a megváltozott makrogazdasági környezethez. Értjük ezt, tehát tulajdonképpen ilyen szempontból a tizenöt perc is hosszú volt a következő időszakra. Reméljük, hogy ezt nem hallgatjuk még 2021-ben, hogy mi volt tizennégy meg tizenöt évvel ezelőtt, hiszen arra kellene koncentrálni, hogy ebben a mostani módosításban mi az, ami probléma, és mi az, amivel talán egy kicsit többet kellene foglalkozni a kormánynak. Én két sarokpont köré csoportosítottam a gondolataimat. Az egyik az, hogy mi az, ami aggaszt bennünket, tehát mi az, ami aggodalommal tölt el bennünket, amikor megnézzük ezt a költségvetést. Ebből fölírtam magamnak durván öt pontot. Van, amiről már volt szó, de azért talán mégis érdemes egyszer így összefoglalni. Az egyik, amit érdemes kiemelni, az a hiánynak, a költségvetési hiánynak az elképesztő mértékű emelkedése. Ön az előbb arról beszélt, hogy milyen feszes, fegyelmezett költségvetési politikát folytattak folyamatosan. Most mégiscsak azt látjuk, hogy a GDP-arányos hiánycél 2,9 százalékról 7,5 százalékra emelkedik. Itt nehéz azt mondani, hogy ez egy tévedés volt, vagy rosszul nézték meg, rossz helyre tették a tizedesvesszőt. Tehát effektíve ez egy nagyon jelentős, több mint kétszeres növekedés a hiány tekintetében. Tehát ez mindenféleképpen odafigyelést igényel, hogy ezzel óvatosan bánjunk, és tegyünk egy jelet a táblázatba, hogy ez bizony aggályra ad okot. A másik ilyen, amiről Hargitai képviselő úr is és államtitkár úr is beszélt már, hogy a GDP-növekedés mértékét visszafelé kellett korrigálnia a kormánynak, tehát látható módon sokkal optimistábban lőtték be a tavaly ilyenkor tervezett 4,8 százalékos növekedést, amire most már csak 4,3 százalékot vár a kormányzat is. [[15.10]] A harmadik az államadósság mértéke. A tavalyi rekordmértékű államadósság 81,2 százalék volt a GDP-hez mérten. Ez az, ami nem adósságspirál, merthogy ezt a kormány csinálja. Tehát amikor korábban növekedett az államadósság, az spirál volt; most, hogy ez növekszik, és rekordléptéket ér el, az semmi problémát nem jelent. Látszik, hogy a javaslat szerint is nagyon óvatosan bánik a kormány a csökkentéssel, hiszen 79,9 százalékot ír be. Tudják, ez olyan, mint amikor elmegyek a boltba, és nem 100 forintba kerül valami, hanem 99 forint 90 fillérbe, mert a szemnek sokkal jobban néz az ki, hogy ez 9-essel kezdődik a 100-as helyett. Valószínűleg ez így van a költségvetési adósság tervezésénél is, hogy a 8-asnál a 7-es sokkal jobban néz ki, még akkor is, hogyha szinte eltörpül a csökkentés elvárt vagy várt mértéke. De ugyanígy, hogyha, mondjuk, az államadósság összegét említem, akkor is azt lehet mondani, hogy szintet lép, hiszen körülbelül 40 000 milliárd forint lesz, hogyha abszolút értékben nézzük, ennek a nagysága december 31-ére. Tehát így talán még sokkolóbb ez a szám vagy ez a helyzet. A következő, a negyedik, amit szerettem volna megemlíteni, az a forint gyengülése. Látható módon a kormánynak ez egy tudatos politikája a jegybankkal karöltve. Jó pár évvel ezelőtt Matolcsy, akkor még talán gazdasági miniszter volt, meghirdette, hogy Magyarországon a legjobb az lenne, hogyha 350 forint körül lenne az euró-forint árfolyam. Akkor sokan nevettek ezen, meg azt mondták, hogy azért ez túlzás, és lehet, hogy egy kicsit gyengébb forint valóban segítené a magyar gazdaságot, na de 350 forint azért mégiscsak túlzás volna. Most mindannyian tudjuk, hogy folyamatosan 360, sőt 370 forint környékén is jár az euró. Tehát tartósan, hosszú távon arra kell berendezkednie a magyar gazdaságnak, a magyar költségvetésnek, hogy 360 forint feletti euróval kell majd számolni. Az utolsó ilyen aggályos pont, erről valóban szintén volt már szó, ez az infláció várható mértéke, hiszen az infláció 3 százalék helyett most 3,6 százalékkal kerül tervezésre. Azt gondolom, ezt mindenki a bőrén érzékeli, hiszen naponta látunk olyan híreket, hogy milyen alapvető élelmiszerek és egyéb más termékek ára lőtt ki az egekbe, egyszerűen a szolgáltatásokról nem is beszélve. Tehát ezek lennének azok az aggályok, amiket itt a módosítás kapcsán szerettem volna így a jegyzőkönyv végett is hol megerősíteni, hol talán egy kicsit nagyobb hangsúllyal a vitába behozni. Ez azért fontos, mert elegánsan mindig ezt úgy kikerülik, hogy önök nem adtak be pótköltségvetést, márpedig sokszor érdemes lett volna beadniuk pótköltségvetést. Tehát az a tervezési folyamat, amit önök itt hozsannáznak, általában egy fiktív költségvetéshez vezetne, mert olyan időszakban tervezik meg a számokat, amikor még nem lehet látni az előző év végleges számait, és bizony sok esetben a kormány a parlament megkerülésével saját maga alakítja át tulajdonképpen ezt a költségvetést. Volt most szó erről a mostani helyzetben is, a rendeleti kormányzás kapcsán is, hogy bizony az, ami le van írva, szinte már nem is igaz, mert a kormány annyira eltért a parlament megkerülésével vagy kikerülésével a költségvetés módosításával. A második pont, amiről szerettem volna még beszélni, az, hogy talán mi az, ami szerintünk kimaradt ebből a módosításból, mi az, amire a mi megítélésünk szerint több forrást kellett volna fordítani. Ha ezt nagyon egyszerűen kellene megfogalmaznom, de majd mondok konkrétumokat is, akkor azt mondanám, hogy nem jut több a szociális támogatásokra, tehát nem jut több azoknak a magyar családoknak, magyar embereknek, akik valóban rászorulók. Itt Hargitai képviselő úr azt mondta, hogy társadalompolitikai sikerek vannak. Ezt azért sokan Magyarországon másképpen látják. Sokan úgy látják, hogy a kormány pont azoknak nem segít, akik a leginkább rászorulók egy ilyen szituációban, különösen egy válsághelyzetben pedig ez hatványozottan megjelenik. Talán egy legutóbbi felmérés is azt mutatta az OECD-tagországok körében, hogy talán Magyarországon nőtt legkevésbé egyébként a háztartásoknál, a családoknál levő felhalmozott vagyon mennyisége, de mégiscsak az látszik, hogy valamennyit nőtt, de ezen belül a társadalmi különbségtétel úgy mutatkozik, hogy a gazdagabbaknak sokkal jelentősebben nőtt a vagyona, a szegényeké pedig semennyire sem. Tehát ez a társadalmi szakadék egészen biztosan súlyosbodott itt a válság idején. Tehát ezért mondjuk azt, hogy ilyen helyzetben bizony a kisebb keresetűek, a szegény emberek támogatására többet kellene fordítani, hiszen nagyobb a szükség az ő körükben. Tehát mikre gondolok, milyen szociális támogatásokra? Néhány példát hadd mondjak: az ápolási díjra, a foglalkoztatáshelyettesítő támogatásra, az álláskeresési járadékra, a családi pótlékra, a gyesre, a gyetre, az anyasági támogatásra. Ezekre mind-mind itt lett volna a lehetőség, hogy a kormány többet fordítson. De ugyanúgy igaz, hogy semmilyen többletet nem kapnak az alacsonyabb nyugdíjból élők, a rokkantak vagy éppen a fogyatékossággal élők sem. És az is látszik, hogy tulajdonképpen a nyugdíjasokat arra kényszerítik az infláció megnövekedése miatt, hogy hitelezzenek a kormánynak. Tehát nem kapják meg előre ezt a pénzt, hanem utólag majd a kisnyugdíjas hitelezzen a nagy kormánynak. Tehát ez teljesen logikus társadalmi siker az önök megítélése szerint; ez egy igazi perverz társadalompolitika, hogy a legelesettebbek, a legkisebb jövedelemmel vagy nyugdíjjal rendelkezők, bevétellel rendelkezők, na, azok hitelezzék a kormányt novemberig vagy akárhány hónapon keresztül, mert akkor utólag majd megkapják adott esetben, ahelyett, hogy ezt már most ennek a számításnak a figyelembevételével fizetnék ki a nyugdíjasoknak. Aztán ugyanúgy érdemes talán azt is megemlíteni, hogy mit tesznek az önkormányzatokkal. Itt erről volt szó a pécsi önkormányzat kapcsán. Sajnos elment Hargitai képviselő úr, lehet, hogy nem tudjuk meg, hogy kape pluszpénzt Pécs városa, de majd lehet, hogy államtitkár úr megosztja velünk ezt a tudást. Alapvetően az látszik, hogy önök politikailag, politikai okokból büntetni akarják a nagyobb önkormányzatokat. Tehát ez egy teljesen világos politikai cél. Elvesztették a nagyobb önkormányzatokat, nem véletlen, hogy 25 ezer főben húzták meg ezt a határt, ami alatt automatikus kompenzáció jár, hogyha akkora lakosságszámmal rendelkezik egy település, az afölöttieket pedig egyedi elbírálás alapján részesíti támogatásban a kormányzat. Az eddigi egyedi elbírálásból az következik, tisztelt államtitkár úr, hogy ha jól emlékszem, akkor a kormányzathoz kötődő fideszes polgármesterek, képviselő-testületek által irányított városok durván ötszázszor több támogatást kaptak a kormánytól, mint az ellenzéki vezetésű önkormányzatok. Tehát nem a ló lába lóg ki, hanem a ló lóg ki. Az látszik, hogy önök a választási év előtt ellehetetlenítik az önkormányzatokat tudatos politikai számítás és megfontolás alapján. Tehát magyarul, az önkormányzatoknak is lehetett volna most segítséget adni, vagy felhasználni ezt a módosítást erre az alkalomra. Ehhez képest viszont még egy dolgot meg lehet említeni, hogy rendkívül sok presztízsberuházásra költenek, olyan beruházásra, aminek ma, most, pont a járvány kellős közepén vagy annak ikszedik hulláma közben semmilyen értelme vagy hogy mondjam haszna nincs. Lennének olyan területek, ahova sokkal több pénzt lehetne fordítani, hogyha ezeket a presztízsberuházásokat elhalasztanák. Én nem mondom azt, hogy nincs olyan időszak egy kormány életében, amikor ilyen beruházásokra érdemes ekkora pénzeket elkölteni, de most talán sokkal hasznosabb lenne és a mi megítélésünk szerint evidens módon hasznosabb lenne, hogyha a magyar családokra és az emberekre költenénk. Arról nem is beszélve, hogy hogyan szervezik ki pont a mai szavazások alapján a közvagyont magánalapítványokba. Még egy kérdésem lenne zárásképpen, hogy ne húzzam annyira az időt. Lehet, hogy államtitkár úr ezt tudja értelmezni, de talán érdekes lenne, hiszen szóba került az európai uniós források tekintetében is, és egyelőre úgy beszélt a Költségvetési bizottság alelnöke, Szűcs Lajos úr, hogy a Helyreállítási Alapból mintegy 6000 milliárd forint áll rendelkezésre a magyar kormány számára. A legutóbbi hírek szerint Orbán Viktor arról beszélt, hogy ennek csak egy töredékét, kevesebb mint a felét szeretné Magyarország fölhasználni. Nem vagyok benne biztos, hogy az újságok pontosan idézték ezt a mondatot, de mintha az hangzott volna el, hogy 43 százalékát kívánja ennek a pénznek felhasználni, és ami az úgymond vissza nem térítendő támogatás, azt lehívná a kormány, de ami hiteltípusú lehetőség volna Magyarország számára, tehát amit az Európai Unió egy közös alapból biztosít hitelt Magyarország számára, azt nem kívánja lehívni, merthogy ez valamifajta adósságcsapdához vezet. [[15.20]] Tehát ha ezt értelmezné, államtitkár úr, azt megköszönném. A másik oldalról viszont csak egy megjegyzést hadd tegyek: ezek szerint, ha a Kínai Kommunista Párttól veszünk fel hitelt, az nem adósságcsapda, vagy ha Putyin Oroszországától veszünk fel hitelt, az se adósságcsapda, csak ha az Európai Uniótól veszünk fel hitelt, na, mindig pont az az adósságcsapda. Ez egy nagyon érdekes megközelítés egy euroatlanti integrációs elkötelezettséggel rendelkező országtól: ha a sajátjainktól felveszünk hitelt, az adósságcsapda, ha azoktól vesszük fel, akik a legnagyobb kihívást jelentik az Európai Unió vagy éppen egyéb más szempontokból akár más országoknak, nyugati országok számára, az viszont üdvözlendő, boldogsággal tölt el bennünket, és örömmel adósítjuk el a magyar választópolgárokat Kínának, a Kínai Kommunista Pártnak és Putyinnak úgy, hogy még az én unokámnak az unokája is fizeti, mondjuk, a Budapest-Belgrád vasútvonal összegét. Tehát látható módon itt kevésbé zavarja a szuverenitási kérdések iránt rendkívül érzékeny kormányt, hogy Kínának az ilyen típusú [[Az elnök csengetéssel jelzi az időkeret leteltét.]] hitelkihelyezéseit általában predátorhitelezésnek szokták hívni nem véletlenül. Köszönöm szépen a türelmet, elnök úr, és még mindig rövidebb voltam, mint Hargitai képviselő úr. Köszönöm szépen."
6,u2015-11-16-430,Opposition,MSZP-frakció,0.490478515625,2015-11-16,0.16871927678585052,"Köszönöm szépen. Tisztelt Elnök Úr! Tisztelt Ház! Valóban, az adózás rendjéről szóló törvény módosítása - ahogy előttem fideszes képviselőtársam is mondta - számos előremutató módosítást tartalmaz. Én is szeretnék egypárat kiemelni, ami egészen biztosan támogatásra méltó. Az első, szerintem a legfontosabb az, hogy a megbízható és a kockázatos adózói besorolás - ahogy ezt a fideszes képviselőtársam is mondta - megjelenik tulajdonképpen a törvény elfogadása után. Ezt azért tartom nagyon fontosnak, mert ezáltal lehet valamilyen formában elismerni azokat a vállalkozókat, akik a tisztességes piaci magatartás alapján járnak el, vagy akik folyamatosan tisztességesen betartják a különböző rendű-rangú szabályokat és kötelezettségeket. Ez nagyon régóta a vállalkozóknak is egy komoly kérése volt, hogy már az hatalmas támogatás lenne a kormányzat, a mindenkori kormány részéről, ha a feketegazdasággal szemben a tisztességes piaci magatartásra, a versenyszabályok betartására tudná kényszeríteni az állam a magyar vállalkozókat.Többször előfordult az adózás során a cégeknél az a helyzet, hogy mondjuk, egy megyében egy nagyadózó folyamatos adóellenőrzést kapott, akár hónapokon vagy akár egy éven keresztül is folyt az ellenőrzése az adott vállalkozónak - még egyszer mondom, aki az adott megyének a legnagyobb adózói közé tartozik -, majd a féléves vagy egyéves vegzálás után kiderült, hogy semmilyen szabálysértést nem tudtak nála megállapítani. Ez volt az egyik szála az APEH tevékenységének, a másik szála pedig az, hogy a megye legnagyobb adózói közül a legnagyobb adótartózóval viszont arról egyezkedett az APEH, hogy milyen részletekben, hogyan, mekkora részét akarja esetleg az adótartozásának törleszteni. Tehát azt gondolom, mindenféleképpen fontos az, hogy ilyen esetben legyen különbség, és legyen valami pozitív elbírálás. Szerintem az is egy fontos és jó irány, hogy azt írja a törvényalkotó, hogy ha a megbízható adózó bejelentési és bevallási vagy éppen adatszolgáltatási kötelezettségét elmulasztja vagy hibásan teljesíti, ez esetén a megbízható adózót mulasztási bírság kiszabása nélkül, határidő kitűzésével hívják fel a kötelezettség teljesítésére vagy éppen a hiba javítására.Szerintem általánosságban érdemes lenne a kormányzatnak azon elgondolkodnia, hasonlóan előremutatóan, hogy hol lehet egyéb más hatóságoknál is, akár a fogyasztóvédelmi hatóságnál vagy a munkaügyi hatóságnál vagy egyéb más hatóságoknál ugyanezt a szemléletmódot alkalmazni. Tehát azoknak, akiknél látható módon nem szándékosan vagy rendszeresen történik valamilyenfajta szabálysértés, ne rögtön a bírságolási szándék legyen az első, ami a hatóság részéről felmerül, hanem sokkal inkább a szabálykövetésre való rábírás, és adott esetben ebben legyen egyfajta tolerancia. Ezt sokan úgy szokták megfogalmazni talán, ha jól emlékszem, hogy egy ilyen sárga lapos rendszer legyen, hogy ne rögtön bírság kiszabására kerüljön sor, hanem legyen a figyelmeztetésre is egy lehetőség. Szerintünk az is jó, hogy a NAV a visszajáró áfát 45 napon belül visszautalja ezeknek az adózóknak, sőt, ha jól értettem meg a törvénytervezetet, akkor 2018. január 1-jétől 30 napra csökkenne ez a visszafizetési kötelezettség. Erre mondhatnám azt, hogy már-már álomszerű, hogy az APEH 30 napon belül visszautalja a szükséges áfát, hiszen korábban - ennek vannak logikus okai - az utolsó napokat is kihasználta az APEH értelemszerűen a visszautalásnál, hiszen ezzel az államháztartási hiány is befolyásolható. Ettől függetlenül szerintünk ez egy pozitív dolog, bízunk benne, hogy eztán ez valóban meg is fog valósulni a gyakorlatban is. A második ilyen fontos pont, hogy szigorítaná a javaslat több ponton az adóregisztrációs eljáráshoz kapcsolódó rendelkezéseket. Szerintem ez régóta komoly probléma, és így most a cégvezetők is bekerülnének az adóregisztrációs eljárás során vizsgált személyi körbe. Ez fontos, hiszen eddig sok esetben úgy oldották meg a cégvezetők egy-egy problémának a megoldását, a tartozás lerendezését, hogy csődbe vitték a céget, aztán alapítottak egy másikat. Ezt valahol érdemes kiszűrni, erre ez az adóregisztrációs eljárás mindenféleképpen alkalmas tud lenni, és vizsgálni is tudja a magánszemélyeket is ilyen szempontból.A harmadik, szerintem fontos ilyen változtatás az adóbevallásokkal kapcsolatos. 2016-tól a munkáltató tudja elkészíteni a bevallását az adott munkavállalónak, és a munkáltató is a felelős, ha valamilyen hiba következett be, tehát ezek a következmények a munkáltatót terhelik abban az esetben, ha csak a munkáltatótól kap jövedelmet az adózó.2017-től a magánszemélyek adóbevallását is vállalná az állam, amit megküld az adózónak, és ha ő jóváhagyja, akkor onnantól kezdve az érvénybe lép; szerintünk ez is egy előremutató lépés. A kérdés az persze, hogy ez majd a technikalitások és a napi gyakorlat során hogyan fog megvalósulni, hiszen az ördög mindig a részletekben rejlik, de ettől függetlenül a szándék, a cél mindenféleképpen támogatandó.A negyedik ilyen pont a környezetkímélő gépkocsikra nyújtott adókedvezmények kérdése. Itt nagyjából inkább azt a hiányt fogalmaznánk meg, amit, ha jól vettem ki a különböző vitákból, fideszes képviselők is sérelmeztek: ez inkább a cégeknek jelent egyfajta előrelépést vagy anyagi kedvezményt, és ha a magánszemélyek hasonlóan olyan gépkocsit szeretnének vásárolni, ami elektronikus hajtású, akkor az ő számukra ez nem jelent komoly lehetőséget vagy kedvezményt, hiszen magánszemélyek esetében a 27 százalékos áfához nem nyúl hozzá a kormányzat, aminek biztos sok költségvetési oka is van. [[1.10]] Ettől függetlenül ebben bátorítanánk a kormányt itt a környezetvédelmi problémák miatt, hogy ebbe az irányba is tegyen lépéseket. Az is pozitív, hogy a fuvarozó vállalatok számára is az önkormányzathoz fizetendő adó összegéből le lehet vonni a különböző utak használatáért fizetett díj bizonyos százalékát, és az iparűzési adóval kapcsolatos kedvezmények vagy kedvező adminisztrációs eljárások is segíteni fogják a vállalkozókat. Amit még fontosnak tartanánk, és ez is egy jó kezdeményezés, hogy ha valaki rossz helyre fizeti be a szükséges díjat az APEH-nál vagy téves államháztartási számlára utal, akkor ezt a NAV házon belül megoldja. Ez mind a vállalkozóknak, mind a magánszemélyeknek egy régóta jogosan megfogalmazott kérése, hogy amit az állam a saját rendszerén belül meg tud oldani, azt próbálja meg megoldani, és ne az állampolgárt vagy a vállalkozót egzecíroztassák azzal, hogy újra és újra bekérik tőlük az adatokat vagy a korrekciót, miközben ezt az állam maga is meg tudná tenni.Egy olyan pont van, ahol Tállai államtitkár úrral vitatkoznék. Ő úgy fogalmazott, hogy a pálinkafőzéssel kapcsolatos szabadságharcot megnyerte a kormány. Én inkább úgy látom, hogy elvesztette, de ez várható volt, hiszen korábban is meg lehetett azt állapítani, hogy az Európai Unió nem fogja engedélyezni azt, amit a kormány bevezetett. Tehát így egy adójegy formájában mégiscsak kell 700 forintot fizetni egy liter pálinka után, ami, azt gondolom, hogy nem ingyenes termelést tesz lehetővé magánszemélyek részéről. Ettől függetlenül mi azt gondoljuk, hogy ebben a mostani törvénymódosításban számos olyan rendelkezés van, ami egészen biztosan támogatásra méltó. Sokkal inkább azok a kérdőjelek vannak bennünk, hogy ez a napi gyakorlatban ilyen határidőkkel - mind az áfa-visszatérítésnél 30 napos határidő, mind az adóbevallások elkészítése - mennyire tud majd felkészülni ilyen rövid határidőn belül az állami apparátus, technikai háttér, adminisztráció arra, hogy ezeket zökkenőmentesen bonyolítsa, hiszen minden jó szándék a rossz napi megvalósításon könnyen bukhat el. Úgyhogy a magam részéről azt gondolom, hogy érdemes megfontolni a frakciónknak is, hogy támogatja-e ezt a mostani jogszabálytervezetet. Köszönöm szépen. [[Gúr Nándor tapsol.]]"
6,u2018-06-27-69,Opposition,MSZP-frakció,-0.97509765625,2018-06-27,0.38832417130470276,"Köszönöm szépen. Tisztelt Ház! Kedves Képviselőtársaim! Lehet, hogy meglepetéssel szolgálok: én a 2019-es költségvetésről szeretnék beszélni, nem a nyolc évvel ezelőttiről meg nem a tizenöt évvel ezelőttiről [[Dr. Völner Pál: Azt szégyellitek is!]] , ennek is egy olyan fejezetével, amely a foglalkoztatáspolitikához kapcsolódik. Az sem meglepő, hogy megint egy biankó költségvetést tárgyal itt az Országgyűlés. Tehát gyakorlatilag azt látjuk, hogy a 2018-as évet sem zártuk, és nem ismerjük azokat a legfőbb adatokat, számokat, ami meg tudná alapozni egy 2019-es költségvetést de spongyát rá, ez már így van évek óta. Ezen túlmenően pedig meg kell hogy jegyezzem, és visszatérek a Harangozó Tamás képviselőtársam által elmondottakhoz, hogy minden híradás azzal van tele, hogy bedőlt a forint, beszakadt a forint. Tudomásom szerint 311 forint 33 fillérrel tervezték meg ezt a jövő évi költségvetést, és az Isten a megmondhatója annak, hogy holnap vagy holnapután hol áll meg a forint/euró árfolyam. Azon túlmenően, hogy biankó költségvetéssel van dolgunk, nagyon sok homályos ígéret is van ebben a költségvetésben. Ilyen homályos ígéret például, hogy komolyabb béremelésre tett ígéretet itt Varga Mihály miniszter úr a közszférában dolgozó, hozzávetőlegesen körülbelül 200 ezer embernek, amelynek mértéke 25-30 százalék is lehet. De ugyanígy tudom említeni a nyugdíjasok foglalkoztatásának megkönnyítését, amely szintén csak egy ígéret, azt mondta a miniszter úr itt az expozéjában, hogy egy külön törvényben kívánják majd ezt szabályozni. Kíváncsian várjuk, hogy melyek lesznek ezek az intézkedések. Ezen túlmenően az is látszik, különösen az euróárfolyam, illetve a forintárfolyamnak az euróhoz képest történő ingadozása miatt, illetve most már mélyrepüléséről beszélünk, nem is annyira ingadozásról, olyan költségvetést tartunk a kezünkben, és nagy valószínűséggel a fideszes többség olyan költségvetést fog elfogadni, amelyet hatálybalépése előtt már módosítani kell. Tisztelt Ház! A jövő évi költségvetés áttanulmányozása kapcsán, valamint az egyéb, sajtóban megjelent nyilatkozatok alapján megállapítható, hogy a Magyar Nemzeti Bank és a kormány egyaránt válságra készül. A rendkívüli kormányzati intézkedésekre szolgáló általános tartalék az idei 110 milliárd forintról 165 milliárd forintra emelkedik, az Országvédelmi Alap 60 milliárd forintos összege változatlan marad, a különböző céltartalékokra az idén elkülönített 90 milliárd forint helyett jövőre 136 milliárd forintot irányzott elő a kormány, ez összesen 360 milliárd forint, hogyha jól számolom. A kormányzat a munkanélküliség idejére járó álláskeresési ellátásokra fordítható összegeket is növeli, az idei 55 milliárd forint helyett jövőre már 75 milliárd forintot kíván erre a célra fordítani, és a növekedés mértéke több mint 36 százalékos. Nem tudom, mire számítanak a következő évben. A jövő évi költségvetés azzal számol, hogy a dolgozók táppénzen töltött ideje is nőni fog, mivel az idei 115,8 milliárd forint helyett jövőre 126,1 milliárd forintos kiadással számol, ez pedig közel 9 százalékos növekedés. Tehát változatlanul azt kérdezem, hogy mi a fenére számítanak, hogyha ilyen összegeket és számokat állítanak be a jövő évi költségvetésben. Ezt biztonságnak nem lehet nevezni. A kormányzat a 2019-es évben, ahogy itt többen említették, 4,1 százalékos gazdasági növekedéssel számol. Ez sokak szerint nagyon optimista feltételezés, különösen annak ismeretében, hogy mostanában az Amerikai Egyesült Államok és az Európai Unió között kibontakozó kereskedelmi háború jelentős mértékben érinti az autóiparban részt vevőket. Ahogy én látom, a mai magyar gazdaság szerkezetében a feldolgozóipar és azon belül a gépjárműgyártás kiemelt helyen szerepel, durván a magyar GDP-nek körülbelül az 5 százalékát adja a járműgyártás. A tervezett magyar gazdasági növekedést csökkentheti még a nyersanyagok, különösen a kőolaj árának az emelkedése is, továbbá a forint esetleges hosszú távú gyengélkedése is. Tehát ennek látjuk most a tanújelét a híradások szerint. A napokban jelentette be az Európai Központi Bank az Egyesült Államok jegybankja után, hogy szépen lassan felszámolja az eszközvásárlási programját, ami például a felvett olcsó lakáshitelek vagy fogyasztási hitelek drágulását fogja eredményezni. Ez a folyamat akár még a reálgazdaság teljesítményét is megtorpanásra kényszerítheti. Ezek a gazdasági-kereskedelmi tényezők, amellett, hogy rontják a tervezett gazdasági növekedést, a hazai infláció alakulására is nagyon komoly kihatással lesznek. Jövőre a költségvetési törvényben az ideinél magasabb, 2,7 százalékos inflációval számol a kormányzat. Ha a fentebb említett makrogazdasági folyamatok hosszú távon éreztetik a hatásukat, akkor ez azt jelenti, hogy a most tervezett infláció mértéke még ennél is jobban fog emelkedni. Ez pedig azzal jár együtt, hogy a béreknek és a nyugdíjaknak a valós értéke kevesebbet fog érni, több pénzt fogunk elkölteni azért, hogy megőrizzük vagy megpróbáljuk megőrizni jelenlegi életszínvonalunkat; természetesen itt nem a parlamenti képviselőkről beszélek, hanem a közel tízmillió magyar emberről. Ismerve a még mindig alacsony bérszínvonalat és a nyugdíjakat, félő, hogy sok honfitársunk rosszabbul fog élni jövőre, mint ahogy most él, kevesebbet engedhet meg majd magának a lakosság többsége, és ezért többet is kell majd fizetni nagy valószínűséggel. Tisztelt Ház! Kedves Képviselőtársaim! Egy másik fejezet a szociális hozzájárulási adó a költségvetésben. Bár az adótörvények is foglalkoznak vele, de muszáj itt kitérnem rá egy-két mondat erejéig, annál is inkább, mert hosszan ecsetelte Varga Mihály miniszter úr is a reggeli órákban. A mostani 19,5 százalékról jövőre 17,5 százalékra csökken, amely, nem kell fejszámolónak lenni, 2 százalékos csökkenést jelent, így közel 100 milliárd forinttal több marad a vállalkozásoknál. Azonban semmi nem garantálja, hogy a kkv-szektor ezt a pluszpénzt a dolgozói bérek növelésére fogja fordítani. Apropó: szintén délutáni híradás, hogy a vállalatok, a munkaadói szervezetek tiltakoznak az ellen, hogy elcsúsztatva fogják érvényesíteni ezt a 2 százalékos csökkentést, miközben pedig a kormány minimálbér-emelést vár el a vállalkozói szektortól. Tehát én azt gondolom, hogy a vállalatok joggal kérik azt a kormánytól, hogy ha januártól kérik a minimálbér-emelést, akkor azt a terhet is csökkentsék január 1-jével, és ne elcsúsztatva az év közepétől, amelynek a fedezetéből meg lehetne valósítani legalábbis a minimálbér növekedésének egy jelentős részét. A költségvetés bevételi oldalának növekedése azt is jelenti, hogy az állam a dolgozóktól egyre több pénzt von el. Minél több pénz folyik be az állam kasszájába, annyival kevesebb pénz marad az embereknél, ez nem egy komoly felismerés. De az is látszott az elmúlt nyolc évben, kedves képviselőtársaim, hogy a jóléti és szociális kiadások radikálisan csökkentek, körülbelül 20 százalékkal csökkentek, hiszen 2010-ben még 62 százalék körül voltak a GDP-arányos jóléti kiadások, természetesen az egészségügytől a nyugdíjkiadásokig beleértve, ma már ez csak 55,4 százalék, és az állam a saját maga működésére évről évre többet fordít. Én azt látom az elmúlt nyolc év távlatából bocsánatot kérek, hogy visszautalok erre a nyolc évre, bár az elején azt mondtam, hogy én a jövő évi költségvetésről fogok beszélni -, hogy csak ezen a rovaton körülbelül 1200-1300 milliárd forintot vont ki a kormány az elmúlt években. A biztosítási adóból származó bevétel több mint megduplázódik jövőre, az idei 35 milliárdról 82 milliárd forint közelébe. A jelenleg 27 százalékos általános forgalmi adó mértéke, illetve az egykulcsos, 15 százalékos személyi jövedelemadó sem változik jövőre. Ebben a gondolatsorban kell kitérni arra is például, hogy a vállalkozások által az államnak fizetendő szakképzési hozzájárulás is évről évre dinamikusan nő: míg ez az összeg 2018-ban 74,436 milliárd forint volt, addig 2019-ben már 95,490, pontosabban 95 milliárd. Az állam ezen a jogcímen a vállalkozások zsebéből egyik évről a másikra több mint 21 milliárd forintot vesz ki. Ha a szakképzési hozzájárulás állami elvonását a 2016-os évhez viszonyítjuk, még magasabb, majdnem 56,9 milliárd forinttal csökkent ez az összeg. Négy év alatt a szakképzési hozzájárulás címen tervezett állami bevétel mintegy 67,5 százalékos növekedést mutat. A Pénzügyminisztérium fejezetében lévő céltartalékban szerepel a közszférában foglalkoztatottak bérkompenzációja, a költségvetési szerveknél és a nevelési, oktatási, felsőoktatási, egészségügyi, karitatív, szociális, család-, gyermek- és ifjúságvédelmi, kulturális és sporttevékenységet önmagában vagy intézménye útján ellátó egyházi jogi személyeknél a foglalkoztatottak részére a 2019. évben ezt természetesen jogszabály alapján kell meghatározni idejáró többlet személyi juttatások és az azokhoz kapcsolódó, munkaadókat terhelő járulékok és szociális hozzájárulási adó. [[16.40]] Ez a bérkompenzáció azt jelenti, hogy a közszférában sajnálatos módon még mindig ezrek bére nem éri el a minimálbér összegét. Jól hallották képviselőtársaim, több ezer ember bére ebben a szférában még a minimálbér összegét sem éri el. Ezért az ő keresményüket az állam egészíti ki, hogy ezek a munkajövedelmek elérjék legalább a minimálbér szintjét. Ez szerintem a kormányzat szégyene, hogy a közigazgatásban olyan bérezési rendszereket tartanak fenn évek óta, amelyben ezrek napi 8 órás munkával nem keresik meg a minimálbér összegét. A napokban került a kezembe egy OECD-felmérés a jövedelmeket illetően. Kedves barátaim, az OECD-tagországok közül, ebben a felmérésben az olvasható, csak Mexikóban alacsonyabbak a jövedelmek, a bérek, mint Magyarországon. [[Dr. Vitányi István: Ez 2010-es volt.]] Dehogy 2010-es volt, képviselőtársam, most készült nemrég ez a felmérés. És ha megnézzük legalább a visegrádi 4-ek összehasonlításában, akkor az látszik, jól eldiskurálunk itt egyébként Vitányi képviselő úrral, Szlovákiában 8 százalékkal magasabbak ezek a bérek, Csehországban 12 százalékkal, és Lengyelországban, amely néhány évvel ezelőtt bőven mögöttünk volt, már 17 százalékkal magasabbak a bérek, mint Magyarországon. Az oktatásra jövőre az idei évhez viszonyítva a kormányzat csupán 15 milliárd forinttal kíván többet fordítani. Ez az összeg nagyon kevés, ezt el is fogja vinni az infláció gyakorlatilag, ez annyi, mintha nem kaptak volna szinte egy huncut fillért sem. A Fidesz számára látható módon nem fontosak a fiatalok, nem fontos a tudás. Pedig Magyarország számára fontos, hogy a jövő generációi egyre felkészültebbek, egyre okosabbak és rátermettek legyenek ahhoz, hogy fel tudják venni a versenyt a környező országokkal, és erős, fejlődő tagállama legyen az Európai Uniónak Magyarország. A szakképzés rendszerének irányítása ismét jelentős mértékben átalakul, ezt szinte minden évben átszervezik. A szakképzés irányítási feladatai a tavaszi országgyűlési választások után megalakult új kormányzati struktúra alapján átkerültek az időközben megszűnt Nemzetgazdasági Minisztériumtól az újonnan megalakult Innovációs és Technológiai Minisztériumhoz. Ennek az átalakulásnak a következtében a Nemzeti Szakképzési és Felnőttképzési Hivatal, a szakképzési centrumok, valamint a munkaerőpiaci és képzési feladatok irányítása is átkerült az új minisztériumhoz. Az idei évhez viszonyítva a költségvetésben a szakképzés helyzete sem javul érdemben jövőre. A Nemzeti Szakképzési és Felnőttképzési Hivatal tekintetében létszámcsökkenés, jelentős változások várhatók, a személyi juttatások, illetve a munkaadókat terhelő járulékok és a szociális hozzájárulási adó sorokon az idei 1541,5 millió forinthoz képest jövőre csupán 1263,3 millió forint van betervezve a központi költségvetésbe. Ez 278 millió forinttal kevesebbet mutat. A hivatal mozgástere is csökkenni fog jövőre, mivel a dologi kiadások terén is csökken az általa felhasználható összeg nagysága. Tisztelt Ház! Kedves Képviselőtársaim! Azt hiszem, hogy nem nehéz kikövetkeztetni, hogy az MSZP a 2019. évi költségvetésről szóló úgynevezett biankó törvényjavaslat elfogadását nem fogja támogatni, mivel a 2019. évi büdzsében szereplő állami elvonások mértéke soha nem látott magasságokba ugrik. Már most látható, hogy többször kell majd módosítani ezt a törvényjavaslatot még a hatálybalépése előtt. A közszolgálatban foglalkoztatott munkavállalók számára kilátásba helyezett béremelés az ígéreten túl semmilyen kézzelfogható biztosítékkal nem rendelkezik. További kockázata a jövő évi költségvetésnek a munkaerő-ellátottság kérdése is, vagyis az, hogy azokhoz az ambiciózus beruházási programokhoz, lakásépítési elképzelésekhez, kormányzati vállalásokhoz, kapacitásbővítésekhez lesz-e ember, és tudjuk-e a hatékonyságot javítani; annál is inkább látható, hogy borzasztó nagy a munkaerőhiány ebben az országban, látható, hogy a munkaerőhiány egyre inkább hátráltatja a gazdaság fejlődését, a teljesítmények növekedését. Kedves Képviselőtársaim! A legújabb felmérések azt mutatják, hogy mintegy 800-900 ezer ember hagyta el ezt az országot. A különböző országok statisztikai és munkaerőpiaci adatbázisaiból kikövetkeztethető, hogy az Egyesült Királyságban már több mint 250 ezer magyar dolgozik és él kint, látszik ezekből a statisztikákból, hogy Németországban több mint 210 ezer magyar dolgozik kint. Az is látható, hogy Ausztriában már több mint 80 ezren dolgoznak, Hollandiában 14 ezren, Írországban, Spanyolországban, Olaszországban megközelítőleg 10 ezer ember. Az összes többit nem is sorolom. A szociális szakmában a kollégák most már évek óta panaszkodnak, hogy gyakorlatilag Nyugat-Magyarországon nincs szociális munkás, nincsenek olyan szociális területen dolgozó szakemberek, akik a bentlakásos idősotthonokban, az alapellátásban vagy a napközbeni ellátásban dolgoznának, mert akik közel laknak az osztrák határhoz, azok egyszerűen ingáznak és átmennek Ausztriába reggel, elvégzik a munkájukat háromszoros-négyszeres bérezésért, mint amennyit idehaza kapnának. Gyakorlatilag nincs utánpótlás. Van olyan egyetemi oktatói kar, ahol nem tudtak indítani a szociális területen a jövő évre szakemberképzést. Kérem szépen, szorosan ugyan nem tartozik a költségvetéshez, mégis azt hiszem, hogy ezt el kellett mondanom, mert ha így haladunk tovább, ez az ország ki fog ürülni, nem marad itt senki az égvilágon, aki megalapozná, mondjuk, a következő évre vagy az azt követő évekre a költségvetést. Köszönöm szépen a figyelmüket."
6,u2015-10-08-7,Opposition,MSZP-frakció,-1.0,2015-10-08,0.01369339507073164,"Elnök Úr! Tisztelt Ház! Tisztelt Képviselőtársaim! Magyarországon az elmúlt évtizedekben egyvalamiben mindig közös állásponton voltak a politikai pártok, az pedig nem más, mint garantálni az időskori létbiztonságot, a tisztességes megélhetést biztosító nyugdíjrendszert fenntarthatóvá tenni. Ezt az elvet rúgta fel 2010-ben a hatalomra került Orbán-kormány. Álságos az a Fidesz-magatartás, amikor a társadalom felé a nemzeti együttműködés rendszeréről akar beszélni, miközben már pontosan tudták, ők nem beszélni akarnak és nem együttműködni akarnak a társadalommal. Ezt tapasztalhatta meg elsősorban az a 3,2 millió ember, akitől önök elvették a magánnyugdíjcélú megtakarításaikat. A tervüket pedig félrevezetések sorozatával vitték véghez. Viszonylag keveset beszélnek a magánnyugdíjpénztárak bedöntésével kapcsolatos döntésük körülményeiről. Persze, hallhattuk, hogy a nemzetközi helyzet, a nemzetközi gazdasági körülmények, az Európai Unió, hallhattuk azt, hogy gonosz, tőzsdéző pénztárak, biztonságot adó állami nyugdíjak között kell választani. Ma már pontosan tudjuk, hogy mi az igazság. Önök megpróbálták elérni az Európai Unió intézményeinél, hogy a költségvetési hiányba és az államadósságba ne kelljen beleszámítani a pénztáraknak átutalt államháztartási összeget. Magyarország gazdasági és pénzügyi helyzete a valóságban semmivel nem javult volna, de önöknek a statisztika kozmetikázása is elegendő lett volna ahhoz, hogy az egyedüli esélyük arra, hogy a választási kampányban vállalt, lényegében egyetlen konkrét választási ígéretüket, az egykulcsos szja-t meg tudják valósítani. De tegyük föl a kérdést, mi lett volna, ha az Európai Unió jóváhagyja az önök miniszterelnökének, Orbán Viktornak és Matolcsy Györgynek a kérését. Valószínűleg akkor ma nem kellene itt azon vitatkozni, hogy vannak-e gonosz tőzsdéző pénztárak, megmentőként kell-e fellépnie a kormánynak, hiszen ez már mind rendezett lett volna. De mivel az Európai Unió nem járult hozzá az önök kéréséhez, más módszert választottak. Félrevezették az embereket, amikor a nyugdíjak biztonságba helyezéséről beszélve önök az emberek védelmét helyezték elsősorban az ügy valódi kérdésévé. Miközben van egy valódi igazság. Önöknek 3 ezer milliárd forintra volt szükségük. Önöket ez a cél vezette, amikor a törvényeiket benyújtották. A törvényjavaslat parlamenti tárgyalásakor a kormány képviselője meg is fogalmazta ezt. A kormánynak nem áll érdekében a jelenlegi nyugdíjrendszer fenntartása. Itt mondták föl az elmúlt negyedszázad politikai és társadalmi konszenzusát. Hogy minden körülmények között egy fenntartható, kiszámítható és a nyugdíjaskor elérését követően létbiztonságot adó nyugdíjrendszert tartsanak fönn. 1998-ban született meg a döntés, ami nem volt könnyű az akkori körülmények között. Akkor volt az a helyzet, hogy Magyarországon a nyugdíjrendszeren változtatni kellett, mert látszott, hogy nem lesz fenntartható. Az Országgyűlés létrehozta azt a hárompilléres rendszert, abban bízva, hogy szilárd lábakon álló, hosszú távon is fenntartható finanszírozási modellt fog megteremteni. Ennek köszönhetően 13 évig gyűjtötték egyéni, nevesített számlán az emberek a megtakarításaikat. És szolidárisak voltak az állami nyugdíjrendszerben lévőkkel. Tizenhárom éven keresztül hozott az ország áldozatot azért, hogy majd élvezhesse ennek a modellnek az előnyeit. Majd alig néhány évvel a rendszer indulása előtt önök felszámolták az egészet. Ezzel 13 év munkáját semmisítették meg. Önök azt mondták, hogy elhibázott volt a ’98-as átalakítás. Én azt mondom, az önök azon lépése volt a valódi hiba, hogy pont az előtt számolták föl a rendszert, mielőtt az első kifizetések megkezdődhettek volna. A hárompilléres rendszer első éveiben, amikor az első Orbán-kormány volt hatalmon, kitartottak a modell mellett. Igaz, valamelyest már akkor is módosítottak rajta, de a lényegét tekintve az egészet hagyták működni. Akkor most milyen alapon nevezi bárki az Országgyűlés korábbi döntését elhibázottnak a saját felelősségének hangoztatása nélkül? A kormány előterjesztése nyomán önök többségében támogató szavazataikkal 2010 decemberében elfogadták a magánnyugdíjpénztárak által kezelt vagyon lenyúlását. Önök nem lehetőséget, hanem ultimátumot adtak. Ultimátumot küldtek 3 millió embernek: ha ellentmondtok nekünk, akkor kiiratkoztok az állami nyugdíjrendszerből. Ez egy történelmi pillanat volt, tisztelt képviselőtársaim, ugyanis negyedszázada nem volt olyan kormány, amely törvényi erővel konkrétan megzsarolt volna 3 millió embert, olyan választás elé állítva, ahol nincs egyéni döntése. Vagy alkalmazkodik, vagy elveszíti mindenét. A jövőjét veszíti el. Az Orbán-kormány alatt ezt is megélhettük persze, és ugyan ez a kezdet volt, azóta többször kellett még ilyet megélni. Ehhez képest Selmeczi Gabriella akkori nyugdíjvédelmi miniszterelnöki megbízott elképesztő sikerekről beszélt, mert az emberek 96 százaléka nem mert ellentmondani a kormánynak. Sajátos, hogy önöknél ez számít sikernek. De nem mehetünk el szó nélkül a Fidesz egy másik hazugsága, az egyéni számlák ügye mellett sem. 2010 decemberében a parlament elfogadta a kötelező magán-nyugdíjpénztári tagok védelméről szóló politikai nyilatkozatot. Máig nem értem, hogy önök, amikor tudják, hogy nincs megoldás, akkor állandóan egy politikai nyilatkozatot rohannak elfogadni. Nem törvényt nyújtottak be, hogy hogyan kívánják megoldani azt az ígéretüket, amely így hangzott a nyilatkozatban: garantálni kell az egyéni számlavezetés intézményét az állami nyugdíjrendszerbe átlépő, korábbi kötelező magán-nyugdíjpénztári tagoknak, ezzel nem csupán sugallva, de megígérve azt is, hogy a jövőben egyéni számlákon írják jóvá a befizetők nyugdíjjárulékát. [[9.40]] Csendben jegyzem meg, ha valaki megnézi azoknak a parlamenti vitáknak a jegyzőkönyveit, akkor pontosan olvashatja az ellenzék részéről, hogy már akkor tudtuk, hogy nem lehetséges, hiszen olyan nyugdíjrendszer, amely nem egységes normatív szabályokon alapul, hanem valakiknek kizárólagosan ad egyéniszámla-lehetőséget, míg a többségét bent tartja az állami felosztó-kirovóban, hát az önmagában is egy bornírt ötletnek tűnt. De ezzel önmagában még nem jutottunk a végére, hiszen 2010 decemberében szintén a nyugdíjügyi megbízott, Selmeczi Gabriella, azt mondta: „A tervek szerint másfél éven belül minden járulékfizetőnek egyéni számlája lesz.” 2011: „Jövő év tavaszával létrejöhet az egyéni számla” - mondta Rogán Antal. „Bármely nyugdíjrendszer korrekt működésének alapja a pontos nyilvántartási rendszer, ennek megteremtésén dolgozunk” - mondta Balog Zoltán miniszter úr 2012-ben. Még 2013-ban is, tehát két évvel ezelőtt is Rogán Antal váltig állította, hogy 2013-ban jóváírják a korábbi nyugdíjpénztári befizetéseket is. Ha csak ennyit tudtunk összehozni, akkor abból egy tanulság van: önök félrevezették az embereket. Nem mondott igazat Selmeczi Gabriella miniszterelnöki megbízott, nem mondott igazat Balog Zoltán, és hazudott Rogán Antal, az önök frissen megválasztott propagandaügyi minisztere is. A valóság ezzel szemben az, hogy az elmúlt öt év során nem valósult meg ezzel kapcsolatban egyik ígéretük sem. Ellenben 3000 milliárd forintot sikerült elkölteniük mind az utolsó fillérig, igaz, korántsem botránytól mentesen. Még mielőtt nagy dicséretnek adnánk hangot az adósságkezelő alap irányító testülete vonatkozásában, szeretném mondani, hogy sokkal hamarabb kezdte meg a működését, mint az őt létrehozó kormányrendelet - csak ennyit a jogállamiságról. A másik, hogy maga a testület 2011. május 18-án felhatalmazta az ÁKK Zrt. vezérigazgatóját egy részletes értékesítési stratégia kidolgozására. De ennek megvalósítására és elfogadására csak október végén került sor. Mindez azt jelenti, hogy öt hónapon keresztül stratégia nélkül, minden koncepció nélkül önök 450 milliárd forintnyi vagyont költöttek el. Az alap hiába kívánta 2011 májusa óta egy kockázatkezelési szolgáltatást végző menedzsment kialakítását igénybe venni vagy szolgáltatását igénybe venni, ezt csak augusztus végétől tudta megtenni, szakértői segítség nélkül maradt a politikai döntéshozatal, amelynek végén újabb 400 milliárd forint állampapíron kívüli vagyont sikerült elkölteni. Ezen szabálytalanságon kívül azon érdemes lenne elgondolkodnunk, tisztelt képviselőtársaim - de már ezen sem vagyok meglepődve -, hogy az önök kinevezési gyakorlatai és az olcsóbb állam elve mögött valójában az húzódik meg, hogy az alap irányító testületének elnöki tisztségét öt hónapon keresztül összeférhetetlen módon töltötte be Nátrán Roland, aki a Matolcsy-féle Nemzetgazdasági Minisztérium helyettes államtitkára is volt, valószínűleg ezen munkája eredményeképpen nevezték ki párhuzamosan az Eximbank vezérigazgatójává is. A nyilvánvalóan törvénybe ütköző álláshalmozás következmények nélkül maradhatott, miközben ez alatt az öt hónap alatt újabb százmilliárdokat értékesítettek. Az is alapos vizsgálatot érdemelne, hogy pályáztatás nélkül hogyan tudták kiválasztani épp az Unicredit Bankot a több mint 500 milliárd forintos külföldi értékpapír kezelésére. Tisztelt Képviselőtársaim! Pontosan látjuk, hogy önök nem csupán hazudtak az embereknek, nem csupán ultimátumot adtak a pénztári tagoknak, de sorozatos botrányokkal és szabálytalanságokkal költötték el az állampolgárok elmúlt 13 évi megtakarítását. Érdemes megnéznünk, hogy utólag védhető-e a döntésük. Becsó Zsolt, a Fidesz vezérszónoka az imént éppen erről tett tanúbizonyságot, hogy megvédje a kormányzat döntését. A kormányzati nyilatkozatok szerint az alap létrehozása, a magán-nyugdíjpénztári tagok nyugdíjának megvédése, az egyéni nyugdíjszámlák bevezetése, az államadósság csökkentése, mindezek a célok hogyan teljesültek? Mint látjuk, a korábbi ígéreteit a kormány a mai napig nem teljesítette, tehát erre igazándiból már szót nem kell fecséreljünk, hiszen önök sem tudják megvédeni ehelyütt sem. Viszont, hogy a harmadik eleméről, az államadósságról is ejtsünk néhány szót. A GDP-arányos bruttó államadósság mértéke 2015. október 2-ai adatok szerint már 25 000 milliárd forint fölé emelkedett, ami az idei évre várható GDP 75,6 százalékának megfelelő mérték. Hát ennyit a számokról. Összegezve, nincs semmilyen gazdasági csoda. A költségvetési hiány csupán azért lett alacsonyabb, mert már nem kell a pénztáraknak utalt tagdíjat is a nyugdíjkasszába pótolni, mert önök a nyugdíj ellátórendszeréből kivezettek tízezreket, százezreket azért, akiknek nem teremtették meg a nyugdíjjogosultságát vagy elvették tőle, a költségvetési lyukakat betömték, az ígéretekhez képest korántsem fordították az egészet adósságcsökkentésre.Fel kell tenni tehát a kérdést, érdemes volt-e bedönteni a magánnyugdíjpénztárakat. A fideszes állítások szerint igen, mert eltőzsdézték az emberek megtakarításait. Érdekes, tisztelt képviselőtársaim, ha így lenne, akkor mégis miből volt reálhozam, amit kifizettek az embereknek? Azzal már nincs baj, csak akkor, ha a kormány akarja eltőzsdézni a pénzeket? Valójában nem lett jobb, de sokkal rosszabb lett a helyzet. 2011-ben az átvett vagyon tekintetében a Fidesz-kormány egy éve alatt mínusz 10 százalékos veszteséget halmoztak fel, ami százmilliárdos veszteséget jelent; ismétlem: százmilliárdosat. Ezzel az állam messze alulmúlta a magánnyugdíjpénztárak teljesítményét. 2012-ben a talpon maradt nyolc pénztár kivétel nélkül komoly hozamot produkált. Sőt, a pénztárak jócskán túlteljesítették az 5 százalékos inflációt és a bankok hozamát is. Többségük bőven 15 százalék feletti eredményt ért el. Ezzel szemben az állam csupán a gyorsan fogyó vagyont és a botrányokat tudta produkálni. Tisztelt Országgyűlés! Végeredményben a kormánynak jelentős mértékben sikerült meggyengítenie a nyugdíjrendszert. Ha ez történelmi léptékű tény, akkor erre annyira nem lennék büszke. 3000 milliárd forint jelen pillanatban hiányzik a jövőből. Ezt a pénzt az államháztartásnak kell kigazdálkodnia, nem évtizedek múlva, hanem már néhány éven belül. A Magyar Szocialista Párt elutasítja ezt a felelőtlen, átgondolatlan politikát, ami hárommillió ember időskori biztonságát tette kockára, saját politikai, napi szinten mért érdekeiért, a Nyugdíjreform Alap beszámolója pedig pontosan azt támasztja alá, hogy számunkra ez a szavazás, ez a döntés semmilyen formájában nem elfogadható. Nem tudunk azonosulni azzal, hogy ugyan elvenni már megtanultak, de adni, a jövőt legalább a nyugdíjrendszerben biztonságossá tenni, az az önök törvényjavaslatában nem jelent meg az elmúlt években, és önök ma elfelejtenek emlékezni. De ne felejtsék el, hárommillió ember pontosan emlékszik, hogy mit tettek az ő jövőjükkel az önök törvényei! Köszönöm."
6,u2016-10-14-41,Opposition,MSZP-frakció,-1.0,2016-10-14,0.0703071728348732,"Nagyon szépen köszönöm a szót. Rengeteg gondolat ébredt bennem az eddig elhangzott felszólalások után. Azért a devizahitelesek megmentésére hivatkozni, azt gondolom, a mai napig egy megrendítő hivatkozás, hiszen az érintettek a mai napig nem úgy érzik, ahogy a kormány ezt kommunikálja. Az érintettek a mai napig úgy érzik, hogy ők ott lettek hagyva az árok szélén, az ő problémájuk nem lett megoldva, ők ugyanúgy el vannak adósítva a mai napig, és ugyanúgy napról napra élnek. Ha egy kistelepülés polgármesterét ma megkérdezzük arról, hogy hogy élnek az emberek a településén, akkor elmondja azt, hogy amíg pár évvel ezelőtt még egy havi fizetés 20-áig kitartott, addig ma ott tartunk, hogy 10-e után már nincs a bérből, akár a közmunkaprogramból megszerzett bérből egy fillér se. Csakhogy a 10-e után még van 20 nap, amikor valamiből meg kéne élni ezeknek az embereknek. Ez az, amit nem lát a kormányzat, és nem hajlandó észrevenni, amikor azt mondják, hogy a magyar gazdaság jobban teljesít. Nem tud jobban teljesíteni, ha az emberek nem érzik, és itt van nagy különbség a reálérték és a nominális érték között, hogy az emberek érzete más. Valahogy a kosárba sokkal kevesebb termék kerül ugyanazért a pénzért. [[13.40]] Fontos kiemelni, hogy a 2015-ös évben a GDP 6 százalékának megfelelő uniós forrás érkezett Magyarországra. Ennek köszönhetők a kedvező gazdasági adatok. Azonban hiába csillog ez a máz olyan szépen, a szakértők szerint a gazdasági szerkezet ingatag lábakon áll. Hiába került egyensúlyba Magyarország pénzügyi makroszinten, ha mindeközben a hazai gazdaság egészének versenyképessége történelmi mélyponton van, ahogy ezt képviselőtársaim is már elmondták. A Világgazdasági Fórum legfrissebb elemzése szerint Magyarország hat helyet rontott, a 69. helyre csúszott vissza a listán. Az Európai Unió 28 tagállama közül hazánk mögött csak Görögország, Ciprus és Horvátország kullog. Azt gondolom, erre nem lehetünk büszkék. Miközben a kelet-európai régió, úgy tűnik, kiheverte a pénzügyi válság okozta sokkot, a 2009-et megelőző szintre tornázta magát, hazánk esetében tovább romlott a vállalkozói környezet minősége. A felmérés szerint a kedvezőtlen trendet 2011, az unortodox gazdaságpolitika térhódítása okozta, emiatt töretlen sajnos az ő helyzetük. Nézzük, miért is fektetne be ma egy vállalkozó Magyarországra, amikor nem tudja, hogy milyen új adók lesznek kivetve, vagy egyébként milyen lesz az adópolitikája ma Magyarországnak, mire számíthat. Ha befektet, akkor az neki megtérül-e, tud-e új embereket felvenni? De mire is vegyen fel új embereket, amikor azt látja, hogy ha az európai uniós pénzeket kivesszük, akkor sajnos nem nagyon fejlődik ez az ország? Ha azt látja, hogy a haverokon, barátokon kívül nem tud elnyerni komolyabb beruházást, nem tud elnyerni pályázatot, akkor mire próbálkozzon meg fejleszteni, embereket felvenni, eszközöket vásárolni, telephelyet bővíteni? Az az érzet és érzékenység, ami ma Magyarországon van, tragikus. Azért tragikus, mert tényleg eljutottunk oda, hogy a korrupció az, ami a legjobban kifejezi ma a gazdaságpolitikáját Magyarországnak. A haverok országában élünk, és persze sokan elmondják, hogy minden szentnek maga felé húz a keze, csak az a baj, hogy itt nem szentek ülnek, hanem álszentek, és azt gondolom, hogy sajnos ez a zárszámadás is az álszentség zárszámadása, hiszen nem tudtak reális számokkal dolgozni, a tervezéshez képest a valóság fényévekre van. Miután már a 2017-es költségvetést is elfogadtuk, valószínűleg jósgömbbel rendelkezik a kormányzat, hiszen már most látja, hogy mi fog történni, milyen tendenciákat várhatunk, és milyen számokkal dolgozhatnak 2017-re is. És akkor nézzük a számokat: 4,4 millió foglalkoztatott van, aki dolgozik ma Magyarországon, ebből 338 ezer az ingázók és a közfoglalkoztatottak, akikkel önök jelen pillanatban annyira nem foglalkoznak, ha a számok tükrét nézzük. Amire még nagyon-nagyon szeretném felhívni a figyelmüket, hogy a közfoglalkoztatottak 85-90 százaléka az elsődleges munkaerőpiacra sosem tud kilépni. Tán ezzel kéne foglalkoznunk. Tán azzal kéne foglalkoznunk, hogy ezeknek az embereknek is jövőt és lehetőséget biztosítsunk a következő időszakban. Nagyon nehéz úgy zárszámadást tárgyalni, hogy az ellenzéki képviselők elmondják a véleményüket, államtitkár úr itt egyedül állja a sarat és próbál válaszolni a kérdéseinkre, de valahogy az egyéni képviselőknek, a fideszes egyéni képviselőknek nincs véleményük a saját körzetüket érintő kérdésről. Pedig azt gondolom, ilyenkor kéne mélyen a saját választópolgáraik szemébe nézni és elmondani, tükröt tartva a saját kormányuknak is, hogy mik azok az elhibázott gazdaságpolitikai lépések, amelyeket az emberek nap mint nap megéreznek. Ma már ott tartunk, hogy miniszterből, államtitkárból, kormánybiztosból több van, mint országgyűlési képviselőből. Ez nem a bürokráciacsökkentés képe. Ma ott tartunk, hogy egyébként ez a rendszer sokkal drágább és sokkal többe kerül, mint valaha került ebben az országban. A jóléti kiadásoknál is reálértékben 8,3 százalékos csökkenést számolhatunk el. Persze, nominális értékben, mondhatja államtitkár úr, hogy nem így van, de reálértékben a 8,3 százalék simán megállja a helyét. A vállalkozások nem tudnak befektetni, mert nincs mire. Amikor odáig eljutunk, hogy egyébként a tartalékból 3,96 milliárd forintot Andy Vajnának a Magyar Nemzeti Filmalapra adunk oda, akkor nem tudom:, nem beszélték meg előre a barátjukkal, hogy neki kell 4 milliárd forint, és ezért nem írták bele a költségvetésbe? Merthogy a tartalékból ritkán szoktak a barátoknak Magyar Filmalapra 4 milliárd forintot csak úgy odaadni. De természetesen valószínűleg Andy Vajnának ez is jár, vagy ahogy az ön államtitkártársa mondta, jut. Az MSZP a törvényjavaslat elfogadását nem támogatja, mert a kormány saját maga dicséretét tartja első számú feladatának, míg a költségvetésünk átláthatósága az EU és az OECD egyik legrosszabb értékelését kapta. Az EU-s forrásoknak köszönhető a gazdasági növekedés, csak azt nem tudjuk, hogy ha az önök által plakátokon és mindenhol szidott Brüsszel nem küldené ezeket az összegeket, akkor mi történne Magyarországgal. Valószínűleg még tragikusabb helyzetben lennénk ma. A kormányzat huncut úri kedvének megfelelően alakítja, változtatja a költségvetésben előzetesen megállapított, elfogadott tételeket. Ez bizonytalanná és kiszámíthatatlanná teszi a teljes állami költségvetési rendszert. A munkakeresés átlagos időtartama nem javult, sőt 18,4 hónap ma. A nyilvántartott munkanélküliek közel fele egy év alatt sem talál munkát magának, és a munkakereséssel töltött idő átlagosan is több mint másfél év abban az időszakban, amikor jelentős munkaerőhiány van Magyarországon. Ez arra enged következtetni, hogy azok nem tudnak elhelyezkedni, akik vagy nem tudnak eljutni a foglalkoztatóhoz családi vagy térségi, vagy közlekedési gondok miatt, vagy alacsony képzettséggel rendelkeznek. A kormányzatnak ez lenne az óriási feladata: felzárkóztató képzéseket, valódi munkatapasztalat-szerzéseket, utazási, lakhatási lehetőségeket kellene biztosítani, amelyek érdemben segítik a fentebb jellemzett társadalmi csoportok munkaerőpiaci pozíciójának javítását. Tisztelt Államtitkár Úr! Ez lenne az igazi feladat, amit már egyébként Cseresnyés Péter államtitkár úrnak is elmondtam, hogy ha ma egy fiatal munkát szeretne keresni vagy munkát szeretne magának, és fel kell jönnie Budapestre, és itt meg kell élnie, akkor a minimális költségei 205 ezer forint nettó. 205 ezer nettót ma egy pályakezdő fiatal csak álmaiban lát fizetésként. Ha a Zala megyei adatokat nézzük, ott is 138 ezer nettóból lehetne megélni úgy, hogy nem költözött még el a szüleitől, és akkor még hol van a családalapítás, hol van a gyermekvállalás, és hol van az, hogy az ember egy normális életet él Magyarországon, mert csak az élelemre, csak a ruházkodásra és egyébként a tömegközlekedésre, albérletfizetésre, rezsifizetésre lennének elegendők ezek az összegek. Ezek az összegek sajnos ma egy normális életre nem elegendők, nemhiába hagyta el 600 ezer ember Magyarországot, és próbál meg sajnos külföldön munkát keresni, munkát találni és egy olyan életet biztosítani magának, amit a szülei és a nagyszülei megálmodtak neki. Csak amikor a rendszerváltás megtörtént, azt gondolom, a szüleink és nagyszüleink sem ilyen jövőt képzeltek el a mai fiatalságnak, hanem azt gondolták, hogy nekik könnyebb lesz, nekik valahogy jobb életük lesz, és ezért ők megtettek mindent. Ehhez képest ma azt érzik a nagymamák, hogy nekik kell segíteni mind gyermekeiket, mind unokáikat ahhoz, hogy egyről a kettőre tudjanak lépni, mert a mai fizetésekből Magyarországon, mondjuk ki, nem lehet megélni. Az aktív támogatások soron a foglalkoztatási és képzési támogatásoknál a kiadás 1,6 milliárd forinttal csökkent. A Nyugdíjbiztosítási Alapnak az eredetileg tervezett 400 millió forint helyett végül 309 millió forint került átadásra. A költségvetésnek a képzési rendszer átalakításával kapcsolatos során eredetileg bevételt, 9 milliárd forintot könyveltek el. Ez az összeg a Nemzeti Foglalkoztatási Alap képzési és alap részéből került átadásra a szakképzési centrumoknak. Amikor az NGM a KLIK-től átvette ezeket a szakképző tanintézményeket, ekkora összeget biztosított tűzoltó jelleggel a korábban már elmaradt halaszthatatlan dologi kiadások fedezésére. [[13.50]] Egy újabb olyan rendszer omlott össze a KLIK rendszerében, amit önök teremtettek meg rosszul, majd pedig amikor meg kellett oldani ezt a problémát, akkor tűzoltó jelleggel, gyorsan nagyobb összeget kellett biztosítani, hiszen már majdnem ott tartottunk, hogy a villanyt kapcsolták ki és a vizet zárták el ezekben az intézményekben. A foglalkoztatási lehetőségekben a munkanélküliek számának alakulásánál meglévő területi, valamint munkaképes korú népességen belüli képzettségi különbségek ma is jelentősek. A gazdasági válság következményeként jelentkező kedvezőtlen munkaerőpiaci tendenciák, a csökkenő foglalkoztatás ráirányítják a figyelmet az aktív foglalkoztatáspolitikai eszközökben rejlő lehetőségekre. A 2016 júniusában megjelent kormányhatározat érinti a Türr István Képző és Kutató Intézetet is. Ezt az intézményt a kormány az Emberi Erőforrások Minisztériumába jogutódlással való beolvasztással megszüntette. Az elmúlt pár évben ez az intézményháló felelős volt a közfoglalkoztatásban részt vevők képzéséért, amit több szempontból sem tudott jól teljesíteni az elmúlt időszakban. A megszervezett képzések szakmai és eredményességi színvonala is jelentős mértékben elmaradt az elégségestől. Úgy tűnik, hogy a közfoglalkoztatottak munkaerőpiaci helyzetén az itt megszervezett és lebonyolított képzések érdemben nem tudtak segíteni, ezzel ellentétben nagyon jól megéltek belőle páran. Azt is elmondtam már, hogy a közfoglalkoztatottak 85-90 százaléka nem tud az elsődleges munkaerőpiacra kilépni. Jó pár kistelepülési polgármester nekem is elmondta, hogy az a baj, hogy ha ő közfoglalkoztatottat elküld képzésre, aki a konyhai kisegítő képzést megkapja, majd bekerül az iskolába, a helyi óvodába főzni és segíteni a konyhások munkáját, és beválik, akkor három hónapot foglalkoztathatja, mert önök csak ennyi támogatást adnak hozzá, majd három hónap után még akkor is, ha nagyon jól végezte a dolgát és megállja a helyét, és tényleg úgy csinálja a dolgát, ahogy kell, ki kell rúgniuk. Így persze önök jó párszor el tudják ezeket a közfoglalkoztatottakat számolni a statisztikájukban az egy évben foglalkoztatottak számát nézve, csak hát ettől még az ember élete nem oldódott meg. S ha mondjuk, véletlenül pont úgy alakul, hogy ő ott bevált volna, akkor nem kéne egy olyan támogatási rendszernek lenni, hogy ott is maradhasson, dolgozhasson tovább, és a helyére nem egy újabb, három hónap alatt kiképzett konyhai kisegítőt kelljen felvenni, aki három hónap múlva ugyanúgy ki lesz rúgva? Ezeken a településeken egyébként pont a közlekedés okozza a legnagyobb gondot, hiszen területileg nem tudnak bejárni a nagyobb településekre, mert nincs annyi pénzük, hogy az első hónapon túllépjenek, nincs annyi pénzük, hogy az első havi albérletet, kauciót és útiköltséget megfinanszírozzák előre. No, pont ez az a dolog, amin igazán segíteni kéne. De ahogy látjuk, valószínűleg önök is látták, hogy ezt a képzési rendszert rosszul sikerült kialakítaniuk, hiszen a Türr István-rendszert megszüntették, és azt az államtitkárt is leváltották, aki ezért felelt. Egy csomó olyan dolog van, amiben át kellene gondolniuk a következő időszakot. Sajnálom, hogy Czomba volt államtitkár úr elment. Azt mondta, hogy jót fogunk vitatkozni ezekben a kérdésekben, de ha nincs már bent a teremben, úgy nehéz vitatkozni véleményem szerint. Köszönöm szépen."
6,u2021-11-09-1,OTHER,Párbeszéd-frakció,0.66650390625,2021-11-09,0.031074151396751404,"Köszönöm szépen a szót, elnök úr. Tisztelt Ház! Kedves Képviselőtársaim! A versenyképesség alatt a gazdaság hosszú távú teljesítményét meghatározó tényezők összességének színvonalát értjük, amelyek kiterjednek többek között a termelékenységre, az emberi erőforrás mennyiségére és minőségére, a technikai haladásra, a szabályozói környezetre, a vállalkozói attitűdre, a finanszírozási lehetőségekre, valamint a társadalmi és környezeti fenntarthatóságra olvashatjuk a Magyar Nemzeti Bank múlt héten megjelent versenyképességi jelentésében. Az MNB jelentése két dimenzióban vizsgálja a magyar gazdaság e területen elért eredményeit, egyfelől az Európai Unió és a V3-as országok eredményeivel való összevetésben, másfelől pedig a megelőző évekhez viszonyítva. A versenyképesség szempontjából kiemelt fontosságú két terület: az egyik a tudásalapú társadalom, a másik pedig a kutatás-fejlesztés és innováció. Nos, ezeken a területeken igen nagy a lemaradásunk mind az Európai Unió átlagához, mind a V3-országokhoz képest, és sajnálatos módon az elmúlt évekhez képest sem sikerült érdemi javulást elérni ezeken a területeken Magyarországon. [[9.10]] A Magyar Nemzeti Bank által két évvel ezelőtt összeállított talán önök is emlékeznek rá, hiszen beszéltünk róla itt a Házban is 330 pontos versenyképességi program, amely egyébként egy igen kiváló program volt, többek között azt a célt is megfogalmazta, hogy a termelékenység éves növekedési üteme érje el a 7 százalékot. Ez a cél messze nem teljesült az elmúlt időszakban, nemhogy felzárkóznánk a termelékenység vonatkozásában az Európai Unióhoz, hanem sokkal inkább lemaradunk. A termelékenység 2020-ban az EU-országok átlagában 42 euró/óra volt ez vásárlóerő-paritáson érthető , ezzel pariban Magyarországon 28 euró volt, vagyis mindössze csak kétharmada az európai uniós átlagnak; de ha megnézzük a V3-országokat, a V3-országok átlaga is 30 euró, vagyis ők is fölöttünk vannak, tehát elég jelentős a lemaradásunk. További célkitűzés volt, hogy a K+F kiadások érjék el a GDP 2 százalékát. Hát, ezt sem sikerült teljesíteni, maradtunk 1,5 százalékon, miközben mindenféle fölösleges dolgokra akadt pénz a költségvetésben, a Budapest-Belgrád vasútvonaltól a Fudan Egyetem budapesti campusáig bezárólag. Ugyancsak elvárásként fogalmazódott meg az, hogy az egészségben eltöltött várható élettartam Magyarországon érje el a 64 évet. Nem szükséges önöknek itt és most bizonygatnom, hogy milyen messze vagyunk ettől a céltól, de nem pusztán az a probléma, hogy messze vagyunk, hanem az, hogy az elmúlt években nem történt érdemi változás és érdemi felzárkózás ezen a területen. Itt üt vissza az, hogy az Orbán-kormány az elmúlt 12 esztendőben egészségügyre és oktatásra igen keveset költött, úgy tekintett ezekre a tárcákra, mint spórkasszára, ahonnan mindig ki lehet venni pénzt, ha miniszterelnök urunknak éppen valamilyen új hobbija keletkezik. Hát, nem, ezt nem lehet büntetlenül megtenni! A humán tőke minősége erősen függ attól, hogy mennyit költünk oktatásra és egészségügyre. A jó minőségű humán tőke nélkül pedig nem lehet versenyképességet javítani. Apropó, ha az egészségügynél tartunk, az egyik friss hír, hogy a pécsi gyermekonkológia krónikus ápolóhiányban szenved. Természetesen nagyjából bármelyik más vidéki városra és bármelyik osztályra el lehetne ezt mondani, hát, így állunk most. Az Orbán-kormány azonban csak mennyiségi növekedésben tud gondolkodni: minél több beton, építőipari tevékenység, szakképzetlen munka bevonása, annál jobban élünk gondolják az illetékesek. De, kedves kormányoldali képviselőtársaim, ez a gazdaságpolitika egyszer már megbukott a 80-as években. Persze értem én egyébként, hogy miért ragaszkodnak önök ehhez, hát, nyilván azért, mert az önök által létrehozott nemzeti burzsoázia, a NER ezen a gazdasági bázison épül fel, és ez támogatja az önök politikai rendszerét. Ezért aztán a feladatunk nagyon egyszerű: ha versenyképes gazdaságot akarunk megteremteni, akkor meg kell szabadulnunk a Fidesz-kormánytól és az általa létrehozott NER-vállalkozóktól. [[Nacsa Lőrinc: Hogyne!]] Köszönöm szépen, elnök úr."
6,u2014-11-20-81,OTHER,LMP-frakció,0.66455078125,2014-11-20,0.06934531778097153,"Köszönöm a szót, elnök úr. Tisztelt Ház! A Lehet Más a Politika nem győzi hangsúlyozni, hogy az oktatás megerősítése és megújítása a legfontosabb célkitűzéseink közé tartozik. Mind egyéni, mind társadalmi szinten az oktatási rendszer adja a felemelkedést, az egyről a kettőre jutás lehetőségét. Csak az erős és modern oktatással bíró országok lehetnek igazán sikeresek. Csak az erős és modern oktatással bíró országok azok, amelyeknek megvan a lehetőségük arra, hogy valódi előrelépésre kerüljön sor.A társadalmi és gazdasági versenyképesség és a fenntartható fejlődés záloga egy minden elemében XXI. századi oktatáspolitika. A XXI. századi oktatáspolitikának jellemezője, hogy a társadalom minden tagja számára igyekeznek magas színvonalú képzést, nevelést biztosítani. Senkiről nem mondanak le. Kompenzálják az otthonról hozott hátrányokat, és nem taszítják külön pályára azokat, akik egy kicsit különböznek a többségtől, akik egy kicsit eltérnek az átlagtól. Nem bélyegeznek meg senkit, rengeteg egyéni odafigyeléssel mindenkiből kihozzák a maximumot. Kiemelten segítik a hátrányos helyzetűeket. A XXI. századi oktatási rendszerek a tudásalapú társadalmak és a tudásgazdaságok alapjait adják. A tudásalapú társadalomban mindenki képességei és szorgalma függvényében juthat előre. Lehet belőle bármi, ezt nem akadályozza családi helyzet, települési hátrány vagy oktatás-színvonalbeli különbség. Az LMP egy ilyen oktatási rendszert szeretne Magyarországon. A XXI. századi oktatási rendszerek jellemzője még a modern pedagógiai szemlélet, a technológiai-informatikai újdonságok beemelése az oktatásba és a magas finanszírozás. A versenyképes oktatási rendszerek bizony drágák. Az oktatási rendszerek erősítése és megújítása a kulcsa a fenntartható fejlődésnek vagy éppen a gazdasági válságból való kilábalásnak. Kanyarodjunk is az előttünk fekvő költségvetési javaslatra! Mennyit költünk ma oktatásra, és mennyit tervez a kormány ráfordítani jövőre? Először is induljunk el onnan, hogy mi jellemezte az oktatási költéseket az elmúlt években európai összehasonlításban. Magyarországnak tíz évvel ezelőtt oktatási közkiadások terén még nem volt oka szégyenkezésre az európai átlaghoz képest. Az oktatáspolitikájukban is vezető skandináv államokhoz képest persze mindig jelentős volt a hátrányunk. A 2000-es évek középétől a szocialista-liberális kormányok idején viszont elindult az a forráskivonás, aminek következtében 2010-re a magyar oktatás finanszírozása az európai átlag alá esett. Azóta tovább romlott ez a helyzet. A negatív folyamat a Fidesz-KDNP százmilliárdos megszorító politikájának következtében felgyorsult, csak az oktatásból 250 milliárd forintot vontak ki az elmúlt kormányzati ciklusban. Az Európai Unió legtöbb tagállama azonban a világgazdasági válság kirobbantása után gyorsan növelte az oktatási kiadásait, tehát növelték a kiadásaikat a válság ellenére is, nem csupán azonnali megoldásokat kerestek, tudták, hogy már középtávon is csak akkor lehet kilábalni a válságból, ha az oktatásra költünk. Magyarország kormányai ezzel teljesen ellenkező nézetet képviseltek és képviselnek, úgy tűnik, hogy csak a megszorításokhoz értenek, az építkezéshez nem. Az oktatás is csak egy a jóléti területek között, ahonnan még van mit elvonni, hogy a hibás gazdaságpolitika árát legyen miből megfizetni. A költségvetés kiadásait vizsgálva az látszik, hogy minden költségvetési 100 forintból 9-10 forintot költünk az oktatásra. 100 forintnak alig a tizede megy erre a rendkívül fontos célra. Mi történik jövőre? Visszakapja-e az oktatás legalább az elmúlt évek elvonásait? Sajnos, azt látjuk, hogy nem ez történik. A jövő évi költségvetési tervezet lényegében változatlanul hagyja a korábbi évek jelentős forráskivonását. Továbbra is hiányzik ez a 200-250 milliárd forint az oktatási rendszer működtetéséből, fenntartásából. Továbbra is hiányzik 200 milliárd forint a közoktatásból és 50 milliárd forint a felsőoktatástól. Az iskoláktól és egyetemektől, főiskoláktól egyaránt elvonják a pénzt, és nem adják vissza, de ezek visszapótlásával is csupán a 2010-es szintre érnénk vissza, amely még mindig nagyon komoly távolságra van a kívánatos oktatásfinanszírozási mértéktől. Hiába hangoztatja a kormány, hogy többet költünk oktatási célokra jövőre, az oktatásra fordított többletkiadás nagyobb része valójában a pedagógusbér-emelés következő részéből következik. Ennek az oka, hogy a kormány az eredeti ígéretét megszegve négy év alatt biztosítja csak ezt a fizetésemelést, ami egy összegben, egy évben került volna kiadásra, évről évre újabb részleteket ad. De tegyük hozzá, hogy a pedagógusok munkáját segítő munkatársak béremelése jövőre is elmarad. 2008 óta ők nem kaptak fizetésemelést. Hetedik éve nem változik a bérük, sőt csökkent a kafetériaelvonások kapcsán. Az LMP szerint ez egy nagyon súlyos hiányosság. A költségvetési tervezetben szereplő összehasonló táblázat alapján az látható az összes, oktatásra fordított költségvetés tekintetében, hogy a tavalyi év 1581 milliárdjához képest a jövő évi 1560 milliárd 21 milliárd forintos csökkenés, itt a köztes év, a jelenlegi, az idei év 1547 milliárd. Tehát a két évvel ezelőttihez képesti nagyon erős csökkenést most egy kicsit visszahozzák, de még a két évvel ezelőttihez képest is egy jelentős, 21 milliárdos visszaesés, tehát a GDP-arányos zsugorodás is tovább növekszik. Hiába lesz a kormány szerint nagyobb az elosztható torta, ebből arányában kisebb szelet jut az oktatásra, mint most. Hasonlóan folytatódik az oktatási kiadások reálértékének csökkenése is: amit jövőre költünk oktatásra, kevesebbet ér, mint idén. Menjünk tovább: hiába költünk 7 milliárd forinttal többet a költségvetésből a felsőoktatás működtetésére, a korábban elvont 50 milliárd forinthoz képest ez csekély visszapótlás. A felsőoktatási intézmények továbbra is a működőképességük szélén fognak táncolni, és ezen az úgynevezett struktúraváltás sem segít. Felsőoktatásra egyébként nem is akar többet költeni a kormány, az új felsőoktatási stratégiában ezt kerek perec ki is mondják. Meg kell elégedni azzal, amit jelenleg erre a területre szánnak. Az LMP szerint ez nemhogy a meglévő különbségek kiegyenlítésére nem elég, de az intézmények biztonságos működését sem garantálja. Kiemelt területnek tekintjük még az innovációt és a kutatás-fejlesztést is. A számokat megvizsgálva összességében erre sem költünk többet, mint eddig, holott itt is messze elmarad az európai átlagtól a magyar ráfordítás. Összefoglalva: a jövő évi oktatási költségvetés, ha nem változtatunk rajta, tartósan alacsony pályára állítja az oktatási rendszerek finanszírozását. Tovább távolodunk a tudásalapú társadalom felépítésétől, és tovább közeledünk az orbáni munkalapú társadalom víziójához. Valójában ez az igazi keleti nyitás politikája, hiszen az oktatásból történő forráskivonást számtalan elhibázott szakpolitikai lépés is kíséri. [[14.20]] A tankötelezettségi korhatár leszállítása, a szakképzési idő lecsökkentése, a közismereti tárgyak tanításának visszaszorítása, a múltba révedő alaptanterv és az alacsony minőségű tankönyvek bevezetése; a görcsös államosítás, központosítás, a gimnáziumok megfelezése, a felsőoktatás kapuinak szűkebbre zárása. Mindezek után egyébként fogalmunk sincs, hogy Orbán Viktor mire gondolhatott, amikor azt mondta, hogy Európa legjobb iskolarendszerét építjük ki. Az a szomorú helyzet, hogy több pénz nélkül nincs minőség, versenyképesség, sikeresség. Még akkor se lenne, ha az előbb felsorolt tudáscsökkentő lépésekre nem került volna sor. De mit javasol a Lehet Más a Politika? Röviden megfogalmazva, 180 fokos irányváltást az oktatáspolitikában, mind a finanszírozást, mind a szakpolitikai lépéseket tekintve. Mi nem a csökkentésben, megvonásban, megszüntetésben látjuk a magyar oktatás jövőjét. Kezdjük az alapoknál: az LMP szerint a teljes oktatási ágazat finanszírozását másfél-kétszeresére kellene növelni már középtávon. Ez azt jelenti, hogy minden költségvetési 100 forintból 15-20 forintot szeretnénk oktatásra költeni. Magyarország megújításának és fenntartható fejlődési pályára állításának ez az egyetlen útja, az oktatási rendszerünk megerősítése. A valódi munkahelyteremtés, a gazdasági fejlődés és versenyképesség javulása mind ebből indul ki. A történelem és a jelenkor nem ismer olyan példát, hogy egy ország a munkaalapú társadalom kiépítésével lett volna vagy lenne sikeres. A legkülönbözőbb társadalmak és kultúrák a világ minden pontján az oktatási rendszerük erősítésével, a tudásra épülő gazdaságukkal lettek sikeresek. Gondoljunk csak a skandináv jóléti államokra, akik alig fél évszázada döntötték el, hogy ha törik, ha szakad, az oktatásra fordítják a forrásokat, mert az már egy generáción belül óriási áttörést hozhat egy társadalomnak. Gondoljunk csak a távol-keleti kistigrisekre, vagy gondoljunk India vagy Kína példájára, akik már gőzerővel invesztálnak a tudásba, mert csak ez biztosítja a hosszú távú fejlődésüket. A tendencia, néhány közép-ázsiai országot leszámítva, mindenhol az, hogy egyre többet költenek az oktatásra. De miről beszél az LMP, amikor legalább másfélszer többet költene az oktatásra, mint most? Mire költenénk ezeket a forrásokat? A közoktatásban első és legfontosabb lépés, hogy az LMP visszaadná az elmúlt négy évben az iskolarendszer működtetéséből, fenntartásából kivont 200 milliárd forintot. A pedagógusbér-emelés gyakorlatilag az egyetlen pluszforrás, amint ezt korábban jeleztem. Az LMP rendbe tenné a pedagógus-életpályamodellt, és nem hagyná ki a béremelésből a pedagógusok munkáját közvetlenül segítő munkatársakat sem. Nélkülük nincs minőségi oktatás, nevelés. Az LMP olyan feltételeket biztosítana az iskolák számára, hogy azok valóban színes és vonzó programokat biztosíthassanak az állami napköziben részt vevők számára. Ehhez pluszforrásokra van szükség, az iskolák önerőből ezt az elmúlt időszak tapasztalatai alapján nem tudják biztosítani. Az LMP szerint kiemelt fontosságú a társadalmi hátrányok kompenzálása. Ennek érdekében az egész országra kiterjesztenénk a korai fejlesztést nyújtó szolgáltatásokat, többek között a meglévő sikeres gyakorlatok intézményesítésével. Gondoljunk csak itt a „Biztos kezdet” gyerekházakra akár. Alapelvük, hogy nem mondunk le senkiről. Ehhez tartozik az is, hogy az LMP a hátrányos helyzetű térségekben fejlesztő- és gyógypedagógus-hálózatot építene ki. Komoly bérpótlékot adnánk a hátrányos helyzetű kistérségben tanító pedagógusoknak. Létrehoznánk a kiemelt oktatási körzeteket, olyan intézkedési tervek kidolgozására volna szükség, amelyek konkrét intézkedéseket irányoznak elő a leghátrányosabb helyzetű kistérségek oktatási rendszerének fejlesztése érdekében. Az LMP a környezettudatos nevelés érdekében elindítaná a „nemzeti erdei iskola” programot, ez szintén korábbi javaslatunk volt, ehhez állami forrásokra van szükség. A minőségi szakképzés is pénzbe kerül. Az LMP visszaállítaná a négy év képzési időt, megerősítené az elméleti képzést. Olyan minőségi szakképzést akarunk, amely utat nyit a felsőfokú szakképzésbe, a felnőttképzésbe vagy akár a felsőoktatásba is. Az LMP azt gondolja, hogy aki mégse tanul tovább, az is azt kapja meg, azokat a készségeket, hogy később bármikor átképezhető legyen, ha a munkaerőpiac ezt megköveteli tőle. A munkaalapú társadalom orbáni víziójával szemben nem a gyorsan kicserélhető, munkavállalói jogaiktól megfosztott szakmunkásokat képezné, hanem az élet minden területén magukat feltaláló, talpraesett fiatalokat. Ehhez kapcsolódik, hogy a szakképzésben részt vevők számára külön nyelvoktatási és vizsgaprogramot indítanánk el. A felsőoktatást illető javaslatainkat a források bővítése jelenti, ugyanis látjuk azt, hogy a stratégia lemond a források bővítéséről. Szerintünk nulladik lépésként a gimnáziumi férőhelyek jelenlegi szintjét meg kell tartani, hiszen ezeknek a gimnáziumi férőhelyeknek a csökkentése jelentősen csökkentené a felsőoktatás merítési bázisát, ezzel minőségi romlás is következne a mennyiségi csökkenés mellett. Ahogy említettem, a felsőoktatás kapuit szélesre tárnánk az EU 2020-as stratégiájának megfelelően, amit mi is követünk, a tíz személyből négy diplomást tartjuk ideális célnak, követendőnek és megközelítendőnek. A vidéki felsőoktatási intézményeket rendkívül sokra tartjuk, főként kiemelve itt a társadalomtudományi képzéseket, hiszen a helyi értelmiségben nagyon jelentős szerepük van, és meghatározóak ezért.A helyi gazdaság élénkítése és a vidéki felsőoktatás fejlesztése összekapcsolódik, ez ad perspektívát a fiataloknak, hogy ne költözzenek el otthonról a lehetőségek hiánya miatt. Ebből a szempontból legalább reményt keltő az új felsőoktatási stratégia, hiszen minden térségben elérhetővé tesz valamifajta felsőoktatási szolgáltatást. Ehhez azonban új források bevonására van szükség.Feltétlenül szükség van a felsőoktatásban dolgozók bérfejlesztésére, hogy a piaci szférával szemben versenyképesek legyenek, ne legyen itt egy olyan hatás, ami a piac elszívó hatása, ami ugyancsak csökkenti a felsőoktatás színvonalát. A tudásgazdaság alapvető jellemzője, hogy képes az állandó megújulásra. Az LMP-nek ez a legfontosabb, és fontosnak tartjuk, hogy ez a költségvetésben is megjelenjen. Köszönöm a szót, köszönöm a figyelmüket. [[Sallai R. Benedek és Gőgös Zoltán tapsol.]]"
6,u2016-05-12-17,OTHER,LMP-frakció,0.6396484375,2016-05-12,0.9937728643417358,"Köszönöm a szót, elnök úr. Tisztelt Országgyűlés! Tisztelt Képviselőtársaim! A tegnapi nap folyamán volt alkalmam bemutatni azokat a módosító indítványokat, azokat a javaslatokat, amelyekkel véleményem szerint a költségvetés jobbá tehető, és amelyek építő szándékkal javítanák az önök kormányzásának a minőségét 2017-ben. Most néhány általános dologra szeretnék reagálni, de mindezek előtt reagálnék néhány képviselői felszólalásra, hogyha megengedik.Hollik képviselőtársam azzal kezdte a felszólalását, hogy megnyugtatására szolgál, hogy sok tekintetben közelítjük Európát. És erről az a kép jutott az eszembe, amikor az egyszeri ember felszáll a Nyíregyházáról Győrbe tartó vonatra, majd miközben a vonat robog, megindul a vonat hátulja felé, és azt mondja, hogy: megyek vissza Nyíregyháza felé. Hát, nagyjából így közelítjük mi is Európát ebben a tekintetben, ahogy Hollik képviselőtársam mondta, és ezt szeretném néhány dologgal alátámasztani, hogy miért van ez így.Szintén Hollik képviselőtársam elmondta a felszólalásában, hogy az ő generációja már többet van online, mint offline. És ez is látszódik egy kicsit a felszólalásából, mint ahogy az is, hogy gyakorlatilag megszületett Budapesten, középiskolába járt Budapesten, egyetemet végzett Budapesten, és az ország összes többi részéről meg egy kicsivel kisebb a képe. Ezért valószínűleg egy szelektív szeletét látja az országnak, és nagyon jó lenne, ha sok mindenre kapna rátekintést. Ebben igyekszem majd a segítségére lenni. Mielőtt ezt megkezdeném, viszont elmondanám még, hogy ne tűnjek destruktívnak, hogy kifejezetten örültem és támogattam a kormány azon törekvéseit a második Orbán-kabinet felállása óta, amik a zárttéri dohányzással kapcsolatos állampolgári védelmet valósították meg. Minden ezzel kapcsolatos törekvést hasznosnak és produktívnak érzek, ugyanakkor felhívom arra a figyelmüket, hogy pusztán a jövedéki adó emelésének kérdésével nagyon-nagyon könnyen lehet növelni azt a folyamatot, ami egyébként a keleti országrészben már jó ideje elkezdődött, ami gyakorlatilag a csempészáruk számának a növekedésével és a behozatalával kapcsolatos. A prohibíciós törvény Amerikában megmutatta azt a tapasztalatot, hogy egy ilyen intézkedés mindig hozzá tud járulni a szervezett bűnözés fejlődéséhez. Tehát azt kérem, hogy ez ügyben óvatos megfontoltsággal tegyenek lépéseket, habár a dohányzás visszaszorítása érdekében az én támogatásomat a kormány biztos élvezi. És végül Hollik képviselőtársam beszélt a mobilitás ösztönzésével kapcsolatos kormányzati törekvésekről. Ezt viszont már némi aggodalommal hallottam, hiszen gyakorlatilag a mobilitás növekedésének az igényével elismerik azt, hogy nem tudnak helyi munkahelyeket létrehozni; nem akarnak kis- és középvállalkozásokat helyben, és nem akarnak helyi megélhetést. Gyakorlatilag azt a fajta koncentrált munkahelyteremtést folytatják, mint az önök elődei, mikor betelepítünk egy-egy régiós központba vagy valahova egy-egy nagy gyárat külföldi tőkéből, és mindenki utazzon oda, mindenki menjen oda. [[9.30]] Nyilvánvaló, hogy Nyugat-Európában ilyen jellegű mobilitásigényre van példa, nem is egy, ellenben ott az ezzel kapcsolatos lehetőségek is megvannak, úgy mint a közúti infrastruktúra, hogy el lehessen járni, és úgy, mint a gépkocsi fenntartásához szükséges jövedelem, amivel rendelkeznek az ottani állampolgárok, míg a magyarok jelen pillanatban többségükben nem. Ezért mindezek a mobilitással kapcsolatos elvárások a magyar társadalom irányába szerintem egyelőre még túlzóak, hiszen jóval többet kellene tenni annak érdekében, hogy egy ilyen jellegű munkastruktúrát építsenek ki. Habár fenntartom azt, hogy a megfelelő irány továbbra is az lenne, ha nemcsak szavakban beszélnének a kis- és középvállalkozások megszűnéséről, hanem tettekben is tennének ennek érdekében. Folytatva a reagálásokat: érdeklődéssel hallgattam Répássy képviselő úr felszólalását az ügyészséggel és a bírói karral kapcsolatos illetményalap-növeléssel kapcsolatban, és érdeklődéssel hallgattam az ezzel kapcsolatos jövedelmek alakulását. Ugyanakkor megfogalmazódott bennem az a hiány, amit Hegedűs Lorántné képviselőtársam is elmondott: nem értjük azt, hogy ezt az elvárást, ezt a jövedelemfelzárkóztatást miért nem próbálják az egész közszférára megvalósítani. Ha én a polgári Magyarország kiépítésén gondolkozom, akkor soha nem azon gondolkozom, hogy hogy lehet egy-egy ágazat jövedelmét megemelni, mert az a törekvés, amit a Fidesz-KDNP ebben csinál, továbbra is folyamatosan a társadalom szétszakadását eredményezi. Ha valóban azt szeretnék, hogy valamilyen szinten az összezárás és a polgári Magyarország, a középosztály megerősödése bekövetkezzen, akkor nyilvánvalóan abba az irányba kell elmenni, hogy nem egymáshoz viszonyítgatják a béreket, a bírói kar és az ügyészségi kar bérekkel kapcsolatos elvárásait, hanem mindent a minimálbérhez kell kötni. Lehet azt mondani, hogy a minimálbérhez van kötve a miniszterelnök bére, és soha ne legyen több, mint hússzoros. És ehhez be lehet lőni a bírói kart, az ügyészséget, a köztisztviselőket, és csak úgy lehessen bárkinek a jövedelmét emelni, ha egyben húzzuk felfelé a társadalmat, és a minimálbérrel kapcsolatos elvárásokat is emeljük. Olyan bérpolitikát kell folytatni, amely az ország minden állampolgárát érinti, és nem mindig csak a kormány számára egy-egy kedvesebb vagy kiemelt területet. Ennek a megvalósítását ajánlom szíves figyelmükbe, és azt hiszem, hogy ez a Répássy képviselőtársam által elmondott kérdést is hatékonyabban tudná kezelni. Boldog István képviselőtársunk felszólalására is reagálnék. Többszörösen elhangzott az a kormánypropaganda-kép, hogy minden ember léphet egyet előre. Igen, ez így van, csak a legtöbb ember nem veszi észre, hogy ott van egy árok, amit kiásott neki a kormány, éppen ezért lennék óvatosabb ezzel, hiszen nagyon-nagyon sok tekintetben ez az árok nem hozza azokat az eredményeket, illetve veszélyezteti azokat az eredményeket, amikről beszélnek. Nyilvánvalóan az szja, amit képviselőtársam is említett, alapvetően továbbra is csak a gazdagokat és a milliárdosokat fogja gazdagítani, és nem a kisembereknek segít. Mint ahogy annak is örülök, hogy csökken az éttermi fogyasztás áfája, ugyanakkor megint nem azt a szegmenst húzzuk felfele, amelyik leginkább rászorulna a segítségre. Nem tudom, hogy jelen lévő képviselőtársaim milyen közegből érkeztek ide az Országgyűlésbe, de nem vagyok meggyőződve arról, hogy az éttermi fogyasztás áfájának csökkentésével a magyar társadalom túlnyomó többségének érdemi segítséget nyújtunk a megélhetéséhez, habár nyilván örülök az ezzel kapcsolatos törekvéseknek. S akkor eljutok odáig, hogy az általános tartalomról beszéljek. Banai államtitkár úr több dologban reagált ellenzéki képviselőtársaim felszólalásaira azzal kapcsolatban, hogy hogyan zárkózunk fel, mi történik Magyarországgal, és ezek a felzárkózások hogyan valósulnak meg. Én teljesen elfogadom azt, ha államtitkár úr az én véleményem nem fogadja el, és pusztán ellenzéki propagandának tartja, de hadd említsek meg konkrét számadatokat, nem az ellenzéktől. Chikán Attila közgazdász professzor – gondolom, ismerős, gondolom, szakmailag elfogadható, kompetens szakembernek számít - ezt írta egy-két hónappal ezelőtt: „Drámaian romlott a helyzetünk. A Világgazdasági Fórum versenyképességi rangsorában Magyarország 144 ország között 2001-ben még a 29., 2006-ban a 38. helyre került, most a 63. helyen áll. A vizsgált 12 versenyképességi mutató közül az intézményrendszer, amelybe beleértik a kormányzat egész teljesítményét, és az üzleti tevékenység tekintetében áll a legrosszabbul az ország, a 97., illetve 90. helyen.” Azt hiszem, hogy ezek valamilyen szinten cáfolják azt az állítást, amit államtitkár úr felvázolt Magyarország felzárkózásával kapcsolatban. De folytatom a közgazdász professzor gondolatait: „Magyarország nemzetközi megítélése 1960 óta soha nem volt olyan rossz, mint most.” Ő akadémikusként így gondolja. „Ezért nem minősítik fel az országot a hitelminősítők, hiába mondja a kormány, egyébként teljes joggal, hogy a gazdasági mutatók már ezt lehetővé tennék.” Nyilvánvalóan megfontolandó, hogy mi lehet az oka ennek, hiszen ez a Világgazdasági Fórum, amire a professzor úr utal, 2003 óta méri folyamatosan azt, hogy a különböző országokban milyen az intézményi háttér, az infrastruktúra, a makroökonómiai környezet, az egészségügy, az alapoktatás, a hatékonyságot növelő tényezők, a felsőoktatás, a szakképzés, és hosszan sorolhatnám, de azt gondolom, hogy államtitkár úr számára ismertek ezek a felmérési adatok. S nyilvánvalóan látható az, hogy gyakorlatilag a régió legrosszabbjai közé tartozunk. Jelen pillanatban az EU 28 tagállamából a 24. helyen állunk, csak Ciprus, Szlovákia, Horvátország és Görögország van mögöttünk, senki más. Bulgária és Románia elhúzott mellettünk, holott sokkal rosszabb feltételekkel indult. Nyilvánvalóan ez nem az önök elmúlt hatéves politikájának az eredménye, hanem az elmúlt húsz év vagy esetleg több rossz kormányzati intézkedéseinek a következménye, de ezen nem sikerült javítani, hiszen, mint ez a jelentés konkrétan kimondja, az elmúlt négy évben nem változott ez a pozíciónk. Semmit nem változtunk, nem zárkóztunk fel a versenyképesség tekintetében. A világrangsort Svájc, Szingapúr, az Egyesült Államok, Finnország és Németország vezeti, a legtöbb helyet pedig Algéria és Románia javította. Románia 17 hellyel került előrébb, de Bulgária is előttünk áll az 54. helyen. Az, hogy milyen sikerpropagandát folytatunk a kormányzat gazdaságpolitikájáról, nyilvánvalóan lehet a kormánynak a saját tevékenységét értékesítő szólama, ugyanakkor, ha ezeket tényszerűen vesszük - és direkt nem magyar, önök által Soros-bérenclapoknak nevezett újságokból idéztem, hanem inkább függetlennek számító periodikákból -, érdemes lehet átgondolni, hogy mennyire valósul meg az a felzárkózás, amiről beszélnek. Mi az, amiben még mindig jobban teljesítünk? Nyilvánvalóan ez is egy hosszabb folyamatnak lehet az eredménye. A Transparency International jelentése az idei évről: Magyarország három hellyel hátrébb csúszott a világ legátfogóbb korrupciós ranglistáján, és ezzel a korrupciós érzékenységi indexben jelentősen rontottunk. Azért fontos az, amit mondok, és az előbb is azért emeltem ki az észak-európai országok nevét, mint ahogy most is, mert az élen itt is többnyire észak-európai országok vannak: Dánia 91 ponttal, a második Finnország, a harmadik Svédország 89 ponttal. Tehát itt vannak a legjobb korrupciós mutatókkal rendelkező országok. Utánuk jön Új-Zéland és Hollandia. Miért fontos az - majd vissza fogok rá térni -, hogy az észak-európai országok és Hollandia hogyan áll néhány más mutatóban velünk szemben? Ma már a szakelemzések azt mondják, hogy a leginkább megvalósuló gazdasági fejlesztés a haveri kapitalizmus kiépítése Magyarországon. Ez azt jelenti, hogy a kormányzati körökhöz közel álló üzletemberek tudnak érdemben növekedni. Garancsi István, Szíj László és Mészáros Lőrinc nevét említik leginkább ezek a jelentések. Nyilvánvalóan az ezzel kapcsolatos társadalmi megítélésről van a kormány tagjainak is információja. Mindezzel összességében jelen pillanatban 51 pontra értékelték Magyarországot, amellyel az 51. helyre került Szlovákiával, Horvátországgal és Bahreinnel együtt. Tehát így állunk ebben az időszakban. És ki az, aki valóban előre mutat és Európa felé tart, ha ezt rendszeresen emlegetik? Abszolút győztes e tekintetben is, mint ahogy gazdaságilag is, csak az előbb nem említettem meg, Csehország volt, amelyik minden szempontból erősített. Nemcsak régiós, hanem európai uniós összehasonlításban is tovább romlott Magyarország teljesítménye. Magyarország tavaly a 28 tagállam közül holtversenyben a 22-24. helyen végzett, Magyarország egyre inkább kitett a korrupciónak, 2013-ban 20., 2012-ben pedig 19. volt az akkor még 27 tagot számláló Európai Unióban. Ez hogy kapcsolódik konkrétan az ön által elmondottakhoz? Ugye, beszélt a jövedelmek felzárkóztatásáról és arról, hogy az átlagjövedelmek hogyan nőnek. Nos, azért nőnek az átlagjövedelmek, mert egy olyan kormányzás van, amelyik a milliárdosokat támogatja, azokat segíti, s nemcsak az egykulcsos szja-val, hanem magával a támogatáspolitikával. Ha végigmegyünk a kormányzati törekvéseken és tevékenységeken, bocsássanak meg, hogy otthonról hozok példát: ha megnézzük az agrártámogatásokat, akkor nem arról van szó, hogy kis szövetkezeteket vagy kisgazdálkodókat látunk egyenletes elosztásban. Nem! Hanem messze kimagaslóan a legtöbb pénzt, a teljes támogatási összeg 72 százalékát mindössze 10 százalék viszi el, és ebben az agrárbárók vannak az élen Leisztinger Tamással, Csányi Sándorral, és nekik adjuk a támogatásokat. Mit eredményez ez? Hát persze, hogy növekszik az átlagjövedelem. Elmondom, miért növekszik. [[9.40]] Csányi Sándor 2015-re 21 százalékkal tudta növelni a vagyonát; Bige László 9,4 százalékkal; Demján Sándor 29 százalékkal; Széles Gábor 8,7 százalékkal; Veres Tibor 14 százalékkal; Gattyán György 6,7 százalékkal; Wáberer György 12 százalékkal. Lehet sorolni hosszan, hogy hogyan gazdagodnak Magyarországon a milliárdosok, mert közülük senki nem esett vissza; nincs olyan, aki a legtöbbet kereső magyar emberek között… Így lehet átlagjövedelmet nézni? Megnézik tíz magyar falunak meg egy ilyen embernek a jövedelmét, és ki lehet mutatni, hogy mennyit növekedett az átlagjövedelem, de ez nem jelenti azt, hogy a felzárkózás valós, nem jelenti azt, hogy a legnagyobb társadalmi rétegeket érintően van érdemben jövedelemkiegészítés vagy felzárkózás Európa felé. Szó nincs erről. Az átlagjövedelmek azért növekednek, mert az önök által kedvezményezett társadalmi csoportok - magyar milliárdosok, politikusok - gazdagodnak, és azok húzzák felfelé az átlagjövedelmeket. Nyilvánvalóan ezzel szemben van másik statisztika is, és van más is, amit be lehet mutatni. Ugyanis nem tudom - szintén bocsássanak meg, én soha nem tudom, hogy ki a Soros-bérenc, ki nem -, hogy az Eurostat adatai mennyire számítanak objektívnek; azt mondja az Eurostat, hogy bár az arányok nagyon eltérőek, minden tagállamban élnek gyermekek nehéz körülmények között: Romániában a gyermekek 51 százalékát, Bulgáriában pedig 45 százalékát fenyegeti a szegénység, Magyarország a régió harmadik helyezettjeként 41,4 százalék. Kérem szépen, a legrosszabb teljesítményeket nyújtjuk ebben a tekintetben, és megint mit tapasztalunk? Dániában, Svédországban és Finnországban a legalacsonyabb a gyermekszegénység kockázata. És azért jön elő újra és újra ez a néhány ország, Dánia, Svédország, Finnország, és néha megjelenik Ausztria, Hollandia, mert az az érdekes, hogy másmilyen adópolitikát folytatnak. Nekem a legnagyobb ilyen sokkot a kormányzati kommunikációban az okozta, amikor nemrég megkaptam a postaládámba a „Magyarország jobban teljesít” című kis füzetecskét, és az első oldalon bemutatják az szja-t, hogy hogyan viszonyul. És beteszik példának azt, hogy Dániában, Svédországban, Hollandiában 40-50 százalékos szja-k vannak a legtöbbet kereső csoportoknál, míg Magyarországon meg 16. Kérem szépen, önök érvelnek azzal, hogy milyen jó nekünk? Semmilyen mutatónk nem hozza azt, és bármiben, a gazdasági versenyképességben, a szegénység elleni küzdelemben, a korrupció elleni küzdelemben nézzük, azok az országok, amelyek teljesen más adópolitikát folytatnak, mutatkoznak teljesen eredményesnek, míg az önök politikájával, a 15 százalékos szja-val és egy halom más intézkedéssel, mindig hangsúlyozom, hogy nemcsak az szja miatt gazdagodnak, hanem a támogatáspolitikával és azzal, hogy az adórendszer őket segíti, Magyarország pedig ezeket a mutatókat tudja eredményezni. És így nyilvánvalóan ezt az eredményt láthatjuk, hogy önök arról beszélnek, hogy felfelé zárkózik Európához Magyarország, valójában pedig szétszakad az ország, és a milliárdosok gazdagodnak, gyarapodnak, míg a szegénységben élők pedig kifejezetten szegényednek. Talán nem tekintik baloldali ármánykodásnak és mindenféle Soros-bérenc-kommunikációnak, ha a Magyar Tudományos Akadémia és a Máltai Szeretetszolgálat tanulmányára hivatkozom, akik azt írják, hogy 30-50 ezer gyerek Magyarországon nap mint nap éhezik; azoknak a kiskorúaknak a száma, akik pedig időszakosan - hétvégenként, iskolai tanítási szünetekben - éheznek, eléri a 200 ezret. Kérem szépen, ez az, amiben jobban teljesít Magyarország, és ez az, ami a mutatókat némileg becsapja, és ezért van az, hogy ezeket a statisztikákat, amelyekről beszélünk, hogy hogyan zárkózik fel Magyarország, valamilyen szinten nehéz elfogadnom, hiszen akik ezeket a folyamatokat figyelemmel kísérik, azok jelentős mértékben láthatják, hogy valójában teljesen más eredményindikátorokat tapasztalhatunk. És ha megnézzük azt, hogy akár a kivándorlás Magyarországról, azoknak a száma - amiről már az ellenzéki képviselőtársaim beszéltek -, akik a jövőjüket külföldön képzelik el, hogyan alakul; ha megnézik azt, hogy csak 2015-ben - és, azt hiszem, az államtitkár úr ezzel is tisztában van - háromszor döntött csúcsot a magyarországi kis- és középvállalkozások megszűnése, áprilisban, valamikor nyáron és az ősszel, szűnnek meg a kisvállalkozások. Az a foglalkoztató potenciál, ami a vidék térségére, a tömegek részére, ami a megyei jogú városokon és a fővároson kívül van, jelentős részben romlik lefele. És az a hatás, amit önök rendszeresen elmondanak - és egyetértek ebben is -, hogy Magyarország európai uniós perifériahelyzete meghatározza a politikai pozícióit, ugyanez valósul meg Magyarországon. Az, hogy Magyarországon egy centralizált, nagyon erősen centralizált államberendezkedés van, és ehhez vannak perifériák szerte az országban, eredményezi azt az Eurostat-adatot, ami a négy régiónkat a legrosszabbak közé sorolja Európában. Azt, amit Európában tapasztalunk, hogy Magyarország periférián van, ezt érzi Magyarország perifériáin lévő megyéinek a jelentős része. És ennek nemcsak a jövedelmek, nemcsak a gazdaságfejlesztés az oka, hanem az is, hogy önök hogyan állnak ezekhez. Érdeklődéssel hallottam azt a részét is Boldog István képviselőtársam hozzászólásának, amikor arról beszélt, hogy a közúthálózat-fejlesztésre milyen források fordítódnak. Épp tegnap beszéltem arról, hogy nagyjából az egyharmadát fordítja a kormány erre a célra ahhoz képest, mint amit beszed, de hadd mondjak el konkrét példákat! A költségvetési törvénynek érdekesebb részei a számok, azokat szoktuk nézegetni, de ott van például a 2. számú melléklet, ami az önkormányzatok finanszírozásával kapcsolatos. Alapvetően meghatározza, hogy 4 millió 580 ezer forint/fő az önkormányzatok alaptámogatása, és ehhez használ utána egy képletet, de semmilyen formában nem próbálja kezelni azt a helyzetet, hogy más adófolyamatok segítik a nagyokat. Ugyanis úgy történik Magyarországon a gazdaságfejlesztés, hogy valahova építünk egy autópályát, akkor oda tud menni az ipar; ha odamegy az ipar, az kap egy kiemelt támogatást, és megkapja azt, hogy mondjuk, autógyárat vagy összeszerelő üzemet, vagy gumiüzemet, vagy Mercedes-gyárat, vagy bármit az autópálya mellett létre tudjon hozni. Onnantól kezdve, hogy a gyár odatelepült, azon a helyen lesz munkahely, és azon a helyen van az érdemi ipari termelés. És az érdemi ipari termelés annak a kis régiónak vagy annak a településnek termeli a helyi iparűzési adót, míg azoknak, akiknek nem jutott sem autópálya, és ebből adódóan nem jutott kiemelt beruházás, nincs helyi iparűzési adó. Azon települések közül, amelyeket bejártam az elmúlt két évben, egy halom volt olyan, aminek nulla forint volt a helyiiparűzésiadó-bevétele, volt olyan, amelyiknek 27 ezer forint, és ebből kell gazdálkodni. Ezért rossz az önkormányzati finanszírozási rendszer így, ahogy van, mert mindaddig, ameddig a kicsiket folyamatosan háttérbe szorítjuk, és azoknak megpróbálunk egyre kevesebbet adni, ugyanazt az eredményt érjük el, mint a területalapú támogatásnál: akinek sok van, az erősödjön, akinek meg kevés van és kicsi van, az pusztuljon - és ez az, ami elfogadhatatlan. Visszatérve a közúthálózat finanszírozásának a kérdésére, ez is ugyanígy történik. Megyei jogú városban, fővárosban 470 ezer forint/kilométer az önkormányzati utak fenntartására, a 10-40 ezer közöttieknél 295 ezer, és a 10 ezer alattiaknál pedig 227 ezer. Minél kisebb valaki, annál kevesebb pénzt adunk neki. Nem fordítva kellene? Nem azt kellene, hogy ha a vidéket fel akarjuk zárkóztatni, oda jusson több forrás? Összességében: azt hiszem, hogy sokféle mutatót és számot lehet nézni ebben a költségvetésben. Én köszönöm szépen az államtitkár úrnak és a kormánypárti képviselőtársaimnak, hogy nem várják el, hogy dicshimnuszokat zengjünk erről a költségvetésről, de azt szeretném, ha némileg más megvilágításból is megpróbálnák tekinteni azt a pénzügyi törekvést, gazdasági törekvést és adópolitikát, amit folytatnak, mert a konkrét eredmények nem biztos, hogy ugyanazt eredményezik, mint azok az átlagstatisztikák, amelyeket itt rendszeresen érvként hangoztatnak. Köszönöm szépen, elnök úr. [[Fodor Gábor tapsol.]]"
6,u2014-12-03-45,OTHER,JOBBIK-frakció,-1.0,2014-12-03,0.019978100433945656,"Tisztelt Elnök Úr! Tisztelt Ház! Az esztendő egyik legfontosabb vitáján vagyunk jelen, amikor én csak egy kérést foganatosítanék kormánypárti képviselőtársaim felé: keveredjenek már ki a kómából valahogy. Az, amit itt Magyarország kapcsán előadtak az utóbbi órák során, valami egészen elképesztő. Elhangzott az, hogy az ellenzék hangulatot kelt, amikor a kivándorlás felfutó mivoltáról beszél, hogy kíváncsiságból mennek el innen emberek, hogy kalandvágyból, ez korábban is idézett volt, és elhangzott az is, hogy Magyar Bálint a felelős például azért, hogy különböző oktatási problémákból kifolyólag 2008-ra felpörgette a kivándorlást. Tehát mindenki hibáztat itt mindent, egy dologról nem hallottunk, hogy ötödik éve egy kormányzat regnál Magyarországon, amelynek az eszközrendszeréből szinte tökéletesen hiányzik bármiféle megoldási javaslat ez ügyben. Nem azt akarom mondani, hogy nincsen szándék. Elképzelhető, hogy van, de a kulcsterületeken egész egyszerűen a számok nem önöket igazolják. És mi a reakció az ezzel kapcsolatos ellenzéki felvetésekre? Az, hogy például Pócs János képviselő úr elkezd egy ellenzéki képviselő asszony családjával, családtagjaival foglalkozni. Egészen szánalmas, megalázó, arcátlan, férfiatlan viselkedés ez! [[Taps a Jobbik, az MSZP és az LMP soraiban.]] El kell hogy mondjuk: önök teljes mértékben kényszeresek. Miért magyarázkodnak minden felszólalásukban? Hát hibáztatta itt önöket bárki is? Azzal kezdtük, hogy a mostani kormányzatot kritizáljuk kizárólagosan a helyzet kialakulásáért? Szó sincs ilyesmiről. De érzik önök, hogy felelősségük van ezen a területen, ezért minden egyes felszólalásban magyarázkodnak, létező vagy nem létező statisztikai adatokat hoznak fel, és próbálják igazolni azt, hogy ötödik éve teszik, nem azt mondom, hogy a semmit, mert ez sem lenne igaz, de a számok tekintetében látszik, hogy nagyon rossz irányba indultak el. Látszik, hogy a népesedési katasztrófa - ami megalapozza az egész problémakört - 2,1 vagy 2,2 gyermeket követelne családonként, hogy ugyanannyian maradjunk, ahányan vagyunk. 1,3 körényékén áll Magyarország, és bár látszólag van néminemű visszaesés a visszaesésben, de akkor sem mondhatjuk azt, hogy megfordult volna az a katasztrofális trend, amit látunk. El kell hogy mondjuk, hogy egy olyan helyzetben állunk, ahol a kormányzat is tudja, a költségvetést megalapozó háttértanulmányok is tudják, a Magyar Nemzeti Bank tanulmányai is tudják, hogy 2050 felé európai szinten a társadalombiztosítás rendszere - legkésőbb akkor - nagyon komoly összeomlással kell hogy szembenézzen. A fogyás miatt zsugorodó költségvetési bevételek ugyanis lehetetlenné teszik majd például az időskori ellátások kitermelését. Ha ezt megfejeli egy elképesztő mértékű kivándorlás, amit Magyarország regionális szinten is egyre súlyosabban él át, akkor nyilvánvaló, hogy ez a dátum akár 5-10-15 éves közelségbe kerülhet. Én értem, hogy nem önök lesznek akkor kormányon. Értem, hogy ennek a felelősségével még nem akarnak foglalkozni, hiszen majd megoldja az akkori kormányzó párt vagy pártok, de azt látni kell, hogy aki ennek felelősségét elhárítja magáról, és ilyen egészen elképesztő indoklásokkal, mások családtagjaival, kalandvággyal, kíváncsisággal, őrületekkel próbálja magyarázni azt az elképesztő gazdasági trendet, ami előttünk kibontakozik, egy gazdasági fogyatkozó trendet, az minősített árulást követ el. Látni kell azt is, hogy az egyik legdurvább ellenzéki kiszólás, pontosabban kormánypárti kiszólás, ha jól emlékszem, Nyitrai Zsolt képviselő úr részéről az volt, hogy így működik az Európai Unió, kérem szépen. A világ legtermészetesebb dolga, hogy 300, 500 vagy 600 ezer ember - most ne menjünk bele a számháborúba - eltávozik Magyarországról, a többségük nem tervezi a visszatérést. Látható ugyanakkor, hogy mivel Nyugat-Európát is sújtják a népesedési problémák, évente átlagosan kétmilliónyi munkaerő-szükséglete keletkezik Európa nyugati felének oly módon, hogy ha azt nem elégíti ki, akkor bizony szinte azonnali gazdasági recesszióval számolhatna. Milyen megoldást választottak? Az látszik, hogy a korábbi afrikai és egyéb ázsiai térségekből történő bevándoroltatás olyan társadalmi feszültségeket kelt, hogy fenntarthatatlan. Azt a megoldást választották, hogy Kelet-Közép-Európa tekintetében nemcsak egy agyelszívást foganatosítanak, hiszen nemcsak a legeslegjobban képzettek mennek el, hanem egy olyan munkaerő-szivattyút, ami által ezt a kétmilliós szükségletet igenis, évről évre lehet pótolni Kelet-Közép-Európából, egy olyan régióból, ahol még mindig vannak 93 millióan itt, a környező országokban. Egységes fellépéssel még mindig meg lehetne akadályozni ennek a régiónak a kiszivattyúzását, kiürítését. De önök erről nem beszélnek. Önök arról beszélnek, hogy kalandvágyból és kíváncsiságból mennek el az emberek. Egészen elképesztő megkerülése ez a problémának. Azt mondják, hogy csak becslések vannak, önök ezek alapján nem tudnak dolgozni - mondják ezt azután, hogy KSH-adatokat is idéznek. A becslések tekintetében annyit hadd mondjak el, hogy kérdezzék meg az ápolókat, orvosokat vagy akár most már az informatikusokat, a henteseket vagy a kőművesek szakszervezetét, egész pontos ágazati számokat tudnak önöknek negyedévről negyedévre változó és frissített módon mondani arról, hogy mégis mi történik. Látható, hogy ha úgy gondolják, hogy a magyar fiatalok csak kalandvágyók, tanulni mennek, a legtöbben visszatérnek, nem látják a világfolyamatokat. Románia példája szóba került. Itt elmondhatjuk, hogy igen, nagyjából 3 millió ember kiment, és ott tartanak, hogy a nyugdíjkasszát nagyon komolyan ki kell pótolni. Hazafias programokat indítanak a kintlévők hazahívására - sikertelenül, teszem hozzá. Azt is látni kell, hogy a románokból kialakult diaszpórák egész városrészeket felölelő módon léteznek román televízióval, román rádióval. Jellemzően Spanyolországban, Olaszországban van jelen ez most, de a magyar kiáramlók számának növekedésével nehogy egy hasonló magyar modell alakuljon ki, hiszen az tovább gyorsítja azt az elképesztő szivattyút, amit Magyarország át kell hogy éljen. Látható, hogy itt meg kellene oldani egy hosszú távú gazdasági stratégiai kérdést, és önök nem méltók erre a vitára az eddigi felszólalásaik alapján. Elgondolásaik sincsenek róla, miszerint a kőműves továbbra is kimegy Olaszországba, Spanyolországba négyszeres bérért dolgozni - de ha itthon annyira emelnék fel a bérét, akkor hogy hívnák be önök a stratégiai partnereket, a multikat az olcsóbb bérszínvonal ígéretével? Tehát az egész gazdaságpolitikai irányvonal, amit követnek, kudarcos, zsákutcára ítéltetett, és magába kódolja az összeomlást. Beszélt vezérszónokunk, Vona Gábor frakcióvezetőnk a munkahelyteremtés fontosságáról, ami az egyik ága lenne a megoldásnak, ezért én most csak a másikról beszélek, ami az otthonteremtés kérdésköre. Elhangzott, hogy a kormányzat támogatja az otthonteremtést, szocpol mellett most már ilyen félszocpol jellegű megoldást is bevezet, de nem észleli a problémát, hogy akinek nincsen 16 milliója arra a lakásra, annak lehet, hogy 13,5 sem lesz. Tehát lehet adni kedvezményeket, de nem mutatkozik meg a statisztikában annak a hatása, hogy itt a kormányzat - még egyszer mondom, ötödik éve -bármilyen otthonteremtési sikert érne el. Az, hogy önök az árfolyamgát 2.0-át támogatják a költségvetésből, egyrészt hozzájárul a károsultak kifosztásához, másrészt elmondható róla, hogy egyetlen új bérlakás sem épül általa. Tehát a Jobbik egy állami hátterű otthonteremtési és bérlakásépítési programot szorgalmaz, ahol minden magyar fiatal és középkorú, de idősebb is, ha érdekli, akkor hozzájuthat a piaci ár, a piaci bérleti ár maximum harmadán a lakásához. [[12.50]] Pár év után ez a részlet egy önkéntes törlesztőrészletté, tulajdonjogszerző részletté válhat, tehát hozzá is juthat ahhoz az ingatlanhoz. Ezáltal adnánk egy tőkeinjekciót a magyar építőipar mellett 4-5 további ágazatnak, központi beszerzéssel, magyar kivitelezőkkel, a lehető legmagasabb arányban magyar beszállítókkal. Országos programot lehetne létrehozni, tudják önök, mennyiből? 60 milliárd forintból elindítható egy ilyen program az első évben. Az úgynevezett integrációs célokra félretett, 2020-ig félretett 120 milliárdnak a feléből, ezt kéne elkölteni a magyar fiatalokra, a magyar jövendőre. Egészen egyszerűen nem is mondhatok mást az itthon maradottak tekintetében, majdnem minden magyar karácsonyfa mellett felmerülhet az a gond, hogy egy családtag nem lesz ott vagy hiányzik, advent idején tehát én csak annyit kérhetnék, hogy nézzenek önök is magukba, dolgozzák fel végre ezt a problémát, ismerjék el, hogy létezik, és ereszkedjenek annyira alá, hogy képesek legyenek közös megoldási formulákat is kidolgozni, hiszen ez nem lehet pártkérdés, ez nem lehet az önök egójának a kérdése. Igenis a magyar parlament kutya kötelessége pártszínektől függetlenül megoldást találni Magyarország legsúlyosabb problémájára. Köszönöm a figyelmet. [[Taps a Jobbik soraiban.]]"
6,u2018-11-05-5,OTHER,DK-frakció,-1.0,2018-11-05,0.01683337613940239,"Köszönöm szépen a szót, elnök úr. Tisztelt Ház! Tisztelt kormánypárti Képviselőtársaim! Önök már kilenc éve kormányozzák ezt az országot, és kilenc éve folytatnak mindenféle háborút az ellenzék, az IMF, a bankok, Soros György, a CEU és persze a menekültek ellen is. Mindezt teszik elképesztően sok pénzből, és természetesen olyan tematikában, ami a valóságbolygón nem létezik. De ez csak az egyik tragédiája az ügynek, hogy elképesztő milliárdokat, több száz milliárdot költenek el ezekre a háborúkra a magyar költségvetésből. A probléma az, hogy közben egy másik háborúról meg elviszik a fókuszt, arról a háborúról, amit önök folytatnak a munkavállalók, a magyar állampolgárok egy jelentős része ellen. Márpedig önök a munkavállalókat az elmúlt kilenc évben egy szabályos háborúban szegénységben tartják, bizonytalanságban tartják és elnyomják.Már hallom is, ahogy majd válaszol nekem a kormány által kijelölt ember, hogy milyen szörnyű volt itt az előző kormányok alatt, valóban elképesztő dolgok történtek, például az EU-dolgozóknak felemelték a bérét a duplájára, illetve volt 13. havi nyugdíj is, amit persze elvitt a gazdasági világválság, de hát önök, tisztelt kormánypárti képviselőtársaim, nem adták vissza az elmúlt kilenc évben, pedig állítólag ez a kilenc év maga a Kánaán, és mi sokkal jobban élünk, mint bármikor máskor ebben az országban, de valahogy nem történt meg. Ráadásul az elmúlt években a környező országok minimálbérei és átlagbérei is elérték a magyar átlagbéreket, illetve a minimálbéreket, csak közben az a probléma, hogy az áraink nem Szerbia vagy Ukrajna áraihoz közelítenek, hanem Németország és Ausztria áraihoz, csakhogy Ausztriában és Németországban nem 600 euró az átlagbér, hanem 2 ezer euró. És még ezek mellett az árak mellett is ott is persze nagy kockázatot jelent hitelt felvenni, lakást fenntartani, de ott azért nem viszik el a béreknek az 50-60-70 százalékát a lakhatási költségek. Ráadásul ott nem alulfizetett, agyondolgoztatott, jogfosztott, frusztrált emberek üzemeltetik az egészségügyet, az oktatást, vagy építik az utakat, hanem a társadalom megbecsült és büszke tagjai. És hogy miért mondom el ezt most? Nos, azért, mert önök folytatva az elmúlt évek hagyományait , úgy tűnik, megint át akarják verni a magyar népet, béremelésről beszélnek, hogy 2019-ben hatalmas béremelés fog következni; hát persze, papíron akár 10 százalék is, csak közben meg elvették már a kafetériát, a béren kívüli juttatásokat is, így gyakorlatilag amit az egyik kezükkel adnak, azt a másikkal kezükkel elveszik. Kedves Képviselőtársaim! Nem szégyellik magukat? Az elmúlt kilenc évben elképesztő mennyiségű pénz jött ide az Európai Uniótól. Az elmúlt kilenc évben hihetetlen gazdasági fellendülés volt az egész bolygón és önök egy kommunikációs trükkel próbálják átverni a magyar lakosságot? Tényleg azt gondolják, hogy február 5-én a magyar lakosok, amikor kézhez kapják a fizetésüket, nem fogják tudni kiszámolni, hogy valójában nem kaptak önöktől semmit? Ennyire lenézik a magyar embereket? Tisztelt kormánypárti Képviselőtársaim! Látom a szemükön és az arcukon, hogy most kinevetnek engem, és azt gondolják, hogy mit ugrál itt egy ellenzéki képviselő, örüljön, hogy meghallgatják. Jobb, ha tudják azonban, hogy a maguk szavazóin túl, akiket önök persze átvernek, van egy másik Magyarország is, és ez a másik Magyarország belül forrong, feszül, és egyre dühösebb. Elég lenne, ha felszállnának a budapesti buszokra vagy elvonatoznának vidékre, és akkor megtudnák önök is. 2010-ben az Orbán-kormány 34 központi adóval vette át a kormányzást. Ez a szám ma 41, de ez még mindig nem elég. A kafetéria, amit önök egy gombnyomással eltöröltek, arról szól, hogy önök nem osztoznak az emberek problémáiban, és nem értik azt. A gombnyomásuk arról tesz tanúbizonyságot, hogy önök csak és kizárólag vezérükhöz, Orbán Viktorhoz lojálisak, vele kötöttek véd- és dacszövetséget, nem pedig a bérből és munkából élőkkel. A kérdésem igazándiból költői: tényleg ennyit jelent önöknek a kormányzás, ennyit jelent önöknek a magyar nép? Köszönöm szépen. [[Taps a DK és az MSZP soraiban.]]"
6,u2021-05-20-87,OTHER,JOBBIK-frakció,-1.0,2021-05-20,0.5150657296180725,"Köszönöm szépen a szót, elnök úr. Tisztelt Ház! A költségvetési viták során azért vagyunk nehéz helyzetben, mert valamit tervezünk, és olyan, előre nem látható események és dolgok történhetnek, amik ezt teljes mértékben keresztülhúzzák. Így volt ez egy évvel ezelőtt is, amikor az idei költségvetésről vitáztunk, ugye, akkor még nem tudhattuk, hogy érkezik a járvány, és nem tudhattuk, hogy önök válságkezelés címén majd arra használják föl ezt a járványt, hogy például az önöknek nem tetsző önkormányzatokat ellehetetleníthessék, vagy pedig nem tudhattuk előre, hogy nagyon sok pluszpénzt kapnak az Európai Uniótól járvány- és válságkezelésre, amit majd nem a válságkezelésre fognak fordítani, hanem a saját barátaik, rokonaik és haverjaik zsebének tömésére. A ’22-es költségvetés tárgyalásánál egy dolgot láthatunk előre jelen pillanatban, hogy nem alkalmazkodik a jelenlegi helyzethez az önök tervezése. Ez egy választásikampány-költségvetés. [[17.30]] Önök erre készültek, pedig a járvány idején, amikor elszabadultak az ingatlanárak, elszabadultak az élelmiszerárak, amikor hatalmas az infláció, munkahelyek szűnnek meg, több százezer magyar család él nagyon nehéz helyzetben, akkor mi úgy gondoljuk, hogy egy költségvetésnek ezt a helyzetet kellene tükröznie, és arról kellene szólnia elsősorban, hogy hogyan tudnak segíteni az embereken egy ilyen nehéz helyzetben, hogyan tudják jobbá tenni az életüket, hogyan tudunk jólétet, jó életet biztosítani nekik. Propagandával, óriásplakátokon hirdetett erősödéssel, manipulált statisztikákkal nem segítünk rajtuk. Tehát beszélhetünk itt 5,2 százalékos gazdasági növekedésről, 5,9 százalékos költségvetési hiányról vagy 3 százalékos inflációról, ha ezek köszönőviszonyban sincsenek a valósággal, hiszen hogyha elmennek vásárolni, akkor pontosan látják, hogy az infláció jelen pillanatban például hol tart, és mennyivel emelkedtek az alapvető élelmiszerek árai, akár a húsé is, az elmúlt időszakban. De, ugye, ez már önöknél elfogadott általában, mert elég, ha csak Selmeczi Gabriellára utalok, aki előttem szólalt fel, és aki hosszasan sorolta, hogy a nyugdíjasokat önök mennyire veszik komolyan, százalékokban beszélt bizonyos dolgokról, amikkel önök segítik a nyugdíjasokat. Na most, ezek a százalékok mit jelentenek a valóságban? Hát, azt jelentik a valóságban, hogy önök január-május hónapra átlagosan 890 forint/hóval emelték meg a nyugdíjakat. Mit jelent ez? Azt jelenti, hogy egy napra vetítve nem egészen 30 forintot is adtak a nyugdíjasoknak az elmúlt időszakban. Hát, mit ne mondjak, szép kis megbecsülése ez a napi 30 forint a nyugdíjasoknak! Hiszen a statisztikák helyett a valóságot kellene látni, a valóság pedig az, hogy önök 890 forint/hóval emelték átlagosan a nyugdíjakat. De azon kívül, hogy segítünk az embereknek egy ilyen költségvetéssel, hogyha nehéz helyzetbe kerülnek, fontos lenne az is, hogy olyan fejlesztések valósuljanak meg, amik jobbá teszik az életüket. Az elmúlt években a költségvetés tárgyalásai során sorozatban nyújtottam be módosító javaslatokat, hiszen Rákosmente és Kőbánya-Kertváros méltatlanul kimaradt az elmúlt években a fejlesztésekből. Nem rajtunk múlott, hiszen, mint mondom, sorozatban nyújtottam be módosító javaslatokat, amiket sajnos önök, a Fidesz, és még inkább sajnos, hogy a kerület, Rákosmente fideszes országgyűlési képviselője is leszavazott. De újra megpróbálom, arra kérem önöket, vegyék figyelembe azt, hogy Rákosmentén is szeretnének az emberek jobban élni, és szeretnék azt, hogyha azokból a pénzekből, azokból a fejlesztési pénzekből, amik esetleg rendelkezésre állnak, ők is részesülhetnének, a kerület is részesülhetne. Az nem járható út az én véleményem szerint, hogy a XXI. században egy világvárosban, európai fővárosban, Budapesten még mindig vannak olyan utcák, ahol nincs aszfalt, és ahol esetleg még gondokat jelent a csatornázás is. Éppen ezért szeretném, hogyha figyelembe vennék a módosító javaslataimat, megfontolnák azokat, és elfogadnák. Rákoscsaba Rákosmente része, Budapest legkeletibb városrésze; az itt élő 13 ezer embernek is járna a XXI. századi körülmény. A kerület számos utcájában nincs aszfaltburkolat, ami rontja az autók állapotát, és alacsonyan tartja az ingatlanok értékét. Mivel Rákoscsaba a főváros része, így nehéz európai uniós pályázatot nyerni infrastruktúra-fejlesztésre. Ez a 300 millió forint, ami a módosító javaslatomban van, jó alapot ad a rákoscsabai úthálózat fejlesztésére. Véget kell vetni az esőzések utáni méteres tócsák időszakának. Több mint 90 éves Rákoscsaba úgy gondolom, többet érdemel. Mint ahogy többet érdemel véleményem szerint Rákoskert is, ahol hasonló problémák vannak, hiszen Rákoskert szélső részein borzalmas állapotú utak vannak. A kis utcákban élő emberek is megérdemlik a normális közlekedési körülményeket, hiszen Budapesten, Európa közepén élnek. Esőzések idején a domboldalról lezúduló víz miatt nehéz a közlekedés, a szórt utakat az esővíz kimossa, így a probléma végső megoldása az utak aszfaltozása lenne. A kormányzati elvonások miatt sem a kerületnek, sem a fővárosnak nincs erre forrása, így ez az összeg jó kiindulópont lenne a kerület útjainak fejlesztésére. Hasonló a helyzet egyébként Rákoskeresztúron is, hiszen Rákoskeresztúr útjai nagyrészt felújításra kerültek az elmúlt 15 évben. A felújítások az utóbbi pár évben megálltak, és állapotromlás is bekövetkezett. A városrész kisebb és bekötőútjai szorulnak felújításra és kátyúmentesítésre. A 300 millió forint, amit itt javaslok ebben a módosító javaslatban, jó lehetőséget ad a kisebb úthibák kijavítására és a nagyobb útszakaszok felújítása tervezési és kivitelezési szakaszának elindítására. De sajnos Rákosmente mint Budapest legnagyobb kiterjedésű kerülete, nincs jó állapotban, éppen ezért Rákoshegyen is szükség lenne közútfejlesztésre, karbantartásra és csatorna-korszerűsítésre. Rákoshegy az útfelújítások szempontjából a legelhanyagoltabb kerületrész Rákosmentén. Nemcsak a kis mellékutcák, de a főbb utakba torkolló összekötő utcák is borzalmas állapotban vannak. 2021-ben nincs mindenhol aszfaltozott utca. 2020-ban a kerület vezetése megígérte a rákoshegyi utcák aszfaltozását, de a koronavírus-járvány miatti kormányzati elvonások ezt ellehetetlenítették. Ezen összeg elegendő lenne Rákoshegy összekötő utcáinak aszfaltozására. Az ott élő emberek is megérdemlik véleményem szerint a sár- és kátyúmentes utakat a XXI. században. Ahogy mondom és említem, Rákosmente nagyon nagy kiterjedésű kerület, a legnagyobb kiterjedésű kerülete Budapestnek. Családi házas övezet, de nagyon nagy részben találhatóak itt lakótelepek is. A lakótelepek sincsenek jobb állapotban egyébként, mint a családi házas övezet, hiszen a rákoskeresztúri parkolók elhanyagolt és rossz állapotban vannak, néhány helyen már veszélyessé vált a közlekedés. A lakók védelme érdekében sürgősen javításra szorulnak az évek óta elhanyagolt útszakaszok. Én úgy gondolom, hogy ez a 250 millió forint, amit a módosító javaslatomban javasolok, az segíthetne legalább valamennyire, hogy ezt az áldatlan állapotot megpróbáljuk valahogy elkerülni. Budapest XVII. kerületének tulajdonában 728 darab lakás és más, lakhatásra kiadott ingatlan van. Ezen lakások egy részében borzasztó lakhatási körülmények uralkodnak. A leromlott állapotú önkormányzati lakások az egész lakókörnyezetre hatással vannak. Tavaly is benyújtottam egy módosító javaslatot, akkor is leszavazták. Rákosmente önkormányzata egyébként egy sikeresen elnyert európai uniós lakásfelújítási pályázat önrészét nem tudta előteremteni. 2022-re ez a 700 millió forint, amit most javaslok, jó alapot ad esetleges pályázatok önrészéhez vagy a saját beruházások elkezdéséhez. Meg kell teremteni minden önkormányzati lakásban lakó rákosmenti számára a XXI. századi életkörülményeket és a jólétet Európa közepén, főleg azért, mert mint említettem, kihatással van a lakókörnyezetre is az, hogyha ezek a lakások nem megfelelő állapotban vannak. Rákosmentén is fontos lenne az oktatás fejlesztése, az oktatási intézmények fejlesztése. Én úgy gondolom, hogy 2021-ben fontos a környezettudatos életmód és a meglévő erőforrások leghatékonyabb kihasználása. Ehhez energiahatékonyságot növelő beruházásokra van szükség a kerület oktatási-nevelési intézményeinél is. Mivel Rákosmente a közép-magyarországi európai uniós fejlesztési régióba tartozik, így szinte lehetetlen lenne ezeket a fejlesztéseket EU-s kohéziós alapból finanszírozni. A kerületnek önerőből, a kormányzati elvonások következtében évekbe telne a fejlesztéshez szükséges összeget előteremteni. Politikai hovatartozástól függetlenül minden rákosmenti politikus közös célja kellene hogy legyen, hogy az itt felnövő generációk a lehető legjobb szolgáltatást kapják az országtól, a kerülettől, és hogy a fejlesztések a lehető legoptimálisabb költségekkel valósuljanak meg. Éppen ezért az energetikai korszerűsítés és a napelemek telepítése szerintem nagymértékben tudna segíteni ezen a helyzeten. Aztán, hogy beszéljünk konkrét intézményekről is: a Kőrösi Csoma Sándor Általános Iskola és Gimnázium belső felújítása és bővítése is most már, én úgy gondolom, hogy időszerű lenne, hiszen a XVII. kerület lakosságszáma folyamatosan növekszik, és ez egy egyre nagyobb terhet ró a kerületi intézményekre is. [[17.40]] A Kőrösi Csoma Sándor Általános Iskola és Gimnázium valaha az ország egyik legjobb általános iskolai részével büszkélkedett. Az intézmény főépületének szigetelése öt évvel ezelőtt megtörtént, de a belső felújítás elmaradt. A falakról sok helyen pereg le a festék, a mosdók balkáni állapotokat mutatnak, a folyosók mennyezetét adó álmennyezet sok helyen hiányos, a testnevelési öltözők állapota siralmas. Úgy gondolom, hogy ez az összeg, amit itt javasolok, fontos lenne. Az intézményben összesen körülbelül ezer diák tanul három épületben és egy ideiglenes konténerben. Évek óta megvannak a tervek a főépület egy plusz emelettel való bővítéséről, csak mindig forráshiány miatt félre lett tolva ez a fejlesztés. Úgy gondolom, hogy sokat segíthetne a kormány, sokat segíthetne a Fidesz és a Fidesz rákosmenti országgyűlési képviselője, ha megszavaznák ezt a módosító javaslatot. Aztán parkfelújítások és parkfejlesztések is lehetnének a kerületben, hiszen a lakosoknak ez is fontos lenne. A kőbányai Álmos utcai erdő jelenleg csak egy gondozatlan terület, a lakók számára nem jelent kikapcsolódási lehetőséget, egy játszótér és egy szabadidőpark kialakítása sokat javítana az itt élők életkörülményein. Úgy gondolom, az a 70 millió forint, amit javasoltam ennek a beruházásnak a megvalósulására, az nem egy akkora összeg, ami ne érné meg. Voltak fejlesztések egyébként, hiszen Rákoskeresztúr városközpontot és a főteret felújították. A probléma csak az, hogy ez a felújítás azt eredményezte, hogy van egy teljes mértékben leaszfaltozott terület, ahol van szökőkút, minden, egy dolog nincs: árnyék, hiszen arról elfelejtettek gondoskodni. Tehát a legnagyobb melegben, amikor a rákosmentiek használni tudnák a főteret kikapcsolódásra, beszélgetésre, vagy leülnének a padra, akkor azt a tűző napon, 40 fokban kell megtenniük. Éppen ezért én úgy gondolom, hogy a napvitorla-telepítés megoldás lehetne erre a területre, és ha már energiatakarékosságról és megújuló energiáról beszéltünk, akkor esetleg napelemes lámpák telepítése is sokat segítene. Kérem, hogy az erre beadott módosító javaslatomat is fogadják el. Úgy gondolom, mindannyiunk számára nagyon fontos a környezetvédelem. A Merzse-mocsár Budapest egyetlen természetes mocsara. A mocsár víztartalmának megtartása kiemelten fontos feladat. Az itt élő állat- és növényállomány léte és megmaradása nemcsak Budapest, de az egész ország számára fontos, kiemelten fontos a mocsár folyamatos vízellátásának megoldása, hogy többé ne száradjon ki. Kérem, hogy segítsék ezt az állagmegóvást is. De egyre jobban megy az időm, ezért még két nagyon fontos dologra szeretném felhívni a figyelmüket, és két nagyon fontos módosító javaslatra. Az egyik az, hogy a Rákosmentén élőknek a legnagyobb problémát a közlekedés jelenti. Nem jó az, hogy akár a reggeli csúcsidőszakban, akár az esti, délutáni csúcsidőszakban órákat kelljen állni a dugóban, hiszen Rákosmentére ez sajnos jellemző. Rákosmente, de talán Budapest egyik legjobban terhelt útja a Pesti út. A Pesti út terhelése a lakosságszám folyamatos növekedése miatt egyre magasabb, a terhelés csökkentésének csak egy alternatívája van, ha új főútvonalakat építünk ki. Erre lenne alkalmas a Vidor utca kétszer kétsávossá bővítése, ezzel a Cinkotai út és a Keresztúri út összekötése. A Keresztúri úti felüljáró átesett kisebb javításokon az utóbbi években, de teljes körű felújításra lenne szükség. A beruházás tartalmaz még egy felüljárót a Rákos-patak fölé, ami megóvja a patakparti környezetet. A beruházás hatására Rákosliget teljes forgalma levezetésre kerülhetne a Pesti útról, és így csökkenthetnénk a Pesti út terhelését. Úgy gondolom, ez egy nagyon fontos feladat lenne. Kérem, hogy támogassák ezt a módosító javaslatot. Mondtam, Rákosmente egy nagyon nagy kiterjedésű, de egyébként egyre növekvő lélekszámú terület, majd’ 90 ezren élnek már ebben a városrészben, ami azt jelenti, hogy többen laknak itt, mint mondjuk, Sopronban, Szombathelyen vagy Tatabányán. Úgy gondolom, hogy a minőségi kikapcsolódásra is fontos lenne figyelmet fordítani. Rákosmentén három strand volt, mára egy sincs. A rákoscsabai Mária strandfürdő Rákoscsaba és Rákoscsaba-Újtelep őshonos lakóiban egyaránt szép emlékeket ébreszt. Rákoscsabán két strand működött, viszont már évtizedek óta egyik sem üzemel, a kerület lakóinak bánatára. A Mária strandfürdő területe még a mai napig is alkalmas lenne az eredeti célját betölteni. Kiváló a közlekedése, kiváló adottságai vannak. Úgy gondolom, hogy megérdemel Rákosmente egy strandfürdőt. Ehhez nem kellene semmi más, csak akarat, és az önök részéről támogatás, hogy támogassák ennek a strandfürdőnek a felújítását, ami jelen pillanatban is még önkormányzati tulajdonban van, hogy a rákosmentiek egy megfelelő strandfürdőben minőségi szabadidőt tölthessenek el. Úgy gondolom, hogy ezek a módosító javaslatok, amiket benyújtottam önök felé, támogathatóak. Ha önöknek az lenne a fontos, hogy az emberek érdekében használjunk fel fejlesztési forrásokat, akkor támogatnák ezeket a módosító javaslatokat. Külön felszólítom Rákosmente fideszes országgyűlési képviselőjét, hogy szavazatával támogassa ezeket a módosító javaslatokat, és tegyen ő is azért, hogy az emberek Rákosmentén is jólétben és szabadságban élhessenek. Köszönöm szépen, hogy meghallgattak. [[Taps a Jobbik soraiban.]]"
7,u2016-09-27-154,Fidesz-KDNP,Fidesz-frakció,0.9208984375,2016-09-27,0.05602532625198364,"Köszönöm a szót, elnök úr. Tisztelt Országgyűlés! Magyarország Kormánya örömmel tesz eleget Habsburg Károly főherceg felajánlásának, tesszük mindezt azért, mert álláspontunk szerint Habsburg Ottó életműve példaértékű minőséget képvisel az európai politika térképén. Habsburg Ottó többek között a Páneurópai Unió elnökeként, az Európai Parlament tagjaként, valamint a Páneurópai Piknik fővédnökeként kitüntető szerepet töltött be egy erős, keresztényszociális gyökerekre épülő Európa megteremtésében, valamint a magyarországi rendszerváltás megvalósulásában. Habsburg Ottó mindig is büszke volt Magyarországhoz való kötődésére. Egy 2005-ös interjúban úgy fogalmazott: „Három nyelven születtem, magyarul, németül és franciául.” Egész életében kiállt a keresztény alapokra épülő Európáért, sajnálatát fejezte ki, hogy a 2005-ben tervezett európai alkotmányból kimaradt közös örökségünkre, a keresztény hitre való hivatkozás. Ennek a közös örökségnek a megóvása a mai Európa egyik legnagyobb kihívása. Tisztelt Ház! A törvényjavaslat előzménye, hogy 2016 márciusában Magyarország Kormánya és Habsburg Károly főherceg között együttműködési szándéknyilatkozat került aláírására, amely az alábbiakat tartalmazza: az együttműködési szándéknyilatkozattal a felek kifejezték szándékukat egy olyan tudományos, kutató- és konferencia-központ, Habsburg Ottó archívum létrehozására, amely Habsburg Ottó teljes hagyatékát egységes gyűjteménybe rendezve méltó módon kezeli, gondozza, kiemelt tevékenységének tekintve a hagyaték tudományos kutatásának elősegítését. A hagyaték, egyben a létrehozandó archívum elhelyezésére a nemzeti Hauszmann-terv részeként a Budavári Palota szolgál. A hagyaték kezelését 99 évre a létrehozandó archívumnak engedik át a tulajdonosok. Magyarország Kormánya a hatályos jogszabályokkal és költségvetési lehetőségekkel összhangban vállalja az archívum létrehozásának és működtetésének finanszírozását. A hagyaték egyébiránt a következő részekből tevődik össze: Habsburg Ottó különböző nyelven megjelent politikai cikkei, kiadott könyvei, könyvgyűjteménye, államfőkkel, meghatározó politikusokkal történt beszélgetései alapján készült tanulmányok és munkák, az Európai Parlamentben végzett 20 évnyi munkájának beszámolói, újságcikkek az Ausztriába történő visszatérés időszakából, levelezése, személyes tárgyai, kitüntetései, köztük 2 ezer darab díszpolgári cím, film- és fényképarchívum, továbbá egyéb dokumentumok és tárgyi emlékek, amelyeket a jövőben a főherceg a hagyatékhoz kíván adni. Tisztelt Képviselőtársaim! Magyarország számára hatalmas megtiszteltetés és lehetőség, hogy Habsburg Ottó hagyatékát hazánkban őrizhetjük. A fenti célok elérése érdekében kérjük, hogy támogassák a törvényjavaslatot. Köszönöm megtisztelő figyelmüket. [[Taps a kormánypártok soraiban.]]"
7,u2021-04-07-205,Fidesz-KDNP,KNDP-frakció,0.90625,2021-04-07,0.033976033329963684,"Köszönöm a szót, elnök úr. Én elsődlegesen szeretném megköszönni a Nemzeti összetartozás bizottságának és elnök úrnak, hogy ezt a nagyon fontos határozati javaslatot idehozta. Meggyőződésem, hogy a XXI. századnak az a nép és nemzet lesz győztese, aki képes megvívni a nemzeti önazonosságáért és a nemzeti identitásáért vívott harcot. Azt gondolom, nagyon fontos szakpolitikai hozzászólásokat hallottam itt a képviselőtársaimtól. Hadd jegyezzem meg azt személyesen, hogy hosszú évek óta doktori disszertációmként kutatom a nemzeti kisebbségek jogainak védelmét, és ez egy nagyon-nagyon komplex terület, és azt gondolom, hogy ez a polgári kezdeményezés egy olyan történelmi pillanat lett volna az Európai Bizottság számára, amelyet elhalasztott . Azzal szeretném kiegészíteni a hozzászólásomat, hogy annak az esszenciája, hogy ez a polgári kezdeményezés, a Minority SafePack miért jelent ilyen sokat: egyrészt azért, mert a 27 európai uniós tagállamból minden tizedik európai polgár valamelyik nemzeti kisebbséghez tartozik. Beszéltünk már arról, hogy a lisszaboni szerződés ugyan egységes keretbe foglalta az európai uniós jogrendszert, de ahogy Balczó képviselőtársam is utalt erre, van egy nagyon nagy hiátusa a lisszaboni szerződésnek, tekintettel arra, hogy az Európai Unióról szóló szerződés annyit mond ki, hogy a kisebbségekhez tartozó személyek jogainak a tiszteletben tartása. A lisszaboni szerződés másik része, az Európai Unió működéséről szóló szerződés pedig nem emelte uniós hatáskörre a kisebbségek jogainak védelmét, ugye, van tagállami, osztott és kizárólagos uniós hatáskör. De ugyanakkor a polgári kezdeményezés által megadta azt a lehetőséget és kizárólagos jogot az Európai Bizottság számára, hogy az uniós jogalkotás eljárás megindításáról döntsön. A másik óriási teher, ami magát az Európai Uniót terheli, és nemzetközi jogászok, akik ezt kutatjuk, küzdünk azzal, hogy nincsen „kisebbség” fogalom. Mit jelent az, hogy kisebbség? Nincsen „nemzeti kisebbség” fogalom. Ez annyira nehézzé teszi az uniós jog értelmezését, amellyel alapvetően játszik is a Bizottság, hiszen sok esetben, mikor mi nemzeti és őshonos kisebbségek jogairól beszélünk, akkor kifejezetten elviszi ezt a kérdést a bevándorlók jogainak az irányába. Ezért nagyon fontos a Minority SafePack, a székelyek által indított polgári kezdeményezés, mert ezt a hiátust próbálja pótolni, amely az Unió értékrendjéből és a gondolkodásából hiányzik. Óriási lépésnek tartom, hogy a több mint egymillió aláírás összegyűlt, hogy a 11 tagállam össze tudott fogni, és azt a fajta hiányt és hiátust pótolni, amely a nemzetközi szervezetek közötti átjárhatóságot is nehezíti. Hiszen, ugye, az Európa Tanács parlamenti közgyűlése delegációjának tagjai vagyunk. Itt két olyan fontos nemzetközi egyezményt szeretnék kiemelni, amely meghatározza a nemzeti kisebbségek jogainak védelmét. Az egyik a regionális vagy kisebbségi nyelvek európai chartája, a másik pedig a nemzeti kisebbségek védelméről szóló keretegyezmény. És hogy miért nehéz az, hogy nincsen uniós hatáskör, és miért vagyunk ilyen helyzetben: azért, mert ezek a nemzetközi dokumentumok úgynevezett soft tone-nak minősülnek, az, hogy egy tagállam aláírta, és ratifikálta ezt a szerződést, tagállami kompetenciában marad, hogy ezeket a nemzetközi kötelezettségvállalásokat milyen mértékben teljesíti. Amiben fontosak ezek a polgári kezdeményezések, és amelyben lépést érhetünk el az Európai Unió vonatkozásában, az azért nagyon-nagyon értékes dolog, mert maga az Európai Unió egyetlenegy pillanatban figyel jelenleg a nemzeti kisebbségek jogainak a védelmére, akkor, amikor dönt arról, hogy felvesze egy tagállamot az Európai Unió tagjai közé vagy nem. Nincs folyamatos és utánkövetés, ezért fontos a Minority SafePack, és várjuk a luxembourgi bíróság döntését erre vonatkozóan. Nagyon fontos válasznak tartom, és köszönöm azt, hogy részese lehettem, amikor februárban az első határideje volt a székelyek által indított nemzeti régiókért polgári kezdeményezésnek, hogy Spanyolországban a Baszk Nemzeti Tanácson tudtam tárgyalni, és meg tudtuk őket győzni, és be tudtuk hozni hetedik országnak Spanyolországot. Azóta már több határidő-módosítás is volt, hiszen nagyon nehéz helyzetben vagyunk a Covid miatt, de ez egy olyan üzenet volt abban a történelmi pillanatban, amikor megtudtuk azt, hogy a Minority SafePacket elutasította az Európai Bíróság Vĕra Jourovával az élen, amikor azt éreztük, hogy igen, most le kell az asztalra tenni még egy európai polgári kezdeményezést. Szintén nagyon fontosnak tartom azt elmondani, hogy májusban veszi át Magyarország az Európa Tanács elnökségi feladatait, amelynek az egyik prioritása a nemzeti kisebbségek jogainak védelme. Mindaz az érték, amelyet képviselünk, és mindaz, amit az Alaptörvény D) cikke is képvisel, hogy felelősséget viselünk a határon kívül élő magyarok sorsáért, az elnökségi prioritásaink között is ott lesz. És ott is fel fogjuk hívni arra a figyelmet, hogy ezeknek a polgári kezdeményezéseknek, amelyeknek az élén járunk az Európai Unióban, ezeknek az a feladata, hogy megőrizzék az Európai Unió kulturális sokszínűségét, és ez az őshonos kisebbségekre vonatkozik, nem pedig a bevándorlók jogára. És fontosnak tartok még egy dolgot hozzátenni: a nemzetközi szervezetek az elmúlt időszakban egy olyan tendenciát kezdtek el folytatni, amire fontos odafigyelni. Amikor kisebbségekről beszélnek, sok esetben lehagyják a nemzeti kisebbség szót, még annak ellenére is, hogy maga a nemzetközi dokumentum ezt tartalmazza. Nagyon nagy feladatunk van ebben, és köszönöm mindannyiunknak és mindazoknak a képviselőtársaimnak, akik ehhez hozzászóltak, buzdítottak az aláírásra, vagy aláírták ezeket a polgári kezdeményezéseket. Ez a feladatunk: megőrizni Európa őshonos kisebbségeinek jogait. Nagyon szépen köszönöm. [[Taps a kormánypártok padsoraiból.]]"
7,u2018-06-12-92,Fidesz-KDNP,Fidesz-frakció,0.90283203125,2018-06-12,0.9916580319404602,"Köszönöm szépen, elnök úr. Tisztelt Államtitkár Úr! Tisztelt Képviselőtársaim! A Fidesz képviselőcsoportja támogatja a Macedóniával kötendő megállapodás aláírását és kihirdetését, és ugyanilyen mértékben támogatjuk Macedónia európai integrációs törekvéseit, s készek vagyunk segítséget nyújtani a megvalósulást elősegítő lépések során. Azt gondolom, hogy ebben a különböző frakciók eddig egyetértettek és konszenzusra tudtak jutni. Jelen szerződés célja, hogy olyan keretet alakítson ki az Európai Unió és Macedónia közötti politikai párbeszéd előmozdítása érdekében, amely révén lehetőség nyílik a kapcsolatok fejlesztésére, Macedónia gazdasági és nemzetközi együttműködése fejlesztése céljából tett erőfeszítéseinek támogatására, harmonikus gazdasági kapcsolatok előmozdítására és egy szabadkereskedelmi terület fokozatos kiépítésére. Macedónia uniós csatlakozásáig jelen megállapodás képezi Macedónia Európai Unióval való kapcsolatának az alapját. A gazdasági kapcsolatokon túl a nyugat-balkáni régió az Európai Unió biztonságpolitikájára jelentős hatást gyakorol, a térség szerepe a migrációs folyamatok nyújtotta kihívás kezelésében és megoldásában meghatározó jelentőségű. [[Az elnöki széket dr. Hiller István, az Országgyűlés alelnöke foglalja el.]] Az Európai Uniónak fel kell ismernie, hogy a Nyugat-Balkán által Közép- és Kelet-Európa biztonsága a térség európai uniós és NATO-csatlakozási folyamatának felgyorsításával garantálható. Az illegális migráció elleni hatékony védekezésben a Nyugat-Balkán Európai Unióval ápolt kapcsolata egyértelműen kulcskérdésnek bizonyul. Egy hatékony együttműködési mechanizmus kialakítása Magyarország számára is kiemelkedően fontos. Egy esetleges krízishelyzet kialakulása mérsékelhető, adott esetben megelőzhető, amennyiben a nyugat-balkáni államok képesek egységesen, egymást segítve reagálni a válságra. Amennyiben a Nyugat-Balkán nem képes megfelelően felkészülni és védelmi intézkedéseivel megállítani az illegális migráció balkáni útvonalakon érkező hullámait, a déli határra nehezedő nyomás hazánk biztonsági helyzetére is közvetlen hatással lesz. A fenti érvek alapján Magyarországnak egyértelműen érdeke, hogy segítse a Nyugat-Balkán, azon belül Macedónia mielőbbi európai integrációját. Ezért is a frakció nevében kérem képviselőtársaimat, hogy támogassák a törvényjavaslatot. Köszönöm szépen a figyelmet. [[Taps a kormánypártok soraiban.]]"
7,u2019-03-05-91,Fidesz-KDNP,Fidesz-frakció,-0.80029296875,2019-03-05,0.9913790822029114,"Köszönöm a szót. Tisztelt Elnök Úr! Tisztelt Képviselőtársaim! Azt szeretném előrebocsátani, hogy a Külgazdasági és Külügyminisztérium semmilyen olyan versenybe nem kíván benevezni, ami az előterjesztések címének hosszúságára vonatkozott, ezért kérem, sokkal inkább a Brüsszelben használatos bürokratikus európai uniós nyelvezetet okolják azért, hogy ilyen című javaslatokkal kell most idejönnünk önökhöz. [[Derültség.]] Az Európai Közösségek és Üzbegisztán közötti partnerségi és együttműködési megállapodást 1996. június 12-én írták alá, és alig több mint három évvel később, 1999. július 1-jén lépett hatályba ez a megállapodás, és Magyarországon 2011-ben a XI. törvénnyel hirdettük ki egyébként. A partnerségi és együttműködési megállapodás árukereskedelemmel foglalkozó rendelkezései nem irányoznak elő kedvezményes elbánást, csak az úgynevezett legnagyobb kedvezmény elvének kölcsönös érvényesítését rögzítették. Miután Üzbegisztán még nem csatlakozott a Kereskedelmi Világszervezethez, a WTO-hoz, ezért aztán a WTO által előírt úgynevezett fegyelmek sem kötik, ezért aztán ez a WTO-nál alapelvnek számító legnagyobb kedvezmény elvének rögzítése különösen fontos ebben a partnerségi és együttműködési megállapodásban. Azonban ennek a partnerségi és együttműködési megállapodásnak a hatálya nem terjed ki a textiltermékekre. Ennek az volt az oka, hogy az Európai Közösségek részéről akkor aggályok fogalmazódtak meg az emberi jogok üzbegisztáni helyzete, különösen pedig a gyapotszüret idején általánosan elterjedtnek vélt gyermekmunka, illetve a kényszermunka alkalmazása miatt. Ez volt tehát az Európai Közösségek akkori álláspontja. A textilkereskedelemről ezért külön kétoldalú jegyzőkönyv szólt, amely 2000 és 2004 között volt hatályban. Noha a textilkereskedelemben ezt követően nem jelentkeztek gondok, az Európai Unió úgy gondolta, hogy helyes, ha a jogbiztonság garantálása érdekében még további lépések történnek. Ezt a célt szolgálta ennek az itt előttünk fekvő hosszú nevű törvényjavaslatnak a keretében kihirdetendő jegyzőkönyv létrehozása. A jegyzőkönyv a partnerségi és együttműködési megállapodás vonatkozó rendelkezéseinek a törlésével biztosította, hogy ezután a textiltermékek is a megállapodás hatálya alá tartozzanak, erre vonatkozó utalást képviselőtársaim a jegyzőkönyv 1. cikkében találnak. Emellett technikainak tekinthető módosításokat is eszközölt, például hogy „technikai”, ez egy brüsszeli terminus technicus megint , hogy a Szovjetunió felbomlásának a lezárulta miatt a tárgyát és hatályát vesztett rendelkezéseket észszerű módon törölték a megállapodásból. A jegyzőkönyvet végül 2011. április 7-én írták alá, és az 2017. július 1-jén lépett hatályba; ennyi időre, tehát több mint hat évre volt szükség ahhoz, hogy két entitás, az Európai Unió és Üzbegisztán megerősítse ezt a megállapodást. Így őrölnek tehát a malmok Brüsszelben. A ratifikáció azért húzódott el igazából, merthogy az Európai Parlament továbbra is aggályosnak gondolta az üzbég munkajogi helyzetet. 2016-ban aztán az Európai Parlament is végül hozzájárult a megállapodás megerősítéséhez, mert a Nemzetközi Munkaügyi Szervezet, az ILO megelőző években készült jelentései azt írták, hogy az Üzbegisztánban tapasztalt munkakörülmények sokat javultak, és az üzbég kormányzat elkötelezte magát a gyermekmunka és a kényszermunka felszámolása iránt, és ez az Európai Parlament, valamint a Nemzetközi Munkaügyi Szervezet értékelése szerint is kézzelfogható eredményeket hozott, javulást okozott. Hatálybalépésével a jegyzőkönyv a partnerségi és együttműködési megállapodás szerves részévé vált. A nemzetközi megállapodásokhoz csatolt jegyzőkönyveket a nemzetközi szerződésekkel kapcsolatos eljárásokról szóló 2005. évi L. törvény alapján törvénnyel kell kihirdetni. Ezért arra kérem a tisztelt Országgyűlést, tisztelt képviselőtársaimat, hogy ezt az Európai Unió és Üzbegisztán közötti megállapodás módosításáról szóló jegyzőkönyvet is legyenek kedvesek törvényben kihirdetni. Köszönöm megtisztelő figyelmüket. [[Taps a kormánypártok soraiban.]]"
7,u2019-11-22-75,Fidesz-KDNP,Fidesz-frakció,-0.8154296875,2019-11-22,0.988903284072876,"Tisztelt Elnök Úr! Köszönöm a szót. Tisztelt Ház! Tisztelt Miniszter Úr! Az egykori Jugoszlávia felbomlása után a Szerbia és Montenegró által alkotott államközösség is 2006. június 3-án megszűnt, amikor is Montenegró a sikeres népszavazást követően kikiáltotta önállóságát. Az európai uniós csatlakozást illetően Montenegró 2010-ben kapott tagjelölti státuszt. A csatlakozási tárgyalások 2012 júniusában kezdődtek meg, de nagyon lassan haladnak, és Montenegró elégedetlen a bővítési politika ütemével. [[12.00]] Véleményük szerint az Unió bővítéssel kapcsolatos hezitáló álláspontja miatt a nyugat-balkáni régióban egyre erőteljesebben jelennek meg más politikai orientációjú érdekek. Mindezektől függetlenül egyelőre jelentős társadalmi támogatottság mellett eltökéltek a megkezdett integrációs folyamatok továbbvitelére, és ebben számítanak Magyarország további támogatására. A tárgyalási folyamatot 2023-ig szeretnék lezárni. A jelen nemzetközi szerződés célja, hogy tiszta és áttekinthető helyzetet teremtsen az országaink közötti nemzetközi szerződések viszonylatában. A már korábban kivált tagállamokkal kötött, államutódlásról szóló jegyzőkönyvekhez hasonlóan fontos, hogy a montenegrói féllel is szülessen egy ilyen megállapodás. A jegyzőkönyv tartalmazza a hatályban tartandó nemzetközi szerződések listáját, valamint hatályon kívül helyez számos idejétmúlt szerződést, megoldva a korábban kialakult jogbizonytalanságot. A bilaterális nemzetközi szerződések a teljesség igénye nélkül olyan közös ügyeket rendeznek, mint a tehergépjárművel végzett árufuvarozás, az autóbusszal végzett nemzetközi személyfuvarozás, a kölcsönös jogsegélyről szóló szerződés vagy a vámeljárás szabályozása. Tisztelettel kérem képviselőtársaim támogatását a jogszabályhoz. Köszönöm megtisztelő figyelmüket."
7,u2017-10-17-17,Fidesz-KDNP,Fidesz-frakció,-0.81640625,2017-10-17,0.06427337229251862,"Tisztelt Elnök Úr! Államtitkár Úr! Tisztelt Képviselőtársaim! Szeptember 5-én az ukrán parlament elfogadta az oktatási törvényt. Jó hír azonban, hogy október 12-én az Európa Tanács parlamenti közgyűlése elfogadta a sürgősségi határozatát, amelyben kimondja, hogy az európai normákkal nem áll összhangban az ukrán oktatási törvény, súlyos visszalépés a kisebbségi jogok területén. Azt gondolom, mind az Európa Tanács, mind az Európai Unió normái tekintetében ez egy kulcsfontosságú kérdés, hogy az adott intézkedések, amelyeket a tagállamok tesznek, visszalépést jelentenek vagy pedig nem az emberi jogok, illetőleg a kisebbségi jogok vonatkozásában. Az Európa Tanács parlamenti közgyűlése után bízunk abban, hogy az Európa Tanács másik szerve, a Velencei Bizottság is ki fogja majd mondani, hogy nincs összhangban az európai normákkal az ukrán törvény, és abban is bízunk, hogy az Európai Unió és az ukrán társulási megállapodás alapján összeülő Társulási Tanács is hasonló következtetésekre fog jutni. Sőt, abban is bízunk, hogy az Európai Uniónak a keleti partnerségi csúcstalálkozója is erre a következtetésre fog jutni. Tehát az Európa Tanács, illetőleg az Európai Unió részéről is azt várjuk, hogy hasonlóan kiálljon a kárpátaljai magyarság mellett, mint ahogy kiállt az Európa Tanács parlamenti közgyűlése. Gyakran hangoztatják egyes ukrán politikusok, hogy Magyarország, illetőleg Románia Oroszország oldalán áll azáltal, hogy kritizáljuk az ukrán oktatási törvényt. Azt gondolom, ez egy olyan torzítás, egy olyan megközelítés, ami mellett nem mehetünk el szó nélkül. Magyarország mindig is egyértelműen kiállt - Ukrajna megalakulásától elkezdődően - az ország függetlensége, területi integritása és szuverenitása mellett, így jár el most is Magyarország. Ugyanakkor úgy gondoljuk, nem lehet érdeke Ukrajnának az, hogy ha feszült, háborús viszonyban van Oroszországgal, akkor feszült viszonyt hozzon létre a nyugati szomszédaival. Hiszen itt nem pusztán Magyarországnak, Romániának, de minden, Ukrajna nyugati szomszédságában élő országnak vannak kisebbségei Ukrajnában, és ezáltal feszültséget generálnak lengyel viszonylatban, szlovák viszonylatban, bolgár viszonylatban. Sorolhatnám még, a lista sajnos meglehetősen hosszú. Mi úgy gondoljuk, Ukrajnának nem érdeke, hogy feszült helyzet alakuljon ki az európai uniós és NATO-tag szomszédaival. Ha ez valakinek érdeke, pontosan Oroszországnak lehet az érdeke, hogy egy ilyen feszült helyzet jöjjön létre Ukrajna nyugati határain. Bízunk abban, hogy Ukrajna ezt felismeri, mert mi úgy látjuk, hogy Ukrajna helye hosszú távon Közép-Európában van. Egyedül Ukrajna lehet az, amely ezt a közép-európai jövőt ellehetetleníti, és mi azon vagyunk, hogy Ukrajnát ebben megakadályozzuk. Ukrajnának helye van a közép-európai országok családjában. És végül az a kérdés, hogy van-e a jelenlegi helyzetben megoldás: azt gondolom, hogy van megoldás. Mindenekelőtt a párbeszéd jelentené a megoldást. Sajnálatos módon a kárpátaljai magyarok szakmai szervezetével, a KMPSZ-szel, illetőleg a KMKSZ-szel elmulasztotta a megfelelő konzultációkat lefolytatni az ukrán kormány, de egyébként az alapszerződésben foglalt mechanizmusokat sem használta ki, sem Romániával, sem Magyarországgal nem folytatott megfelelő diplomáciai konzultációkat. Utólagosan elkezdődött egy párbeszéd. Örvendetesnek tartom, hogy a múlt héten az Európa Tanács parlamenti közgyűlésének ülésén az ukrán oktatási miniszterrel mint magyar delegációvezető találkozhattam, és abban is bízom, hogy a Klimkin miniszter úr által elindított miniszteri szintű párbeszéd itt, Magyarországon folytatódik, és eredményes lesz az a tárgyalás, amit Balog Zoltán fog folytatni Kijevben az elkövetkezendő napokban. A kisebbségi nyelvű oktatási rendszer, illetőleg az ukrán nyelvnek, az államnyelvnek a hatékony oktatása összhangba hozható. Nem látunk ellentétet a kettő között, itt nagyon komoly lehetőségek vannak. Ugyanakkor rögzíteni szeretném azt, alapelvnek tekintjük azt, hogy a kisebbségi létnek és a kisebbségi autonómiának is nélkülözhetetlen része a kisebbségi nyelvű oktatás megmentése, és ennek természetesen része lehet az államnyelv hatékony oktatása. Köszönöm szépen a figyelmet. [[Taps a kormányzó pártok padsoraiban.]]"
7,u2014-09-15-231,Opposition,MSZP-frakció,0.892578125,2014-09-15,0.0736377015709877,"Tisztelt Elnök Úr! Tisztelt Ház! Az MSZP üdvözli az Unió Tanácsának és az Európai Parlamentnek a döntését, amelynek eredményeként az Európai Rendőrakadémia, a CEPOL szeptembertől Budapesten folytatja működését. Ezt a fejleményt jelentős, Budapest és Magyarország szempontjából is fontos eredménynek tekintjük. Ez az eredmény szép példája a valódi nemzeti együttműködésnek, a közös munkának, hiszen az Európai Parlamentben bal- és jobboldali magyar képviselők egyaránt aktívan dolgoztak e cél elérése érdekében. Ebből is látszik, hogy támogatható ügyek érdekében közös munkával igenis képesek vagyunk az eredményeket felmutatni. A benyújtott székhely-megállapodás a szükséges infrastruktúra és a diplomáciai képviseletekre jellemző mentességek biztosításával megteremti a CEPOL sikeres magyarországi működésének alapvető feltételeit. Európai ügynökségként a CEPOL célja, hogy előmozdítsa az Unió tagállamainak együttműködését a rendészeti képzés területén, ezáltal biztosítsa a szaktudás és a legjobb gyakorlatok átadását, cseréjét. A CEPOL ezzel segíti elő, hogy a lisszaboni szerződésben lefektetett célkitűzéseknek megfelelően az Európai Unió valóban egyre inkább a szabadságon, a biztonságon és a jog érvényesülésén alapuló egységes térséggé váljon. E nemes cél megvalósítása a tagállamok igazságügyi és rendészeti szerveinek szoros és szakszerű együttműködését kívánja meg. A magas szintű közös tudás és ismeretanyag nagymértékben képes fokozni ezt a kívánatos együttműködést, és növeli annak hatékonyságát. Mivel a különböző tagállamok hatóságainak is az élet legkülönbözőbb területein kell együtt dolgozniuk, ennek megfelelően a CEPOL tanfolyami kínálata is nagyon széles körű: a terrorelhárítástól a kiberbűnözésig, a kábítószer-kereskedelemtől a katasztrófavédelemig, az igazságügyi szakértői ismeretektől a csalásokig terjed. A rendőrtisztek számára bentlakásos képzéseket és online tanfolyamokat egyaránt kínál. A CEPOL működéséből uniós tagállamként Magyarország eddig is profitált, az akadémia Budapestre költöztetésével azonban hazánk további előnyökre tehet szert, így működésének egyik legnagyobb haszonélvezője lehet. A legnyilvánvalóbb előny, hogy a földrajzi távolság megszűnésével a magyar tisztek számára könnyebben elérhetővé válnak a CEPOL képzései, de ami ennél még fontosabb: az Unió legkiválóbb rendészeti szakembereinek és trénereinek egy jelentős része folyamatosan hazánkban fog tartózkodni, ezáltal a magyar rendészettudomány művelői és a magyar oktatói kar tagjai a jelenleginél sokkal könnyebben építhetnek ki személyes és szakmai kapcsolatokat a világ élvonalába tartozó szakemberekkel. Biztos vagyok benne, hogy ezzel a kiváló lehetőséggel élnek a magyar szakemberek, ez pedig hosszú távon nagyon megtermékenyítően hathat a magyar rendészettudományra, és jelentősen emelheti a magyar rendészeti oktatás színvonalát, a magasabb minőségű, egyre színvonalasabb rendészeti képzés eredményeként pedig egyre felkészültebb rendőrök kerülhetnek ki az oktatási intézményekből. Hosszú évek munkájának eredményeként ennek pozitív hatása minden magyar állampolgár számára kézzelfoghatóvá válhat, ezért különösen örvendetesnek tartjuk, hogy az Európai Unió ügynökségei közül Magyarország a CEPOL-nak adhat otthont a következő időszakban. Ezért az MSZP természetesen megszavazza a székhely-megállapodás kihirdetéséről szóló törvényjavaslatot. Ugyanakkor fel kell hívjam kormánypárti képviselőtársaim figyelmét arra a tényre, hogy a szerződés tízéves időtartamra szól, azonban a CEPOL magyarországi működésének előfeltétele az uniós tagság. Csak remélni lehet, hogy ennek az előfeltételnek a stabil fennállását nem fogják megrengetni a Fidesz elnökének, Magyarország miniszterelnökének egyre hevesebb Nyugat-ellenes kirohanásai, és tíz év múlva még mindig az Európai Unió tagjai leszünk. Köszönöm."
7,u2017-02-21-101,Opposition,MSZP-frakció,0.88427734375,2017-02-21,0.9910580515861511,"Nagyon szépen köszönöm. Tisztelt Elnök Úr! Tisztelt Ház! A megállapodás célja a kétoldalú együttműködés megerősítése számos külpolitikai és ágazati területen. Ezek között találjuk a nemzetközi békét és biztonságot, a terrorizmus elleni küzdelmet, a válságkezelést, a tengeri biztonságot, a globális kormányzást, az energiát, a közlekedést, a kutatást és a fejlesztést, ezen túl az egészségügyet, a környezetvédelmet és az éghajlatváltozást, de olyan fontos területeket is érint ez a megállapodás, mint a tudomány és technológia. A megállapodás további célja, hogy fokozza az együttműködés azon formáit, amelyek közvetlen hatást gyakorolnak az egyes állampolgárokra, például a fiatalokat célzó oktatási és kulturális programok és a konzuli védelem. A megállapodásról szóló tárgyalások 2011-ben kezdődtek, majd a feleknek 2014. május végén sikerült megállapodniuk. 2014. szeptember 8-án az akkori kanadai külügyminiszter és Ashton, az Európai Unió kül- és biztonságpolitikai főképviselője Ottawában bejelentették a megállapodás parafálását, melyet Brüsszelben, 2016. október 30-án írtak alá. Megítélésünk szerint a megállapodás létrehozása összhangban áll azzal a törekvéssel, hogy Magyarország az Európai Unió tagjaként a harmadik országokkal való együttműködés megerősítését és elmélyítését támogassa és ezáltal bilaterális kapcsolatait fejlessze. Ezen túlmenőleg ennek a megállapodásnak van jelentős politikai eredménye is, vagy talán felértékelődött politikai eredménye, hiszen ma a világban megfigyelhető egyfajta bezárkózás, egyfajta izolacionizmus. Az Amerikai Egyesült Államok elnökének megválasztása óta erre számos jel mutatkozik. Tehát a bezárkózás versus nyitás is nemcsak a bilaterális kapcsolatokban, hanem nemzetközi színtéren is komoly dilemmaként jelenik meg, és valóban ebben - ahogy Hörcsik képviselőtársam mondta - a kanadai miniszterelnök sokkal inkább a nyitás, a sokszínűség és a multikulturalizmus zászlaját viszi a kezében. Kanada egyik alapvető értéke vagy az alapvető értékeinek egyike ez a fajta multikulturalizmus és az a fajta nyitottság a világra, ami jellemzi a mostani és a korábbi miniszterelnökök sokaságának a politikáját Kanada részéről. A mi megítélésünk szerint a mai világban nemcsak konkrét haszna van egy ilyen stratégiai megállapodásnak, hanem politikai jelentősége is van a mai globális politikai színtéren, hogy ezzel is egy jelzést lehessen küldeni a populistáknak, hogy bizony a bezárkózás mindig káros, és a nyitás, természetesen ha az ésszel történik, az pedig a nemzetek érdekét szolgálja. Éppen ezért a Magyar Szocialista Párt frakciója támogatja ezt a megállapodást. Köszönöm szépen."
7,u2018-06-12-110,Opposition,MSZP-frakció,0.845703125,2018-06-12,0.9908750653266907,"Köszönöm szépen, elnök úr. Tisztelt Államtitkár Úr! Képviselőtársaim! Az Európai Unió és Egyiptom közötti kapcsolatok prioritásai: Egyiptom fenntartható korszerű gazdasági és társadalmi fejlesztése, külpolitikai partnerség és a stabilitás megszilárdítása. Az együttműködés elvi alapját jelenti a kölcsönös elszámoltathatóság és felelősség, a demokrácia és az emberi jogokra vonatkozó párbeszéd elmélyítése, valamint a felek együttműködése a civil társadalommal.Az Európai Unió tagállamai egyetértenek abban, hogy az Egyiptomhoz fűződő különleges kapcsolataira és a kiterjedt érdekeire tekintettel az Európai Uniónak kiegyensúlyozottan kell fellépnie, és meg kell őriznie a politikai átalakulással kapcsolatos szerepét és mozgásterét, mivel Egyiptom politikai, gazdasági és társadalmi stabilitása nemcsak regionális, hanem európai érdek is, ezt államtitkár úr is említette. A jelen törvényjavaslatban foglalt megállapodás célja a megfelelő keret kialakítása a politikai párbeszéd számára a felek közötti szoros politikai kapcsolatok fejlesztése céljából, az áruk, szolgáltatások és a tőke kereskedelmének fokozatos liberalizálásához szükséges feltételek megteremtése, párbeszéd és együttműködés révén a felek közötti kiegyensúlyozott gazdasági és társadalmi kapcsolatok fejlődésének előmozdítása, a regionális együttműködés elősegítése a békés egymás mellett élés és a gazdasági és szociális stabilitás megszilárdítása érdekében, az együttműködés előmozdítása egyéb, kölcsönös érdeklődésre számot tartó területeken. Mivel a Magyar Szocialista Párt maradéktalanul egyetért ezen célok teljesítésével, támogatja a törvényjavaslat elfogadását. Köszönöm szépen, elnök úr."
7,u2014-10-13-255,Opposition,MSZP-frakció,-0.457275390625,2014-10-13,0.022815128788352013,"Köszönöm a szót. Tisztelt Elnök Úr! Nem törekszem olcsó népszerűségre, ezt el kell mondjam képviselőtársaimnak, szeretnék néhány dologról beszélni azért az előterjesztés kapcsán. Azt hiszem, nem baj, ha most ezeket áttekintjük.Először is nézzük az előttünk lévő megállapodást! Ugye, nyilvánvaló mindenkinek, hogy a trianoni döntést követően kialakított magyar-román határ térségében a két külön országba került települések között a mindennapi kapcsolatok fokozatosan elsorvadtak. Ehhez a folyamathoz később jelentősen hozzájárult a század második felében megszigorodó határellenőrzés. Az érintett térségek periférikussá, fejlődésükben korlátozottá váltak, az addig természetes családi, társadalmi, gazdasági kapcsolatok visszafejlődtek.Romániának az Európai Unióhoz történt csatlakozását követően a határtérségben élőkben egyre fokozódó igény jelent meg, hogy a régi, használaton kívül helyezett utak ismét megépüljenek, illetve igény szerint új közlekedési lehetőségek jöjjenek létre. A két fél korábban kidolgozta a közúti kapcsolatok listáját, mintegy 20 ilyen kapcsolatot vett föl erre a listára. Ezek jelenleg már léteznek, vagy a jövőben várható, hogy megépítésük megkezdődik. A megállapodás elfogadásával a két fél jóváhagyja, hogy a listán rögzített helyen további nemzetközi szerződés kötése nélkül lehessen utat építeni vagy bővíteni. Ehhez elegendő lesz az utak kezelői között megkötött megállapodás a beruházás előkészítéséről és kivitelezéséről. Ezt a célt mindenképpen támogatandónak tartjuk, és az irányt, ahogy a kormány ebben a megállapodást előkészítette.A megállapodás további célja, hogy a két fél közösen határozza meg a határt átlépő utak forgalmi jellegét, engedélyezett teherbírását, ami lehetővé teszi ezen utak egységes kezelését mindkét oldalról, szabályozza a határ menti településeket érintő tehergépjármű-forgalom mértékét. Azt gondoljuk, helyes, hogy ezt is ilyen gondossággal készítette elő a magyar kormány. A Magyar Szocialista Párt támogatja ezek alapján a törvényjavaslat elfogadását.Indokaink a következők. Támogatjuk, mert a két ország közötti kapcsolatok fejlődése, bővítése hozzájárul a térség fejlődéséhez, a politikai és a gazdasági kapcsolatok élénküléséhez, a magyar-román és a magyar-magyar kapcsolatok fejlődéséhez. Azt gondoljuk, hogy ez fontos cél, ezt támogatni kell. Támogatjuk, mert megszünteti azt az ésszerűtlen állapotot, ahogy a korábbi testvértelepülések lakóinak akár több tíz kilométert is kelljen utazniuk azért, ha látni szeretnék egymást. Mindenképpen tehát ezért is támogatjuk a törvényjavaslat elfogadását. Úgy gondoljuk, hogy ennek köszönhetően jelentősen nő a határ mentén működő vállalatok versenyképessége, új munkahelyek jönnek létre, és ésszerűvé válik az együttműködés a határ két oldala között. Növekedhet a piac mérete, az itt előállított termékek és szolgáltatások iránti kereslet.Jelentős előrelépést hozhat az idegenforgalom területén is ez a megállapodás, hiszen a könnyebb megközelíthetőség és az átjárhatóság nyomán ésszerűvé válhat a térség fejlesztésének összehangolása is. Külön pozitívumként szeretném megemlíteni az előterjesztés kapcsán, hogy a magyar-román államhatáron átvezető közúti kapcsolatok kapcsán a román települések nevét magyarul is feltünteti a megállapodás melléklete. Ezt egy korábbi magyar-szlovák megállapodás kapcsán kifogásoltam már, ezt mindenképpen előrelépésként tapasztalom, és üdvözlöm, hogy a kormányzat most így szerepelteti az előterjesztésben. Köszönöm szépen ezúton is.Azonban néhány szót kell szólni azért a magyar-román kapcsolatoknak azokról az aktuális kérdéseiről, amelyeket ennek az előterjesztésnek nem célja, nem tiszte rendezni. De azt hiszem, a későbbiek során itt, a Ház előtt kell erről beszélni. Az első ilyen dolog a magyar-román közös kormányülések kérdése, amelyet a Magyar Szocialista Párt folyamatosan szorgalmaz. Hiszen azt gondoljuk, hogy párbeszédre kell törekedni a felek között, hiszen a szomszéd országok közötti párbeszéd az, ami az ott élő nemzettestvéreink számára megteremti annak lehetőségét, hogy a szülőföldön tudjanak boldogulni.Markó Béla, az RMDSZ korábbi szövetségi elnöke egy előadásban nemrég úgy fogalmazott, most nincsenek ilyen magyar-román kormányközi kapcsolatok. Amíg korábban a magyar-román közös kormányülések sorozata jellemezte ezt az együttműködést, ma a két kormány között gyakorlatilag kommunikáció sincs ? mondja Markó Béla. 2005 és 2008 között összesen négy közös kormányülést tartott az akkori kormány, megszámlálhatatlan együttműködést, megállapodást előkészítve és aláírva, napjainkban pedig csak Orbán Viktor és Traian Băsescu magánvacsorájáról tudnak beszélni a kormányzati kommunikációban.Azt gondolom, hogy egy magánvacsora meg egy kormányzati együttműködés a két kormány között két különböző jelentőségű dolog. A Fidesz soraiban ebben az időszakban sokan kárhoztatták a kis lépések politikáját, felvetették azt, hogy a közös kormányülések nem elég hatékonyak. Azt azonban így utólag fontos elismerni, hogy azok előkészítése során, illetve a vállalások teljesítése kapcsán mindkét ország teljes államigazgatása a másik országra, illetve a romániai magyarságra és az itt élő magyarságra koncentrált. Ezt a kiemelt figyelmet azóta az itt élő magyaroknak, a romániai magyaroknak sajnos nem sikerült így kivívnia. Az erdélyi magyarok e tekintetben tehát mindenképpen kisebb figyelmet kapnak, mint korábban.Megmagyarázhatatlan és elfogadhatatlan számunkra, hogy a második Orbán-kormány időszaka alatt a közös kormányüléseket a határon túli magyar szervezetek és az MSZP kifejezett kérése ellenére sem voltak eddig képesek megszervezni és működtetni. Ez annál is inkább érdekes, mert eközben egyébként olyan intézményrendszerek jöttek létre Erdélyben is, amelyek ezt a lehetőséget jobban megnyitnák. Elég csak a csíkszeredai magyar, illetve a gyulai román főkonzulátus megnyitására, az aradi szabadságszobor újbóli felállítására, a Gozsdu-örökség rendezésére, valamint a Sepsiszentgyörgyön és Szegeden megnyitott magyar, illetve román kulturális fiókintézet létesítésére gondolni. [[18.50]] Tehát ha vannak előrelépések ezen a területen, akkor már csak az i-re kellene feltenni a pontot, hogy a kormányzati előkészítése is meglegyen annak, hogy újra ezek a kormányülések létrejöjjenek.Érdekes kérdés az RMDSZ autonómiatervezete, amelyre a Fidesz-kormány valójában ügyet sem vet. Az autonómiakérdés azért is érdekes, mert bár névleg egyébként valamennyi vagy a legtöbb itteni párt támogatja az RMDSZ autonómiatörekvését, és erről nagyon szép szólamokat is hallunk, de valójában a helyzet az, hogy ebben a kérdésben érdemi reagálás nem történik. Mintha nem vette volna tudomásul a kormányzat, hogy a legnagyobb magyar külhoni érdekvédelmi szervezet elkészített egy autonómiakoncepciót és társadalmi vitára bocsátotta. Nem azt kérjük természetesen, hogy a Fidesz-kormányzat aktivista módon az asztalt verje Bukarestben, de azt igenis szeretnénk, hogy a magyar kormányzat nemzetközi fórumokon a kétoldalú találkozókon reagáljon erre a felvetésre. Ezt mindenképpen fontosnak tartjuk, hiszen egy jelentős múltú, nagy szervezet adekvát érdemi koncepciójáról van szó. Azzal sem védekezhetnek, hogy Romániában elnökválasztási kampány van, és az ilyen természetű szólások nem tesznek jót a magyar ügynek. Lássuk be ugyanis, hogy nem ez lenne az első eset, hogy a Fidesz-kormányzat a romániai magyar politikai térbe, olyan szituációba avatkozik be, amikor ilyen érzékenységre tekintettel lehetett volna. Sőt, volt arra példa, hogy személyesen Orbán Viktor miniszterelnök úr avatkozott be a román elnökválasztási kampányba. Ha visszaemlékezünk, 2009-ben ? akkor volt egy ilyen elnökválasztási kampány ? úgy fogalmazott a tusványosi táborban, idézem szó szerint: „A második fordulóban én Traian Băsescura szavaznék.” Valóban, a román államfő akkor a második elnöki ciklusát kezdhette el, és lehetséges, hogy nagy szerepe volt abban is, hogy számos magyar szavazót meggyőzött Orbán Viktor.A harmadik kérdés a magyar konzuli irodák megnyitása ügyében kialakult diplomáciai konfliktus. Erről azért érdemes beszélni, mert igazából egy kicsit azt lehet mondani, hogy példátlan a diplomáciatörténetben ez az intenzitású konfliktus. A magyar diplomácia az ügyben azt sérelmezte, hogy Románia érdemi magyarázat nélkül utasította el a magyar igényt. Ezzel szemben a román külügyminisztérium szerint a döntés okairól egy hónappal korábban egy személyes audiencia keretében tájékoztatták a bukaresti magyar nagykövetet. Tehát arról beszélünk, hogy a román állam a magyar állammal olyan konfliktusba került a konzuli iroda megnyitásának az ügyében, amiben meghazudtolja a magyar kormányt, mondjuk, hogy azzal vádolja, hogy nem mond igazat.A román fél felveti a kölcsönösség és arányosság elvének az érvényesülését a magyar konzuli iroda megnyitásának a kérdésében, és nem is volt világos e tekintetben, hogy a magyar kormányzatnak pontosan mi is volt az ajánlata, hogy a nagyváradi és marosvásárhelyi két megnyitandó magyar konzuli iroda kapcsán mi az az arányossági elv, amit érvényesíteni szeretett volna. Nem tudjuk, hogy a Külgazdasági és Külügyminisztérium miért kommunikált ebben a kérdésben, amit kommunikált, és egy kusza magyarázkodás támadt a két ország között, amely persze ebben a kérdésben is megmérgezte a két ország közötti kapcsolatot.Folytathatnánk a Marosvásárhelyi Orvosi és Gyógyszerészeti Egyetem ügyével. Patthelyzet alakult ki ebben a kérdésben is, holott az egyik legfontosabb romániai magyar felsőoktatási intézmény magyar karáról beszélünk. Mint ismeretes, az egyetem szenátusának román többsége 2011-ben elutasította az elfogadott tanügyi törvény kisebbségi vonatkozásainak alkalmazását. Tehát magyarul, egy Romániában meghozott kisebbségi tanügyi szabályozásról van szó, amelyet a szenátus nem vezetett be. A törvény értelmében a magyar tagozatot bizonyos fokú önállóság illette volna meg a tanintézeten belül. A szenátus ezzel szemben viszont egy olyan egyetemi chartát fogad el, amely nem számol ezzel a magyar tagozattal. A chartát az oktatási minisztérium nem hagyta jóvá, annak kiigazítását kérte, az egyetem ennek ellenére nem ismert dokumentum alapján tartotta meg a belső választásokat.Szeretnék emlékeztetni ebben a Házban arra, hogy ebbe az ügybe bukott bele az Ungureanu-kormány, de az új kormány és a kormányfő személyes közvetítése ellenére sem sikerült a kérdést rendezni. Ebben az ügyben sem láttuk a magyar kormány segítő közreműködését, közvetítő szándékát. A kérdés megoldására van precedens. A kolozsvári Babeş-Bolyai Tudományegyetem és a Marosvásárhelyi Művészeti Egyetem létre tudta hozni az önálló magyar tagozatot, de ez az ügy máig megoldatlan. Nem gondoljuk persze, hogy most ezen szerződés keretén belül kell ezt rendezni, de azt gondoljuk, hogy a magyar-román viszonyok tekintetében olyan fontos kérdésekről van szó, amivel igenis ebben a Házban foglalkozni kell, amelyet nem szabad a szőnyeg alá seperni.A sepsiszentgyörgyi Székely Mikó Kollégium ügyével is folytathatnánk, de garmadával állnak azok az ügyek a magyar-román kapcsolatok viszonylatában, amelyek megoldandók. Itt a kollégium épületét visszaadta, majd visszavette a román állam, a restitúciós bizottság tagjaira pedig börtönbüntetést szabtak ki. Az erdélyi magyar politikusok koncepciós perről, visszaállamosításról és a magyar kisebbségek elleni támadásról beszéltek ennek kapcsán. Azt gondoljuk, hogy itt olyan tisztázatlan helyzet alakult ki, amelyre a magyar kormánynak mindenképpen válaszolnia kellett volna. A bírósági ügy, ami ebből lett: 2012 júniusban a román bíróság nemcsak a visszaszolgáltatást nyilvánította jogtalannak, de a bizottság tagjait is börtönbüntetésre ítélte, mint ahogy ezt már korábban mondtam. Markó Attila államtitkár és Marosán Tamás az Erdélyi Református Egyesület volt jogi tanácsadója, valamint Silviu Clim, a román igazságügyi minisztérium volt tanácsadója 3-3 év letöltendő börtönbüntetést kapott az ügy kapcsán. A magyar református egyházat 1,3 millió lej, tehát mintegy 90 millió forint kártérítés kifizetésére kötelezték. Ezek igenis húsbavágó ügyek. A magyar kormánynak ott kellett volna lenni ebben a kérdésben, ott kellett volna lenni az ártatlanul megvádolt magyar emberek mellett, vagy pedig a mai napig számon kellene kérni azt, hogy mi van az ártatlanul megvádolt és börtönbüntetésre ítélt magyar emberekkel. A romániai magyar közéletben komoly felháborodást váltott ki az ítélet, valamint az is, hogy úgy érezte ez a közösség, hogy magára hagyta a magyar kormányzat.Tisztelt Ház! Orbán Viktor nemzetinek mondott kormánya semmit nem tesz az erdélyi magyarok jogos igényeinek kiharcolása érdekében, nem is tud semmit tenni, hiszen a magyar-román kapcsolatok mára eljutottak odáig, hogy a két ország között beszélő viszony sincs. A nacionalista politika, a határon túli magyarság megosztására tett kísérlet, a magyar belpolitikai ellentétek exportálása, a meggondolatlan politikai nyilatkozatok zsákutcába vezettek a magyar-román kapcsolatokban is. Az elmúlt hónapok kétoldalú kapcsolatait a több román politikus által csak rongynak nevezett székely zászló ügye, a korábbi magyar nagykövet kiutasítással való fenyegetése, dühös nyilatkozatok, a feszültségkeltés, a román elnök kirohanása és a párbeszéd teljes hiánya jellemezte. Ilyen nemzetközi környezetben kerül sor ennek az egyezménynek a megkötésére.Tisztelt Ház! Őszintén remélem, hogy ez az egyezmény egy lépcsőfoka annak a politikának, amely a magyar-román politikában a megbékélést, a megoldást jelenti. Őszintén remélem, hogy ezt az egyezményt olyan további egyezmények fogják követni, amelyek ezeket a kérdéseket megoldják. A Magyar Szocialista Párt ennek reményében ezért mind ezt az egyezményt, mind pedig minden későbbi egyezményt, amely az erdélyi magyarok ügyét rendezi, támogatni fogja, és teljes mellszélességgel kiáll mellette. Köszönöm a szót, köszönöm, hogy meghallgattak."
7,u2018-09-18-83,Opposition,MSZP-frakció,-0.46337890625,2018-09-18,0.013326648622751236,"Köszönöm szépen, elnök úr. Tisztelt Ház! Államtitkár Úr! Helyes célokat szolgál, és megfelel a magyar emberek érdekeinek milyen egyszerű lenne a világ, ha minden egyes ügyben ezzel a mondattal fel tudnánk állni, és azt tudnánk mondani, hogy igen, igaza van, és mehetnénk is tovább. A probléma az, hogy a politika nem ilyen egyszerű dolog, mindig vannak apró részletek, amelyekbe ha belemélyedünk, akkor azt látjuk, hogy mást gondolunk ugyanarról. De ez nem az a pont lesz, ezt csak azért mondtam el, mert ezzel fejezte be, és nagyon megragadott ez a gondolat.Nagyon sajátos helyzetben vagyunk. Nyilván itt, a vezérszónoki körben az a helyes, ha megpróbáljuk valamilyen formában azokat a tételeket bemutatni, amelyekben vitánk van. Én magam is abban a vonulatban szeretnék hozzászólni, hogy tulajdonképpen egy helyes és jó irányról van szó, szükségesek ezek a kétoldalú kapcsolatok. Egy fura okfejtést külügyi bizottsági tagként szeretnék önöknek elmondani. Mindig dilemmáztam azon, hogy miért van az, hogy az ENSZ-ben Macedón Volt Jugoszláv Köztársaságként szerepel Macedónia. Mi elfogadtuk a Macedón Köztársaság kifejezést. Most mit fogunk csinálni? Jobbikos képviselőtársam kezdte ezt feszegetni, hogy mi van, ha tényleg át tudják tolni a macedón parlamenten? Bár jelzem, hogy a macedón elnök egyelőre vétózza a döntést. Tehát ha Észak-Macedónia lesz, akkor nem kelle majd újra tárgyalnunk. Az előbb nem volt itt államtitkár úr, egy Ipoly-hídról volt szó, ami azért pörög itt a parlamentben most már nem tudom, mióta, mert 12 tonnásról 3,5 tonnásra csökkentik az átengedőképességét. Nehogy úgy járjunk ezzel, hogy ez egy kiváló egyezmény, és utána csak azért, mert nevet változtat adott esetben a Macedón Köztársaság, újra vissza kell ehhez térnünk. Én magam is azt szeretném mondani, hogy egy izgalmas térség, izgalmas világ, és akkor járna jól Európa, akkor járna jól a Dél-Balkán, ha a lehető leggyorsabban a térség tagállamai tagjai lennének az Európai Uniónak és a NATO-nak, mert az ad garanciát mindarra, hogy amit itt ön elmondott, ami szerepel az egyezményben, valósággá válhat. Nekem az a kérdés motoszkált a fejemben, hogy vajon a macedón rendőrségnél és a magyar rendőrségnél, a belügyi szerveknél vagy az egyéb ilyen illetékes szerveknél, így fogalmaz az egyezmény többször, van egy külön magyar referens a néhány ezer rendőr között, nem tudom, hány lehet Macedóniában, de nyilván nem lehet egy rendkívül erős hadserege és rendőrsége, ott van egy külön ember, aki minden reggel felkel és azt mondja magának, hogy ez a magyarokra tartozik, vagy nem tartozik a magyarokra hogyan tud ez az életben működni? Itt is igaz az, az elmúlt napokban, ha jól látom, a nagypolitikai viták lényege az, hogy ha van egy 12 pontból álló jelentés, abból az egyik pontot kiragadjuk és arra kommunikációs technikákat fűzünk fel; itt is 16 pontban fogalmazzuk meg az együttműködés lényegét, de jól láthatóan itt mindenki, aki itt hozzászólt, csak és kizárólag az illegális migrációról beszélt. De summa summarum, nem akarom ezt a fejtegetést tovább folytatni, csak és kizárólag kértem, kértünk szót, hogy jelezzük, az ilyen típusú megállapodásokat fontosnak tartjuk, az ilyen típusú kétoldalú megállapodások különösen a szomszédságközeli állapotban rendkívül fontossá teszik azt, hogy azokban az aprónak tűnő, ámbár az emberek életét jelentősen meghatározó bűncselekményekben a hangulatot javítsák. Úgyhogy, államtitkár úr, azt szeretném itt önnek és a tisztelt Háznak mondani, hogy a Szocialista Párt frakciója támogatni fogja a törvényjavaslatot. Köszönöm szépen."
7,u2018-06-04-1,Opposition,MSZP-frakció,-0.9228515625,2018-06-04,0.3747944235801697,"Tisztelt Elnök Úr! Képviselő Asszonyok és Képviselő Urak! Az európai történelemben és a modern korban, a teljes történelemben egy béke akkor tölti be a szerepét, ha nyugalmat hoz egyénnek, emberek egymás közti viszonyában, ember és közösség kapcsolatában és államok egymás közötti viszonyában. A 98 évvel ezelőtt aláírt, majd órapontossággal - merthogy 16 óra 23 perckor kellett aláírni - megkötött trianoni békeszerződés a mi megítélésünk szerint ezt a szerepet nem töltötte be.Nekünk, magyaroknak, mindannyiunknak nemzeti tragédia, éljünk akár az anyaországban vagy bárhol a világban, élő fájdalom, történészként azt mondhatom: egy igazságtalan béke. Ám ha mégis megpróbálunk kilépni a szubjektív körből, és föltesszük a kérdést, hogy ha nem saját szemszögünkből nézzük, akkor ez a béke megváltozik-e, változik-e az értékelése, a trianoni békekötés, tisztelt képviselő asszonyok és képviselő urak, ha hosszú folyamatokat nézünk, egy több évszázados európai tradíciót rúgott föl. Az európai hagyomány ugyanis az évszázadokkal korábban és évszázadokon keresztül vallott gyakorlat; azok, akik a modern Európa létrehozását tudatosan gondolták, akarták, írták le és aztán fektették a gyakorlatba - nem véletlen, hogy az Európai Unió központjában az egyik központi terem az egyik ilyen nagy gondolkodó, Justus Lipsius nevét viseli, vagy éppen a nemzetközi jog atyja, Hugo Grotius, aki először írta le, hogy hogyan érdemes és hogyan lehet tartós békét kötni -, egy másfajta gyakorlatra hívták föl a figyelmet. [[13.20]] Európában kétféle módon lehet békét kötni. Az egyik a vae victis alapú béke, amikor a győztes a legyőzöttet megalázza, szimbolikusan és tartalmilag; nem egyszerűen csak él győztesi jogával, hanem hosszú távon is kívül rekeszti a legyőzöttet az általa létrehozott rendszer egészéből. És van egy másik - a XVII. században a modern Európa létrehozásakor az alapítók ezt javasolták -, amikor is a győztes megpróbálja nem megalázni a vesztest. Azt írták: tedd a rendszer részévé, adj neki teret, tedd érdekeltté abban, hogy a béke fennmaradjon és a béke erősödjön. Az a helyzet, hogy a XVII. században, amikor az első világháborúnak nevezett, három évtizeden keresztül tartó nagy konfliktust lezárták, először ezt alkalmazták, és tartós volt. Trianon előtt durván egy évszázaddal egy másik nagy európai világégést, a napóleoni háborúkat hasonlóképpen zárták le, a vesztest nem megalázva, hanem a rendszerbe integrálva. Egy évszázad után Trianon ezt a hagyományt felrúgta, ezért azt kell mondani, függetlenül attól, hogy ha valaki ezt nem magyarként, hanem történelmi folyamat eredményeként nézi, ez egy rossz és színvonaltalan béke. Ugyanakkor meg kell érteni és meg kell értetni, hogy a mi felfogásunk szerint a magyarság és európaiság gondolata és tartalma összekötődik. Akkor tudjuk az országot és a nemzetet előbbre vinni, ha alakítani, formálni, de mindenképpen részeként akarjuk alakítani és formálni Európát és azt a közösséget, amelyet ma Európai Uniónak nevezünk. Ezért 98 évvel Trianon után, egy igazságtalan és színvonaltalan béke után közösen érdemes büszke magyarként és büszke európaiként gondolkodni a jövőről. Köszönöm szépen, hogy meghallgattak."
7,u2019-10-22-33,OTHER,JOBBIK-frakció,0.8740234375,2019-10-22,0.1283840388059616,"Köszönöm a szót, elnök úr. Tisztelt Országgyűlés! Tisztelt Képviselőtársaim! Elöljáróban szeretném megjegyezni, hogy Szerbia Magyarország számára kiemelt reláció, a szomszédunkkal összeköt közös történelmünk, kiterjedt gazdasági és kulturális kapcsolataink is. Bízom benne, hogy hamarosan Szerbia is az Európai Unió tagjává válik, amit Magyarországnak bizonyos feltételekkel szükséges támogatnia. Az előttünk fekvő, T/7687. számon nyilvántartott törvényjavaslat, illetőleg egyezmény az oktatás és a tudomány területén lévő kapcsolatainkat szilárdítja meg. Magyarország és a Szerb Köztársaság által államilag elismert bizonyítványokra és oklevelekre, tudományos fokozatot tanúsító okiratokra, továbbá felsőoktatási intézmények képzései keretében folytatott résztanulmányokat így például félév, kredit, vizsga igazoló okiratokra terjed ki. És szükségesnek tartom elmondani, hogy az egyezmény hatálybalépése után kiállított okiratokat a két ország egyenértékűnek ismeri majd el. Az egyezmény elfogadása nagymértékben hozzájárul a két ország közötti oktatási és tudományos kapcsolatok bővítéséhez, elősegíti a magyar hallgatók Szerbiába, illetőleg a szerbiai, köztük a vajdasági magyar hallgatók Magyarországra irányuló nemzetközi mobilitását. Tisztelt Képviselőtársaim! Szeretném felhívni a figyelmüket, hogy a Szerb Köztársaságban, különösen a Vajdaság területén jelentős magyar kisebbség él, mint az önök számára is köztudott, a határon túl élő testvéreink számára pedig ez az egyezmény megkönnyíti, megkönnyítheti a felsőoktatásban való részvételt, a diplomaszerzést, a meglévő diplomáik elismerését és egyúttal végső soron a magyarországi munkavállalásukat is. Fontosnak tartom továbbá megemlíteni, hogy a 12. cikk (2) bekezdése szerint az egyezményt a felek bármelyike felmondhatja a későbbiek folyamán, meglátva ennek az egyezménynek a gyakorlatát, illetőleg az ebben foglalt célkitűzések valóra válását és annak minőségét. Összefoglalva: egyetértve az egyezményben foglaltakkal, annak elfogadását fogom javasolni a Jobbik-frakciónak. Köszönöm a figyelmet."
7,u2015-02-16-223,OTHER,LMP-frakció,0.830078125,2015-02-16,0.9902974367141724,"Köszönöm a szót, elnök úr. Tisztelt Képviselőtársaim! Tisztelt Ház! Rendszerint örömteli alkalom, amikor az Európai Unió erősíti nemzetközi együttműködését, amikor új országgal köt társulási, csatlakozási vagy épp együttműködési megállapodást. Az Európai Közösség, majd Unió ugyanis minden hibájával együtt kétségtelenül hatékony eszköznek bizonyult egy sor területen. A második világháború óta hozzájárul a béke és a stabilitás megőrzéséhez a kontinensen, erősíti a fogyasztóvédelmi és környezetvédelmi szabályozást ott, ahol erre szükség van. Bizonyos országokat pedig rá tud szorítani a jogállam egyes elemeinek tiszteletben tartására, mint az sokaknak ismerős lehet ebben a Házban.Az Európai Unió azonban emberi alkotás. Így közel sem hiba nélküli. Itt, szűkebb környezetünkben is tapasztalhattuk, hogy a szabad kereskedelem bizony kétélű kard. Olyan egyenlőtlen gazdasági kapcsolatok szövődhetnek az Unió határain belül is, amelyek sok szempontból vesztessé tették a keleti és a déli tagállamokat. Ezeken belül is népességüknek azon széles rétegeit hozta nehéz helyzetbe, akiknek nem volt lehetőségük, tőkéjük és szakismeretük bekapcsolódni az európai termelésbe, kereskedelembe. Most, amikor Mongólia és az Európai Unió, illetve tagállamai között együttműködési megállapodásról beszélünk, vagy legalábbis egyeztetünk, ugyanezeket a szempontokat kell szem előtt tartanunk.Tisztelt Képviselőtársaim! Előrebocsátom, hogy az LMP-frakció, fenntartásokkal ugyan, de támogatni tudja a megállapodás kihirdetését. De vajon mi végre ez az akadékoskodás az LMP-től? Miért nem tudnak maradéktalanul örülni? Már szinte hallom is, amint kérdezik tőlem. Hiszen Mongólia a világ egyik leggyorsabban fejlődő gazdasága. Így fontos érdek, és mindkét fél számára előnyös, hogy szélesítsük az együttműködésünket. Ez így igaz, de ezzel még nem bontottuk ki az igazság minden részletét.Mongólia az elmúlt években valóban 10 százalékot meghaladó GDP-bővülést tudott felmutatni. Azonban tisztán kell látnunk, ez szinte kizárólag bányászati tevékenységből és legtöbbször környezetpusztító kitermelésből származik. A bányakoncessziók, amelyek nemcsak orosz és kínai, de nyugati cégek kezébe is kerülnek, a korrupció melegágyának bizonyultak az elmúlt években. A befolyó jövedelem egy szűk hatalmi elit kezében összpontosul, miközben hatalmas társadalmi és környezeti problémákat okoz a kitermelés.A mongol környezetvédelmi minisztérium hivatalos jelentése szerint csak az elmúlt néhány évben mintegy 400 vízfolyás és tó száradt ki a bányászat miatt. Az elmúlt néhány évben, ismétlem, mintegy 400 vízfolyás és tó száradt ki a bányászat miatt. Egyre nagyobb gondot okoz az elsivatagosodás. A nomád népesség életmódja egyre inkább ellehetetlenül. Emiatt tömegek áramolnak a fővárosba. Akiknek már nem jut hely, az Ulánbátor környéki menekülttáborokban húzhatják meg magukat, ahol a vezetékes víz vagy az áramszolgáltatás csak álom.A partnerségi és együttműködési megállapodás egyik nem titkolt célja, hogy vonzó befektetési célponttá tegye Mongóliát európai nagyvállalatok számára is. Ezen természetesen bányavállalatok értendők. Ha odafigyelünk rájuk, innen, Európából el tudjuk érni, hogy korrektebb és fenntarthatóbb módon járjanak el, mint az eddig koncessziót nyert vetélytársaik, akkor van rá esély, hogy ez az együttműködés tartós, Mongólia pedig stabil és kiszámítható ország lesz. Ha nem, ha az európai cégek is csak a negyedéves eredménnyel foglalkozó újgyarmatosítóknak bizonyulnak, akkor ez az együttműködés több kárt okoz Mongóliának, mint amennyi hasznot hajt. De ártalmas lenne ez a forgatókönyv az Európai Uniónak is. A XXI. században oly fontos kulturális befolyásunk és vonzerőnk ugyanis éppen abból adódik, hogy országszerte elhiszik, Európa emberségesebb, zöldebb megoldásokat kínál, mint globális vetélytársai. Ezért arra kérem tisztelt képviselőtársaimat, hogy a megállapodás kihirdetését követően se feledkezzünk meg ezekről a veszélyekről. Tartsuk rajta szemünket az európai befektetőkön, mert egyáltalán nem mindegy, hogy milyen hírünket viszik a világban. Azt gondolom, hogy az Európai Parlament illetékes munkacsoportjával rendszeres időközönként egyeztetnünk kell. A magyar pártok EP-képviselőinek szerepe ebben megkerülhetetlen lesz. Arra kérem őket innen, hogy ne feledkezzenek meg a kétoldalú kapcsolatok objektív és rendszeres vizsgálatáról. Biztató jelnek vehetjük ugyanakkor, hogy a megállapodás külön kitér a kis- és középvállalkozások bevonására, az oktatás és a vidékfejlesztés támogatására Mongóliában. Úgy látom tehát, hogy az Unió részéről valós szándék mutatkozik, hogy az együttműködést és a mongol gazdaság fejlődését fenntarthatóvá tegye. A kihívás, hogy ez a gyakorlatban is megmutatkozzon. Arról sem feledkezhetünk meg, hogy Mongólia a problémái ellenére a 90-es évek óta komoly sikert ért el a demokrácia és a többpártrendszer építésében a világnak egy olyan térségében, ahol ez korántsem magától értetődő.A fentiek miatt összességében támogatni tudjuk a megállapodás kihirdetését, de ennyivel nem szabad letudni ezt a kérdést. Mindannyiunknak az az érdeke, hogy Európa ne csak a kisebbik rossz legyen a mongol társadalom és élővilág számára, hanem valódi társ az értékmegőrzés és az értékteremtés útján. Köszönöm a figyelmüket."
7,u2016-09-27-162,OTHER,LMP-frakció,0.830078125,2016-09-27,0.05652664229273796,"Köszönöm a szót, elnök úr. Tisztelt Ház! Az LMP egyetért azzal a célkitűzéssel, hogy Habsburg Ottó hagyatékának gondozását egy alapítvány lássa el. Habsburg Ottó életművét, a magyarság ügyéért tett kiemelkedő erőfeszítéseit mindannyian nagyra becsüljük. Habsburg Ottó segített az Európai Uniót létrehozni, bővíteni. Keresztényszociális meggyőződése mentén tevékenykedett az Európai Parlament tagjaként, korelnökeként. Mindig voltak távlati céljai, mindig talált magának feladatot. 1979-ben az Európai Parlament újonnan választott tagjaként jelképesen üres széket állíttatott fel a vasfüggönyön túli, kelet-európai országok számára. 1989. július 22-én azt üzente a Páneurópai Piknik résztvevőinek: „Biztosítom honfitársaimat, hogy minden tőlem telhetőt megteszek az Európai Parlament és a Páneurópai Unió keretén belül, hogy egy szabad és demokratikus Magyarország minél előbb teljes jogú tagja legyen az Európai Közösségünknek.” Így is tett, támogatta Magyarország, Szlovénia és Horvátország uniós tagságát. Törökország csatlakozásáról viszont elutasítóan nyilatkozott. Ismét egy idézet következik: „Elsősorban Horvátországot említeném meg. Ők tulajdonképpen honfitársaink. Olyanok, akiknek történelme összefügg a magyar történelemmel. Ha az ember ma Horvátországba látogat, a legtöbb templomban csak magyar szentek vannak. Szlovéniában csak osztrák szenteket találni. Voltak nehézségek a két ország kapcsolatában, de ez a jó házasságban is előfordul. A törökök más probléma. Ők önmagukban is nagyhatalom. Törökországnak más feladata van. Nem akarom azt, hogy Törökország, mint Írország vagy Portugália, belépjen az EU-ba. [[17.40]] Itt, Németországban a CDU álláspontja is az, hogy Törökországgal egy külön kapcsolatot kell létesíteni.”Noha Habsburg Ottót édesanyja gyerekként azért taníttatta nyelvekre, hogy később, uralkodása során hasznát vegye, nagy nyelvtudását azonban politikusként kamatoztathatta. A francia és a német mellett a magyart nevezte még egyik anyanyelvének. Több nyelven írt könyveket történelmi, politikai, társadalompolitikai témában. Antikommunista és antifasiszta volt. Népes családja volt, hét gyermeket nevelt fel. A rendszerváltás környékén Magyarországon nagy lelkesedéssel fogadták őt. Néhányan ugyan aggodalmaskodtak, mert a királyság visszatértének rémképét látták benne, de a valós okok a korábbi elhallgatás, a kommunizmus évei alatt a történelmi múlthoz, a császársághoz való ellenséges hozzáállás volt, és nem utolsósorban egy igazán európai, magyarul szépen beszélő ember intelligens szavai voltak. Habsburg Ottó 60 magyarországi településnek a díszpolgára volt. Emlékét eddig is sokan őrizték. Jöjjön létre Habsburg Ottó Alapítvány is, amely kizárólag erre a feladatra koncentrálhat! De álljunk meg egy pillanatra! Miért a kormány hozza létre, módosítva ezzel az államháztartási törvényt, a civil szervezetek bírósági nyilvántartásáról szóló törvényt és egyéb jogszabályokat is? Csak nem arról van szó, hogy Habsburg Ottó valóban fontos és nemes ügyét kihasználva akarnak alapítvány-létrehozási jogot adni a kormánynak, amellyel később vissza is élhet?Kezdjük ott, hogy miért nem hozhat létre a jelenlegi kormány alapítványt, és mindez miért jó. 2006 óta nem lehet ugyanis új közalapítványt létrehozni. Ez a speciális forma olyan alapítványt takar, amit az Országgyűlés, a kormány, valamint a helyi önkormányzat képviselő-testülete közfeladat ellátásának folyamatos biztosítása céljából hozhatott létre. Ez a szervezeti forma azonban egyértelmű zsákutcának bizonyult az állami, önkormányzati feladatok ellátásában. A közalapítvány megszüntetése, egészen pontosan az újak létrehozásának a kizárása, a régiek megtizedelése és a szabályok szigorítása azért volt indokolt, mert a közalapítvány intézménye a közpénzek elfolyatásának egyik fő csatornájává vált. A közalapítványok túlnyomó része ugyanis csak nevében volt alapítvány. Nem a részére elkülönített célvagyonból működött, hanem minden évben rendszeres költségvetési támogatást kapott - mint ahogy gondoljuk, most ezek után majd a Habsburg Ottó Alapítvány is -, és ezt nehezen áttekintően, korlátozott ellenőrzés mellett újraoszthatta. Valójában azért jöttek létre, hogy az alapítóval érdekazonosságban élvezzék az alapítványi formával járó előnyöket, például az alapítótól való vagyoni elkülönültséget. Ez azonban éppen hogy teljesen elzárta az államot attól, hogy bármi befolyása legyen az adott célra elkülönített pénzre, ami rendszerszinten a demokratikus kontroll szempontjából teljesen elfogadhatatlan. Gyönyörű példája volt a jogintézmény visszaélésszerű alkalmazásának, hogy amikor a 2002-es kormányváltás előtt az akkori és a jelenlegi kormánypárt veszélyben érezte a Terror Házát, akkor a fenntartó hirtelen egy debreceni, megyei jogú város által alapított közalapítvány lett, ami rögtön duplán védte az államtól az intézményt. Ez a fajta pénzügyi függetlenség közpénz esetén vállalhatatlan. Így az LMP elvi síkon egyetért a 2006 óta érvényesülő közalapítványi tisztogatással. Az elmúlt ciklusban sem az volt a baj, hogy a Fidesz hozzányúlt a megmaradt közalapítványokhoz, hanem hogy ezt rendre tisztán politikai káderek beültetésével tette. Annak érdekében, hogy a közalapítvány mint szervezettípus megszüntetése következtében előálló lehetőséget, az alapítványok létrehozásának, illetve az azokhoz való csatlakozásnak a lehetőségét a jövőre nézve is kizárja a jog, a 2016-os módosítás kimondta, hogy mindazok a szervezetek, amelyek közalapítvány létrehozására a törvény hatálybalépése előtt jogosultak voltak, alapítványt a törvény hatálybalépését követően sem alapíthatnak és azokhoz nem csatlakozhatnak. Ezt lazítja most fel a törvényjavaslat a kormány számára. A közalapítványok államháztartásból történő támogatása helyett speciális fejezeti kezelésű előirányzat alakítható ki – indokolta a megszüntetést a jogalkotó annak idején. És valóban, ez azóta is a mindenkori kormány lehetősége, például arra, hogy az aktuális emlékezetpolitikai elképzeléseit megvalósítsa. Mi indokolja most mégis az alapítványi forma szükségességét? És ez a történet nemcsak a Habsburg Ottó Alapítványról szól, hiszen ha Pandora szelencéje kinyílik, a kormánypártoké, a kormányalapítványoké a jövő. Újra a közpénzelfolyatás csatornája lesz ez az alapítványtípus talán. 2006-ban, amikor a közalapítványoknak megálljt parancsolt a jog, a régiek működését, elsősorban gazdálkodását szigorú rendelkezések korlátozták be. Ezek az új kormányalapítványok esetén nem kötelezőek, hiszen azok csak a módosítás hatálybalépése előtt nyilvántartásba vett közalapítványokra vonatkoznak.Összeszedtem, hogy mik is azok a korlátozások, amelyek alól ez az új típusú kormányalapítvány mentes lesz. Elsőként: a közalapítvány csak olyan gazdálkodó szervezetben vehet részt, amelyben legalább többségi befolyással rendelkezik, és amelyben felelőssége nem haladja meg a vagyoni hozzájárulása mértékét. Közalapítvány által létrehozott gazdálkodó szervezet további gazdálkodó szervezetet nem alapíthat, és gazdálkodó szervezetben részesedést nem szerezhet.Aztán: a közalapítvány alapítványt nem hozhat létre, ahhoz nem csatlakozhat, azzal nem egyesíthető. A közalapítvány alapítvány alapító jogainak gyakorlására nem jelölhető ki. A közalapítvány pályázat kiírása nélkül évente a vagyona 5 százalékának mértékéig, de legfeljebb összesen egymillió forint közvetlen vagy közvetett támogatást nyújthat az alapító okiratban foglalt célokra. Meghívásos pályázat kiírására kizárólag akkor kerülhet sor, ha törvény vagy kormányrendelet lehetővé teszi és a pályázati kiírás tartalmazza a támogatási célt, a támogatás feltételeit és az elszámolás részletes rendjét.Eddig hármat soroltam fel, és még kettőt fogok, de egy pillanatra megállok. Tehát ezek azok, amelyektől mentesek lesznek az ezután létrejövő kormányalapítványok.Folytatom a sort a negyedikkel: a közalapítvány alapító okiratában megjelölt ügyvezető szerv a közalapítvány működéséről az alapítónak évente beszámolni és gazdálkodásának legfontosabb adatait nyilvánosságra hozni köteles. Ez alól is mentes lesz.A közalapítvány alapító okiratának módosítását, illetve a módosítással egybeszerkesztett szövegét a Magyar Közlönyben, illetve az önkormányzat hivatalos lapjában, ennek hiányában a helyben szokásos módon közzé kell tenni. Ez alól is mentes lesz.Van még egy fontos megjegyzésünk, ez pedig, hogy semmi sem indokolja a törvényjavaslat által biztosított eljárási kedvezményeket. Az alapítványok nyilvántartásba vétele elég nehézkes, lassú, számtalan gyakorlati példát, problémát lehetne felsorolni. Az előző felszólaló meg is tette ezt, külön kitérve arra, hogy egyes megyékben ez milyen lassú, milyen hosszú időnként. A most létrehozott speciális forma esetén gyorsulna a rendszer. Rendben van a gyorsulás, mi egyetértünk vele, nagyon sokat bajlódnak a civil szervezetek ezzel, de vajon miért csak ezeknek a kormányalapítványoknak az esetében gyorsul? Mi végre ez a kiemelt státusz? Miért nem adnak az összes alapítvány esetében egy ilyen könnyítést? Sima alapítványoknál a kérelem benyújtásától számított 30 napon belül kell megvizsgálni a bíróságnak, hogy nincs-e helye az ügy áttételének, a kérelem hivatalból történő elutasításának vagy a hiánypótlásnak. A kormány által létrehozott alapítvány esetében a törvényjavaslat szerint elég lenne a benyújtástól számított 5 napon belül ezt megtenni. A bírósági nyilvántartásba vétel is jelentősen gyorsulna, a mostani 60 napról a kormány által létrehozott alapítványok esetében 20 napra. Hogyha önök beszélgetnek civil szervezetek vezetőivel, akkor nagyon gyakran elhangzik részükről ez a panasz, hogy rettenetesen nehéz az alapítványoknak, ahogy más civil szervezeti formáknak, egyesületeknek is a bejegyzése, roppant méltánytalan ez a megkülönböztetés. [[17.50]] Az egyszerűsített nyilvántartásba vétel nem olyan régen gyakorlattá vált, és itt is tapasztalható az, hogy bizony nem mindig tartják ezeket a határidőket. Tisztelt Ház! Nem vagyunk benne biztosak, hogy maga Habsburg Ottó ilyen körülmények között támogatná, hogy a kormány alapítványokat hozhasson létre. A törvénymódosítási csomag kapcsán nehéz helyzetben vagyunk, mert az elsődleges célt, miszerint Habsburg Ottó néven alapítvány jöjjön létre, támogatjuk. De ahogy a kormány ezt csinálja, és azzal, hogy megnyitja ezzel, előreküldve Habsburg Ottó nevét, és visszaélve feltételezésünk szerint ezzel, ahogy számos nagy ember nevével visszaéltek már az elmúlt hat évben, ezen a módon nem értünk egyet. Nem tartjuk jó ötletnek azt, hogy Pandóra szelencéjét megnyissák, és kormányalapítványokat hozzanak létre ezután, ezzel a politikai hatalmukat tovább mentve gazdasági hatalommá. Azt gondoljuk, hogy ez a folyamat - amelyet 2006-ban megszüntettek, amely megállította 2006-ban ezeknek a közalapítványoknak a közpénzelfolyatását - nem elfogadható. Azt gondoljuk, a Lehet Más a Politika frakciója azt gondolja, hogy ebben nem szeretnénk partnerek lenni. Köszönöm a figyelmüket."
7,u2016-11-09-45,OTHER,JOBBIK-frakció,-0.669921875,2016-11-09,0.1685822308063507,"Köszönöm szépen a szót, elnök úr. Tisztelt Országgyűlés! Tisztelt Képviselőtársaim! Egy nagy országról van szó, Ausztráliáról. Mivel Magyarország Kormánya, illetve az ausztrál kormány megkötötte az egyezségi megállapodást a két ország közötti légi forgalom megindításáról, számomra az volt a furcsa, hogy ez még a két ország között mind ez idáig nem született meg, és egy ekkora országgal nem volt ilyenfajta megállapodásunk, holott Ausztrália a Föld hatodik legnagyobb területű országa, tehát egy hatalmas országról beszélünk. Bár igaz, hogy a lakosságszáma közel sem ilyen jelentős, és nem arányos, hiszen nincs 3 fő/négyzetkilométer Ausztráliában a népsűrűség, és így körülbelül 23-23,5 millió lakosa van jelen pillanatban Ausztráliának. Ha megnézzük a lakosság összetételét, akkor az hasonló az európaihoz, hiszen Ausztrália 92 százaléka európai, míg 7 százaléka ázsiai, ezek általában bevándorlók, míg 1 százalékát pedig a helyi őslakosság, az úgynevezett bennszülöttek teszik ki. Látjuk, hogy körülbelül az európaival hasonlatos, hiszen Európában is sajnálatos módon az elmúlt években a migráció nagyon megerősödött, és elsősorban az ázsiai népcsoport betelepülése Európába sajnos megfigyelhető. De nyilván, ha ez így folytatódik és az Európai Unió nem fog hathatós fellépést tenni, akkor ez a fajta arány erősen meg fog bomlani, és Ausztrália sokkal jobban fogja képviselni az európai népességi arányokat, mint az Európai Unió területén található országoknak azon része, amely sajnálatos módon úgy áll a migránskérdéshez, hogy beengedi őket, bármilyen nagy számban is. [[11.50]] Azért is érdemes ezt a szerződést megkötni, illetve a szerződés megköttetett, hanem a parlamentek által elfogadni, hiszen nagyon jól tudjuk, hogy Ausztrália egy nagyon jelentős ország, nemcsak a tekintetben, amit elmondtam, hogy a Föld hatodik legnagyobb területű állama, hanem azért is, mert gazdaságilag egy igen erős országról beszélünk, sokak szerint talán a leggazdagabb ország is. Miből származik ez? Arra építik… - természetesen vannak picike országok, amelyek ettől gazdagabbak picit, de Ausztráliában 64 ezer USA-dollár az egy főre jutó GDP, amely kiemelkedő az egész világon, körülbelül ötszöröse Magyarország GDP-jének az ausztráliai egy főre eső nemzeti jövedelem. Tehát egy gazdaságilag rendkívül erős országról beszélünk, amely azonban - tudjuk jól - majdnem a Földnek a legtúlsó oldalán van. Tehát a légi forgalom nem olyan egyszerű, hiszen az utasszállító repülőgépek körülbelül 24 óra alatt teszik meg ezt az utat, tehát nem gondolhatja az ember, hogy majd ha aláírjuk ezt a szerződést, egy hétvégére ki fog lovagolni egy repülőgéppel egy hosszabb hétvégére akár Ausztráliába. Mindez meghatározza a turistaforgalmat is a két ország között, hiszen ilyen nagy útra és viszonylag drága repülőgép-helyjegyárak mellett nem teheti meg mindenki, hogy akár Magyarországról Ausztráliába utazzon, akár Ausztráliából Magyarországra. Nyilván ez determinálja az utasforgalmat is, hogy általában nagyobb jövedelemmel rendelkező, tehetősebb turisták fognak egymás országába eljutni. Bízunk abban, hogy ezen megállapodás elfogadásával nőni fog a turistaforgalom is a két ország között, és nemcsak a légijármű-forgalom, a turistaforgalom, hanem ezzel együtt a gazdaságot is növelni fogja, hiszen a kereskedelem minden valószínűség szerint élénkülni fog, legalábbis ezt a hatást is várjuk attól, ha ez a megállapodás hatályba lép. Egy 24 órás repülőútra nehezen vállalkozik az ember, de Ausztrália számtalan látványossággal rendelkezik, ami miatt egy vonzó célpontja lehet akár a magyarországi, akár az európai turistáknak is, hiszen olyan állatok vannak, amelyek más földrészen nem találhatók meg, mint a kacsacsőrű emlős, a kenguru, a koala vagy az eukaliptuszerdők, amelyek máshol nincsenek, illetve az ország területe hatalmas, egyharmadán sivatag van. Ez az a földrész, amelyen a legkevesebb a víz, és mindez kialakított egy olyanfajta élővilágot, amely nagyon egyedi és ezáltal vonzóvá is teszi Ausztráliát. A megállapodás alapján lehetőség lesz arra, hogy mind a személyi forgalom, mind a kereskedelem megélénküljön, hiszen áruszállítás, postaforgalom is lesz a személyszállításon kívül; erre is kiterjed a szerződés, illetve arra, hogy az országok egymás között nemzetközi repülőtereken tudjanak leszállni és ezt tudják használni. Ausztrália meglehetősen előnyös helyzetben van légi forgalom tekintetében. A nagy területe miatt is sokszor csak repülővel lehet azokat a távolságokat megtenni viszonylag rövid idő alatt, ezért is van rengeteg repülőtere, 294 darab repülőtér van Ausztráliában. Ezzel szemben nemzetközi légitársasága csak egy van, bár ő legalább elmondhatja, hogy van saját légitársasága, a Qantas, amely nemzetközi, mindezt Magyarország nem mondhatja el magáról, hiszen a Malév sajnálatos módon már nem létezik mint magyar nemzeti légitársaság. Éppen ebből is adódik az a kritikánk, amit általában meg szoktunk fogalmazni az ilyen megállapodásokkal kapcsolatosan, mégpedig ez a kritika abból adódik, hogy ezekben a megállapodásokban minden ország elsősorban a saját érdekeit igyekszik képviselni, mint ahogy Ausztrália is kiköti ebben a megállapodásban, hogy csak olyan légitársaság bonyolíthat forgalmat Ausztrália vonatkozásában Magyarországra, amely Ausztrália területén van bejegyezve, Ausztrália légi felügyelete gyakorolja fölötte a felügyeleti jogot. Mindezt Magyarország sajnos nem mondhatja el, és ezért nyilván az Európai Unióra vonatkoztatva szélesíti ki. Tehát valamelyik európai uniós tagállamban bejegyzett és azon tagállam által felügyelt légitársaság lesz az, amelyet Magyarország majd a szerződésbe foglalhat, jelölhet, amely ezt a légi forgalmat fogja bonyolítani Ausztrália, illetve Magyarország között. Tehát ezt szoktuk elmondani általában ezekben az esetekben, hogy míg a szerződő felek mindig a nemzeti légitársaság, Magyarországon sajnos nemzeti légitársaság híján valamely európai uniós légitársaság lesz az, amely majd el fogja látni ezt a forgalmat a két ország között. Mik a legfontosabb szempontok? Azt gondolom, hogy ezek a szerződések megfelelő nemzetközi ajánlások alapján készülnek el, ezeket tartalmazzák. A legfontosabb kitétele a biztonság. A légi forgalom biztonsága a legalapvetőbb szempont, hogy ez érvényesüljön minden esetben. Ezekre a pontokra is nagymértékben kitér, a repülés biztonságára az 5. cikk, illetve a 6. cikk is ezzel foglalkozik. Egyrészt minden ország ellenőrizheti saját területén a másik ország légi járműveinek a biztonságát, a személyzet végzettségét, megvannak-e a megfelelő iratai a repülőgépnek, illetve megfelelően biztonságos-e az ellenőrzés, amelyet a légitársaságnál végeznek, illetve a másik legfontosabb szempont pedig a jogellenes cselekmények kivédése, amire mind a két ország kötelezettséget vállal ezzel a szerződéssel. A használati díjak tekintetében teljesen egyértelmű, hogy a költségeket terhelhetik át. Nagyon fontos kitétel benne, hogy nem lehet több a másik tagállamból érkező, tehát másik szerződő fél államából érkező légitársaság díja, mint a helyi légitársaság díja a repülőterek használatánál. Ez egy nagyon fontos kérdés. Még egyetlenegy dolgot szeretnék megemlíteni, amit fontosnak tartok ebben, ez pedig a vitás kérdések rendezése. Nagyon helyesen elsősorban a tárgyalásra és a konzultációra, a két ország közötti tárgyalásra és konzultációra irányítja a figyelmet. Amennyiben ez nem lenne meg, akkor más fórum híján így választott bíróság útján történik meg a vitás ügyek rendezése. A választott bíróságok pedig úgy állnak fel, hogy mind a két fél egy-egy választott bírót jelöl meg, a két választott bíró pedig közösen, konszenzuális alapon egy harmadik bírót fog választani. Amennyiben ez nem történik meg, nem tudnak választani, nem tudnak megegyezni, akkor ebben az esetben az ICAO, a Nemzetközi Polgári Repülési Szervezet tanácsa, elnöki tanácsa lesz az, amely kijelölheti ebben az esetben a harmadik bíró személyét, és ezt mind a két ország köteles elfogadni, innen fellebbezésnek helye nincs. Azt hiszem, ez a megállapodás megnyugtatóan rendezi a két ország közötti légi forgalmat, ezáltal, azt gondolom, hogy ez egy támogatható törvényjavaslat, amely elénk került. Köszönöm szépen a figyelmet. [[Taps a Jobbik padsoraiból.]]"
7,u2017-10-03-61,OTHER,JOBBIK-frakció,-0.86767578125,2017-10-03,0.033180106431245804,"Köszönöm szépen a szót, elnök úr. Tisztelt Elnök Úr! Tisztelt Országgyűlés! Tisztelt Képviselőtársaim! Nagyon érdekes, hogy milyen vita alakult ki egy olyan témában, amelynek semmi köze ezekhez a politikai vitákhoz, amelyek itt elhangzottak, hogy Albániában éppen milyen párt hogyan kapcsolódik a kábítószer-termesztéshez, hogy Soros György milyen befolyással rendelkezik az adott országban, de azért érdekes volt ezt hallgatni. Mint ahogy az is érdekes, hogy itt Albánia és az Európai Unió közötti szerződésről van szó, és tulajdonképpen már egészen régen megköttetett ez az együttműködési szerződés, amelyről azt gondolom, hogy minden politikai párt az egész Európai Unióban úgy gondolja, hogy ez csakis hasznos lehet, hiszen Albánia egy olyan ország, amely feltörekvő ország, Európához akar tartozni, a gyökerei is Európához tartoznak, mindamellett, hogy azért érdekes kitétel, ha Albánia összetételét nézzük, hogy a lakosság 82 százaléka albán. Egy jóval kisebb országról van szó, mint Magyarország, hiszen alig több mint 28 ezer négyzetkilométer, ezen közel 3 millió ember él, akiknek a 82 százaléka albán. S milyen érdekes, hogy az albánok magukat is kétféle népnek tartják, akit meg is különböztetnek, gegekre és toszkokra osztják magukat, és ez abban is változott, hogy ki milyen vallást vett föl. Tudjuk, hogy milyen komoly szabadságharcot folytatott az albán nép is a török megszállók ellen, hiszen Hunyadi Jánosnak is szövetségese volt Kasztrióta György, és együtt akarták felszabadítani a Balkánt a török megszállás, az oszmán megszállás alól. Ebben a szabadságharcban is gyökerezik a két nép együttműködése, a magyar és az albán nép együttműködése. Azt gondolom, ezért is érdeke Magyarországnak is, hogy Albánia mielőbb teljes jogú tagja legyen az Európai Uniónak, mint ahogy már 2009 óta tagja a NATO-nak is. Itt azonban másról van szó, hiszen azért került ma be a Magyar Országgyűlés elé ez a jegyzőkönyv, illetve a jegyzőkönyv elfogadása, mivel ez egy régen megkötött szerződés, és van egy új tagállam, amely még ezt nem írta alá, ez pedig Horvátország, amely később lépett be az Európai Unióba, később lett az Európai Unió tagja, mint ahogy az Európai Unió tagállamai és Albánia között ez az együttműködési megállapodás létrejött. Horvátország vállalta a csatlakozásakor azt, hogy ezeket a szerződéseket ő maga is elfogadja, és ezekhez csatlakozik, ezeket a csatlakozásokat pedig el kell fogadni minden ország parlamentjének. Jelen pillanatban ez történik. Természetesen a Jobbik Magyarországért Mozgalom is támogatja ezt. Köszönöm szépen a figyelmet. [[Taps a Jobbik soraiban.]]"
7,u2017-09-25-26,OTHER,JOBBIK-frakció,-0.89794921875,2017-09-25,0.13430167734622955,"Köszönöm, elnök úr. Tisztelt Államtitkár Úr! Magyarország nemrégiben megvétózta Románia és Horvátország OECD-felvételét, Románia esetében a marosvásárhelyi katolikus líceum, Horvátország esetében pedig a MOL-lal és a Hernádi Zsolttal szembeni magatartás miatt. A magyar külügynek eddig nem volt szokása ilyen eszközökhöz nyúlni a külhoni magyarság érdekében. Hiába figyelmeztetett a Jobbik számos alkalommal, hogy használjuk ki az ehhez hasonló diplomáciai lehetőségeket, például Ukrajna és Szerbia uniós csatlakozási folyamatát. Természetesen tudjuk, hogy a választott svájci bíróság ítéletének végrehajtása kapcsán Zágrábnak komoly restanciája van, de nem ennek részletezésére vagyok most kíváncsi, mert még ennek figyelembevételével is a Jobbik rendkívül aránytalannak tartja azt, hogy a székely zászlót és a magyar szimbólumokat üldöző, a kétnyelvűséget minden eszközzel akadályozó és az erdélyi magyarság vezetőit megfenyegető Romániával szemben ugyanazt az intézkedést foganatosította a kormány, mint Horvátország esetében. Ezzel önök ugyanis egy alapvetően gazdasági, de mondhatnám azt is, hogy korrupciós kérdés szintjére degradálták az erdélyi magyarság súlyos problémáit. Különösen erős a kontraszt szerb viszonylatban, államtitkár úr. Önök a délvidéki magyarságot máig diszkrimináló, egykori csetnikek által vezetett Szerbia előtt akarják feltétel nélkül szélesre tárni az Európai Unió kapuját, miközben a fideszes média csupán kicsinyes politikai okokból nácit farag a horvátok nemzeti hőséből, Ante Gotovina tábornokból, mint ahogy ezt egyébként itt az imént Cseresnyés Péter államtitkár úr is tette gyalázatos módon. Szégyellje magát, innen is üzenem neki. Romániával vagy egyébként Ukrajnával szemben tehát már régen itt volt az ideje, hogy önök megtegyenek egy ilyen határozott lépést. Ezt én magam, illetve a Jobbik más képviselője is többször üdvözöltük. Nem esik nehezemre most is megtenni. Ehhez további jó munkát kívánok, hajrá! De Szerbia és Szlovákia viszonylatában is lenne erre bőven okunk. A fentiek alapján, úgy is, mint az Interparlamentáris Unió Magyar-Horvát Baráti Tagozatának alelnöke szeretném kérdezni államtitkár urat, hogy miért gondolják önök arányos fellépésnek azt, hogy az erdélyi magyarság ellen az elmúlt évek során újabb és újabb jogtiprásokat elkövető Romániát az OECD-tagság, az OECD-felvétel kapcsán hasonló mércével mérjék, mint Horvátországot. Várom válaszát. Köszönöm szépen. [[Taps a Jobbik padsoraiban.]]"
8,u2017-04-20-99,Fidesz-KDNP,Fidesz-frakció,0.89306640625,2017-04-20,0.33955052495002747,"Köszönöm szépen a szót. Tisztelt Elnök Úr! Tisztelt Ház! A Fidesz képviselőcsoportja támogatja a benyújtott törvényjavaslatot, mert az az egyik legfontosabb célkitűzésünket, a lakossági rezsicsökkentést támogatja. A törvényjavaslat célja a rezsicsökkentés politikájának fenntartása a víziközmű-szektor működőképességének fenntartásával párhuzamosan. Célunk továbbá, hogy a törvényjavaslat hozzájáruljon a biztonságos, minőségi és folyamatos szolgáltatást nyújtó hazai víziközmű-szolgáltatáshoz. A törvényjavaslatban definiálásra kerül a víziközmű-alap kifejezés, a Magyar Energetikai és Közmű-szabályozási Hivatal hatásköre kibővül az e-közmű rendszerébe szolgáltatott adatok vizsgálatával, valamint a víziközmű-beruházásokra vonatkozó módosításokat tartalmaz. Mindezeken túl a törvényjavaslat egy jogharmonizációs kötelezettségnek is eleget tesz: módosítja a védendő fogyasztókra vonatkozó rendelkezéseket, illetve pontosítja, hogy az ingatlan hálózatba történő bekötésének kötelezése hivatalból történő eljárás, amelyet a járási hivatal indít meg. A törvényjavaslat a víziközmű-szolgáltatásról szóló 2011. évi CCIX. törvény kisebb terjedelmű, ám kiemelt jelentőségű rezsi- és bürokráciacsökkentési, valamint fogyasztóvédelmi célt szolgáló, a víziközmű-rendszerek felújítási, rekonstrukciós forrásainak biztosítására finanszírozási lehetőséget biztosító, több esetben pontosító jellegű módosításait foglalja magában az elmúlt időszak jogalkalmazási tapasztalataira tekintettel, valamint az Európai Unió jogának való megfelelés érdekében. A törvényjavaslatban foglalt módosítás célja és szükségessége a víziközmű-szakterületen a következő. Szükségessé vált a hálózati és információs rendszerek biztonságának az egész Unióban egységesen magas szintjét biztosító intézkedésekről szóló 2016/1148. számú európai parlamenti és tanácsi irányelv 14. cikk (1) és (2) bekezdésének a víziközmű-szolgáltatásról szóló törvénybe történő átültetése. Az alapvető jogok biztosa egyes víziközmű-szolgáltatók ügyfélszolgálati tevékenységének vizsgálata során megállapította, hogy a védendő felhasználókat egyes esetekben indokolatlanul kötelezi a törvény a védettség ténye fennállásának többszöri igazolására. Ezért szükségessé vált a védendő felhasználók igazolási kötelezettségének minimalizálása. A víziközmű-szolgáltatóknak a beruházások, fejlesztések során a szakmai döntésekbe való bevonása vált szükségessé annak érdekében, hogy a megvalósuló vízi közművek problémamentesen illeszkedjenek a már meglévő vízi közművekhez, ezáltal a víziközmű-szolgáltatás alapelvei maradéktalanul teljesülhessenek. A törvényjavaslat alapján a kizárólag vízi közművek fejlesztésére felhasználható használati díjat az ellátásért felelős vagy megállapodás alapján a víziközmű-szolgáltató elkülönítetten kezeli. Az ellátásért felelősök, valamint a szolgáltatók külön megállapodása alapján létrejött alapot a szolgáltató vagy az ellátásért felelősök köréből kiválasztott önkormányzat kezeli. Az elkülönített közös alap célja a szolgáltatási területhez tartozó közműrendszerek felújítási, rekonstrukciós forrásainak egységesebb és tervezhetőbb módon való kezelése a teljes, egy víziközmű-szolgáltató által üzemeltetett szolgáltatási terület tekintetében. Tisztelt Képviselőtársaim! Fontos kiemelni, hogy a jelen törvényjavaslat nem jelent a felhasználók részére semmilyen többletterhet, azaz nem jelent víziközmű-szolgáltatási díjnövekedést, így a törvényjavaslat összhangban áll a kormány rezsicsökkentési célkitűzéseivel és eddigi vívmányaival. Mindezek alapján a Fidesz képviselőcsoportja támogatja és a tisztelt Háznak elfogadásra javasolja a törvényjavaslatot. Köszönöm megtisztelő figyelmüket. [[Taps a kormánypártok soraiban.]]"
8,u2017-05-05-65,Fidesz-KDNP,Fidesz-frakció,0.791015625,2017-05-05,0.9940153360366821,"Köszönöm szépen a szót. Tisztelt Elnök Úr! Tisztelt Képviselőtársaim! A Fidesz képviselőcsoportja támogatja a benyújtott törvényjavaslatot, mert az az egyenlő bánásmód és az esélyegyenlőség megteremtése érdekében tett eddigi határozott és szigorú jogi lépések folytatása. A törvényjavaslat pontosít, egyértelműsít és kiegészít két kiemelten fontos korábbi törvényt, az egyenlő bánásmódról és az esélyegyenlőség előmozdításáról szóló 2003. évi CXXV. törvényt és a nemzeti köznevelésről szóló 2011. évi CXC. törvény egyes szabályait. Tisztelt Képviselőtársaim! Az Európai Bizottság e két törvény egyes részletszabályait a 2000/43/EK irányelvvel ellentétesnek találta, ezért 2016. május 27-én kötelezettségszegési eljárást indított Magyarországgal szemben. Az eljárást megindító hivatalos felszólítás kifejezetten kifogásolta az egyenlő bánásmódról és az esélyegyenlőség előmozdításáról szóló 2003. évi CXXV. törvény és a nemzeti köznevelésről szóló 2011. évi CXC. törvény egyes részletszabályait, illetve az ezen alapuló bírósági jogértelmezést. A jelen törvényjavaslat célja az Európai Bizottság által jelzett ellentét feloldása, a két törvényben megfogalmazottak pontosítása és azok kiegészítése. A tervezett módosítások lényegi elemei a következők: meg kell állapítanunk és rögzítenünk a jelen törvényjavaslat szerint az egyenlő bánásmódról és az esélyegyenlőség előmozdításáról szóló törvényben azt, hogy a vallási meggyőződésen alapuló oktatás nem vezethet etnikai alapú tiltott megkülönböztetéshez. Ezzel összefüggésben annak rögzítése is szükséges, és meg is történik ennek a törvényjavaslatnak az elfogadása után, hogy a köznevelési joganyagban rögzítjük, hogy jogszerű viszont az olyan oktatás, amely egyidejűleg megfelel a vallási meggyőződésen alapuló oktatás és a nemzetiségi oktatás követelményeinek, és ezáltal abban a tanulók vallási és nemzetiségi alapon is elkülönülten vehetnek részt. Továbbá annak a követelménynek a deklarálása is szükséges a törvényben, hogy a nemzetiségi oktatásban az állami oktatással megegyező átlagos színvonal biztosítása szükséges az ismeretátadásban, a képességek fejlesztésében, illetve meg kell felelnie az ilyen típusú oktatásra előírt, egyébként jelenleg is létező törvényi feltételeknek. Végül a nemzeti köznevelésről szóló törvény 94. § (4) bekezdés z) pontja szerinti végrehajtási jogalkotással jelenleg sem kitöltött felhatalmazó rendelkezést kell hatályon kívül helyeznünk a jelen törvényjavaslat szerint. [[13.50]] bekezdés z) pontja szerinti végrehajtási jogalkotással jelenleg sem kitöltött felhatalmazó rendelkezést kell hatályon kívül helyeznünk a jelen törvényjavaslat szerint. (13.50)Fontosnak tartjuk megjegyezni, hogy az elmúlt hónapokban mélyreható egyeztetéseket folytatott a tárca és az Emberi Erőforrások Minisztériuma a törvényi kötelezettségen túl is a történelmi egyházak képviselőivel, akik elfogadták és támogatják a jelen benyújtott törvénymódosítást. Megjegyzem, hogy mivel igen hosszú idő telt már el - 2016 októberében lett benyújtva a törvényjavaslat -, az akkor benyújtott javaslat szerint a hatálybalépés időpontja 2017. január 1-je, itt egy módosító javaslatra lesz majd szükség értelemszerűen a mostani tavaszi ülésszakban elfogadott törvény esetében, ennek a hatálybalépésnek a dátumát módosítani szükséges. Összességében tehát elmondható, hogy a benyújtott törvényjavaslat mind az európai uniós jogi kívánalmaknak, mind az esélyegyenlőség még szélesebb körű megteremtése kívánalmainak teljes mértékben megfelel, így annak elfogadását a Fidesz-frakció javasolja a tisztelt Háznak. Köszönöm szépen a figyelmüket. [[Taps a kormánypártok soraiban.]]"
8,u2017-11-03-3,Fidesz-KDNP,Fidesz-frakció,0.73291015625,2017-11-03,0.37373271584510803,"Köszönöm a szót. Tisztelt Elnök Úr! Tisztelt Államtitkár Úr! Tisztelt Képviselőtársaim! A Fidesz képviselőcsoportja támogatja a benyújtott törvényjavaslatot, mert annak elfogadásával, a digitalizáció és az elektronikus adatbázisok bevezetésével tovább csökkennek a bürokratikus terhek, összhangban a Fidesz bürokráciacsökkentési céljaival. A törvényjavaslat négy cél elérését szolgálja. Megteremti a jogszabályi hátterét az integrált közcélú víziközmű-adatbázisnak, vagyis az IKVA-nak, és az országos közhiteles víziközmű-kataszter elkészítésének, vagyis a VIKKA-nak. Továbbá biztosítja az úgynevezett okosmérés feltételeit a víziközmű-szolgáltatás területén is, továbbá kisebb pontosító módosításokat tartalmaz, a víziközmű-szolgáltatásról szóló 2011. évi CCIX. törvényben. Nézzük ezek közül az elsőt érintő módosításokat, vagyis az integrált közcélú víziközmű-adatbázissal kapcsolatos változtatásokat. A 2014-20 közötti programozási időszakban a közigazgatás- és közszolgáltatás-fejlesztési operatív program keretében megvalósul a közigazgatás, valamint a helyi közszolgáltatási szféra fejlesztése. Ez elsődleges céljának tekinti az elektronikai ügyintézés és informatikai alkalmazások közigazgatáson belüli mind szélesebb körű felhasználását. Cél az ügyintézés határidejének csökkentése és az adatokon alapuló, megalapozottabb döntéshozatal. Az IKVA szorosan kapcsolódik a 2014-2020 közötti időszakra vonatkozó közigazgatási és közszolgáltatás-fejlesztési stratégiában is megfogalmazott szolgáltató állam megteremtéséhez és a közszolgáltatások színvonalának javításához. A megvalósítandó közpolitikai cél a szolgáltatási szemlélet és az etikus működés megerősítése a közigazgatásban, amelyhez a közszolgáltatások települési és víziközműrendszer-szintű adatokat tartalmazó integrált, ügyfélközpontú információs bázis kialakításán és használatbavételén keresztül járul hozzá. Tisztelt Képviselőtársaim! Nézzük a második témát, vagyis a VIKKA-t, az országos közhiteles vizíközmű-katasztert érintő változásokat. A VIKKA is egyike azon új informatikai alkalmazásoknak, amely adattartalma révén információt biztosít a víziközmű-ágazat ellátásáért felelősöknek és a víziközmű-szolgáltatóknak a döntések meghozatalához. A VIKKA-t a Nemzeti Fejlesztési Programiroda Nonprofit Kft. a 2007-2013-as programozási időszakban megvalósította. Azonban a létrehozott adatbázis közhitelességgel kapcsolatos problémájának kezelésére a mai napig nem került sor. Az ezzel kapcsolatban indított szabálytalansági eljárás, valamint az emiatt jelentkező visszafizetési kötelezettség bekövetkezésének elhárítása miatt szükséges a jogi szabályozás módosítása. Jelen törvényjavaslat harmadik nagy témaköre az okosméréseket szabályozza. Az előterjesztés az Európai Bizottság C(2012) 8675. számú végrehajtási határozatával jóváhagyott derogációs kérelem részét képező nemzeti terv alapján végrehajtandó intelligens hálózati mintaprojekt jogszabályi kereteit teremti meg a víziközmű-szolgáltatások területén. A mintaprojekt végrehajtását a KOM, vagyis a Központi Okos Mérés Zrt. végzi. Ezzel a villamosenergia-szektort követően a vízi közmű területén is elérhetővé válik az elektronikus fogyasztásmérés. Azt gondolom, azt gondoljuk, hogy ez a jövő útja. A fentieken túl az előterjesztés tartalmazza a víziközmű-szolgáltatásokról szóló 2011. évi CCIX. törvény kisebb pontosító módosításait. Tisztelt Képviselőtársaim! A Fidesz képviselőcsoportja támogatja a törvényjavaslatot, mert az jelentős mértékben hozzájárul a víziközmű-ágazat szakpolitikai, stratégiai és fejlesztéspolitikai megalapozásához. Ezen felül elfogadásával tovább csökkennek a bürokratikus terhek, ez pedig teljes mértékben összhangban van a Fidesz képviselőcsoportjának célkitűzéseivel. Köszönöm szépen a figyelmet. [[Taps a kormánypártok soraiban.]] [[9.20]]"
8,u2016-05-17-17,Fidesz-KDNP,Fidesz-frakció,-0.93115234375,2016-05-17,0.11811316013336182,"Köszönöm a szót. Tisztelt Elnök Úr! Tisztelt Képviselőtársaim! Közel negyedszázada foglalkozom uniós ügyekkel az Országgyűlésben, a szakbizottság jelenlegi elnökeként szomorúan kell megállapítanom, hogy egyre több jel mutat arra, hogy az Európai Bizottság kezdi elveszíteni realitását, mi több, kapcsolatát az európai realitással, az európai polgárokkal. A Magyar Országgyűlés egy hete hozott határozatával kifogást emelt az Európai Bizottságnak a kiküldött munkavállalókra vonatkozó javaslatával szemben. Ez az országgyűlési határozat más parlamenti kamarákkal együtt hozzájárult ahhoz, hogy megállítsuk, azaz sárga lapot mutassunk Brüsszelnek [[Felmutat egy sárga színű lapot.]] , a brüsszeli adminisztrációnak. Tisztelt Képviselőtársaim! A sárga lapos eljárás [[Újra felmutatja a sárga színű lapot.]] jelzése annak, amikor a tagállami parlamenteknek legalább egyharmada megállapítja, hogy a Bizottság túlterjeszkedik a számára a szerződésekben biztosított hatáskörökön, és megsérti az államok szuverenitását. Örömmel tájékoztatom a tisztelt Házat, hogy az említett brüsszeli javaslat kapcsán több mint 100 millió polgár képviseletében 22 nemzeti kamara helyezkedett ugyanerre az álláspontra, ami bőven elegendő ahhoz, hogy a sárga lapos eljárást megindítsuk a brüsszeli Bizottság ellen. Megjegyzem, hogy a 2004 óta csatlakozott 13 tagállam közül 10 utasította vissza a javaslatot, amikhez a régi tagállamok közül Dánia is csatlakozott. Miről is van szó itt, tisztelt képviselőtársaim? Nem másról, mint arról, hogy az Európai Bizottság az említett javaslatában az egyenlő munkáért egyenlő bér magasztos elve mögé bújva akar a régi tagországok egy bizonyos csoportjának kedvező döntést hozni, de ezzel semmibe veszi a közép-kelet-európai tagországok polgárait, veszélybe sodorva ezzel több ezer magyar kisvállalkozást, illetve körülbelül 70 ezer magyar munkahelyet érint. Az Országgyűlés előtt folytatott, már említett plenáris vita során még úgy tűnt, hogy ennek a 70 ezer magyar polgárnak a sorsa minden parlamenti párt számára fontos. Ehhez képest azt láttuk a szavazáskor, hogy az MSZP és az LMP mára szembefordult velük. Felvetődik a kérdés, tisztelt képviselőtársam: vajon mi történt? Megérkezett a távirat Brüsszelből? Tisztelt Képviselőtársaim! Amíg az Országgyűlés ezzel a javaslattal foglalkozott, a brüsszeli bürokraták szintén lopakodó jogalkotással egy újabb eljárást eszeltek ki, tudniillik azt javasolják - a munkaerőhiányukat és a demográfiai problémákat a bevándorlással megoldani akaró gazdag nyugati tagországok -, hogy az Unióba csábított több mint egymillió gazdasági bevándorló közül azokat, akikre ők nem tartanak igényt, telepítsék be a többi tagországba. Ha pedig ezt egy tagállam megtagadja, akkor írd és mondd, migránsonként 250 ezer euró büntetést kelljen fizetnie. Csak megjegyzem, tisztelt képviselőtársaim, hogy a brüsszeli forrásokból egy költségvetési ciklus, tehát hét év alatt egy magyar polgárra 2512 euró jut. Brüsszel szemében tehát egy migráns száz magyart ér. Soha az Európai Unió polgárainak többségével szemben még senki nem fogalmazott meg ilyen erős propagandát, mint ezzel a javaslatával az Európai Bizottság. Számomra egyre világosabb, hogy mennyire nincs fogalmuk arról a világról a Bizottságnak, amit képviselniük kellene. Ráadásul úgy érzem, hogy fordítva ülnek a lovon, amikor azt képzelik, hogy a tagállamoknak kell meghajolniuk az ő sokszor képtelen javaslataik előtt. Az ő dolguk pedig az lenne, hogy minket is szolgáljanak, nem pedig fordítva. Szemben az európai polgárok akaratával? Nos, azt kell megállapítanom, hogy ebből a folyamatból is látszik, hogy az Unió egységére a legnagyobb veszélyt sajnos maga az Európai Bizottság jelenti. Tisztelt Elnök Úr! A kényszerbetelepítés valódi veszélyt jelent számunkra. A Bizottság javaslata, a dublini harmadik rendelettervezet már ott van az asztalán. A Magyar Országgyűlésnek ismételten le kell folytatnia e javaslattal a vizsgálatot, de látva a Bizottság korábbi hozzáállását, meggyőződésem szerint azt kell hogy mondjam, ez nem lesz elég Brüsszel számára, hogy megállítsuk. Brüsszelben csak a népszavazásból értenek, és olyan üzenetet kell küldenünk, amit ők is megértenek. Ezért van szükség a 2016-os népszavazásra a kényszerbetelepítésről. Köszönöm, hogy meghallgattak. [[Taps a kormánypártok soraiból.]]"
8,u2018-02-20-25,Fidesz-KDNP,Fidesz-frakció,-0.9423828125,2018-02-20,0.9911149740219116,"Tisztelt Elnök Úr! Tisztelt Ház! Tisztelt Képviselőtársaim! A Lengyelország melletti kiállásról Brüsszel nyomásgyakorlásával szemben címmel előterjesztett határozati javaslatunk kapcsán nem árt tisztáznunk, hogy pontosan miről van szó, illetve hogy miről nincsen szó ebben az előterjesztésben. Ugyanis ez az ügy természetét illetőleg elsősorban európai uniós ügy.Először is pár szóban arról, amiről nem szól a határozati javaslatunk. Nem szól arról, hogy kinek van igaza a reflektorfénybe került lengyel belpolitikai vitában. Ugyanis ezt nem a magyarok, de nem is Brüsszel dolga eldönteni, hanem egyedül a lengyeleké. Nem avatkozunk be tehát Lengyelország belső ügyeibe. Arról sem szól, hogy az Európai Unió vagy az európai integráció önmagában véve rossz dologgá válna amiatt, mert a Bizottság túlterjeszkedik az Európai Unió alapszerződésében rögzített hatáskörén. Vagyis amikor kiállunk Lengyelország mellett, azzal nem euroszkeptikusok vagyunk, és minden híresztelés ellenére nem akarunk sem kilépni az Európai Unióból, sem meggyengíteni az Európai Uniót, sem lebontani azt. Arról sem szól a terítéken lévő határozati javaslatunk, hogy ne lenne jelentősége annak, hogy az Európai Unió betartassa a tagállamokkal és ő maga is betartsa saját értékrendjét. Lelkes támogatói vagyunk például annak a polgári kezdeményezésnek, amely arra irányul, hogy a kisebbségpolitikában az Európai Unió tartassa be saját értékrendjét, és bízunk abban, hogy az az egymillió aláírás, ami április elejéig előreláthatólag össze is fog gyűlni, azt követően az Európai Uniónak élvezni fogja a teljes támogatását ennek az értékrendi elkötelezettségnek a talaján. Továbbá arról sem szól az előterjesztésünk, hogy csak magunknak vindikálnánk az igazság kimondását az Európai Unióban. Bárkivel készek vagyunk érveinket ütköztetni arról, hogy mire van és mire nincs joga az Európai Unió intézményeinek Lengyelországgal, illetőleg bármely tagállammal szemben. Ezért is írjuk most le az álláspontunkat, mert vitatkozni szeretnénk azzal az állásponttal, ami nem egyezik a miénkkel. És végül arról sem szól az előterjesztés, hogy a magyar-lengyel barátság bármilyen értelemben ellensúlya lenne az Európai Uniónak vagy bármely másik uniós tagnemzettel fenntartott kapcsolatunknak. A magyar-lengyel barátság nem ellensúly, hanem meggyőződésünk szerint hozzáadott érték az európai integrációban, mint ahogy minden nemzetnek a másikkal fönntartott barátsága nem gyengíti, hanem erősíti az európai integrációt. Amiről viszont szól ez a határozati javaslat, az az, hogy az Európai Unió meggyőződésünk szerint nem arra való, hogy a tagállamok belpolitikai vitáit eldöntse. Erre a tagállamok parlamentáris rendszere való. Ez lengyel belügy, lengyel hatáskör, ez a lengyel szuverenitás része, vagyis a tagállamok szuverenitásáról nagyon is szól ez a mostani Lengyelország kontra Európai Unió vita. És ha egyszer Lengyelország belügyeibe ilyen szinten beavatkozik az Európai Unió, akkor onnantól kezdve precedenst teremt további beavatkozásokra is. Tehát amit ma megtesz Lengyelországgal szemben, azt holnap megteheti bármely más tagállammal szemben is. Ha sarkítani akarnám a kérdést, akkor úgy tenném fel, hogy végül is ki írja itt a lengyel alkotmányt. Van még a lengyel alkotmány megírásához joga a lengyeleknek, vagy ezt is szívesen átvállalja tőlük a fáradhatatlan Európai Bizottság? Arról is szól az előterjesztésünk, hogy nem fogadjuk el az Európai Unió alapszerződése csűrcsavarásával kialakított döntéseket. Az számít, ami a szerződésben le van írva és nem az, amit balliberális értelmiségiek politikai indíttatásnál fogva belemagyaráznak az Európai Unió alapszerződésébe. [[9.00]] Tehát kifejezetten jogi alapon állunk. Ha az Európai Unió túllép a szerződés betűjén, akkor hatáskörön kívül, azaz illegitim módon cselekszik. Szívem szerint ezekben az esetekben a Bizottság ellen indítanék inkább kötelezettségszegési eljárást, mert az Európai Bizottság rendszeresen túllépi a saját hatáskörét, amivel egyébként a lisszaboni szerződés keretei között ruházták fel a tagállamok, illetőleg az európai polgárok. És szól az előterjesztésünk arról is, hogy az Európai Uniónak a tagállamok fölé való ilyen növelését, tehát a lopakodó integrációt, azt kifejezetten elutasítjuk. Az alapszerződés szerint a Bizottság az európai szerződések őre, és pont a Bizottság szegi meg azzal, hogy hatalmával túlterjeszkedik, és beleavatkozik olyan belügyekbe, amelyekben nem illetékes. S leginkább arról szól ez az állásfoglalás, hogy amíg nincs egy konszenzusos dokumentumban rögzítve, hogy pontosan milyen cselekmények sértik az Európai Unió értékrendjét, addig ilyen cselekményeket az értékrend nevében nem lehet számonkérni az országokon. Arról is szól tehát az előterjesztésünk, hogy ha ezt bármely tagországgal szemben megteszik, akkor mi ez ellen fellépünk, mert valójában nem valami ellen, hanem valamiért lépünk fel: az európai integráció tisztaságáért, jogszerűségéért, eszméjéért és végeredményben az európai integráció jövőjéért lépünk fel. És végül arról is szól az előterjesztésünk, hogy amikor a jogtalanság pont Lengyelországgal szemben történik, az különösen felháborít minket, hiszen ezeréves barátunk, és ennek a barátságnak az alapja mindig is mi is volt? Európa megvédése volt. Európát együtt védtük meg olyan törekvésektől is, amelyek Európán kívülről érték Európát, mint például az oszmán hódítás. Hadd emlékeztessek arra, hogy Sobieski János jött minket megvédeni a párkányi csatában, és segített bennünket ahhoz, hogy végül megszabaduljunk a török hódoltság alól. Vagy a kommunizmus, amely ellen 1956-ban együtt indítottuk a lázadást, pontosabban elindították azt a lengyelek, mi követtük őket, és aztán ők viszonttámogattak bennünket ebben a küzdelemben; de olyan törekvésektől is, amelyeket Európából szerveztek az európai értékrend ellen, ezek ellen is együtt léptünk fel a lengyelekkel, mint például a birodalmak nemzetek fölé emelésének a példája például a Szent Szövetség keretében, amely ellen felkeléseinket vívtuk a XIX. században, így például 1848-ban Bem tábornok a Szent Szövetség ellen harcolt, amikor a magyar forradalom mellé állt. Vagy a nácizmus, amelynek lengyel áldozatai számára tömegestül adtunk menedéket, és legnagyobb büszkeségünkre van az, hogy a lengyelek számára a második világháborúban oltalmat jelenthetett az akkori Magyarország. Tehát Lengyelországért állunk ki, de Európáért, az európai integráció tisztaságáért, jogszerűségéért harcolunk ugyanúgy együtt, ahogy annyiszor a történelemben. Ez számunkra nem pártpolitikai ügy, sem Lengyelországban, sem Magyarországon, hanem az európai eszme melletti következetes kiállás ügye akár az az ellen fellépő európaiak ellenében is. Tisztelt Képviselőtársaim! Tisztelt Elnök Úr! Kérem, támogassák kezdeményezésünket, ezzel Lengyelországot és az Európai Unió szerződésszerű működését is támogatják. Köszönöm szépen megtisztelő figyelmüket. [[Taps a kormánypártok soraiban.]]"
8,u2020-04-21-213,Fidesz-KDNP,KNDP-frakció,-1.0,2020-04-21,0.9926393032073975,"Köszönöm szépen a szót. Tisztelt Elnök Úr! Tisztelt Országgyűlés! Tisztelt Államtitkár Úr! Megint itt fekszik előttünk egy törvényjavaslat, amelynek a vitájához úgy érkeztünk el, hogy azt előtte rémhírkeltés, hisztériakeltés és folyamatos hazugságok kísérték ellenzéki oldalról. Mielőtt még a törvény vitája egyáltalán elkezdődött volna, már az előtt önök telehazudták a sajtót, a magyar nyilvánosságot, és folyamatos hisztériakeltést folytattak. Jobbikos képviselőtársamnak csak annyit, hogy a Jobbiktól, a cipőkbe köpő párttól és a kuruc.infós párttól nem fogadunk el kulturális kioktatást, köszönjük szépen nekik is. [[Ander Balázs: Volt következménye ezeknek!]] Hát hogyne! Az előttünk fekvő törvényjavaslat egyik célja, hogy bérmodellváltást és szervezeti kultúrafejlesztést hajtsunk végre a kulturális intézményekben foglalkoztatottak körében. A bérmodellváltás eredményeképpen a művészeti szervezeteknél, a közművelődési intézményeknél és a közgyűjteményeknél a foglalkoztatottak a közalkalmazotti jogviszony helyett munkaviszonyban fognak tovább dolgozni. Nagyon fontosnak tartom, hogy azt fogjuk hallani majd az ellenzéki képviselőktől, és azt hallottuk a sajtóban az elmúlt napokban, amit L. Simon államtitkár úr is elmondott, hogy lehetnek félelmeik, lehet bizonytalanságérzetük a kultúrában dolgozóknak, de szeretnénk őket megnyugtatni, hogy ez nem ellenük szól, hanem értük. Nem az a cél, hogy bárkit is elküldjünk, nem kell temetni a közművelődési intézményeket, nem kell temetni a levéltárakat, könyvtárakat! Képviselő úr 15 percéből azzal az utolsó három mondattal egyetértünk, hogy ezekre az intézményekre nagyon nagy szüksége van Magyarországnak, és nemhogy meg kell tartani, hanem meg kell erősíteni ezeket az intézményeket, és ez a törvényjavaslat pont ezt szolgálja. Találtunk három mondatot az ön 15 percében, amivel egyet tudunk érteni, hogy ezekre az intézményekre nemhogy szükség van, hanem ezeket az intézményeket még meg is kell erősíteni. Erről van szó. Az a 18 ezer ember, akiről beszélünk, önök miatt kezdett el most félni, és mi szeretnénk őket megnyugtatni. [[Dr. Varga-Damm Andrea: Nem tőlünk, hanem tőletek!]] Önöktől, mert önök rémhíreket keltenek, önök hazugságokkal tömik a fejüket. Pedig nem arról van szó, amit önök elmondanak, hanem arról van szó, amit államtitkár úr az expozéjában elmondott, hogy miért is került a tisztelt Ház elé ez a törvényjavaslat, és hogy szeretnénk szervezeti kultúrafejlesztést és bérmodellváltást a kulturális szervezeteknél. A művészeti szervezeteknél, a közművelődési intézményeknél és a közgyűjteményeknél dolgozók nagyon fontos szereplők a magyar kultúra megőrzésében, fenntartásában, bemutatásában és továbbadásában. Innen is szeretnénk nekik ezt a munkát megköszönni és elismerni, hiszen köszönettel és hálával tartozunk az áldozatos munkájukért, mert elhivatottan, határozottan és a magyar kultúra, a magyar értékek érdekében végzik mindennap a munkájukat. Meg is érdemlik az anyagi megbecsülést a munkájuk elismeréseképpen. A közalkalmazotti státuszból munkaviszonyba lépő dolgozók idén 6 százalékos béremelésben részesülnek. Ez a béremelés 2020. január 1-jétől visszamenőleg megilleti a státuszt váltó dolgozókat. S hogy Ander képviselő úrnak is félig válaszoljak, természetesen dolgozunk a további lépéseken, most csak az első lépés a 6 százalék. De dolgozunk a folyamatos további lépéseken is. Ez a béremelés több mint 5 milliárd forint többletforrást jelent a szektornak úgy, ahogy az már a napokban is elhangzott, hogy Magyarország a kultúrára költött forrásokban éllovasnak számít azzal az 1,7 százalékkal, amit GDP-arányosan a kultúrára költünk. Ezzel az Európai Unióban éllovasnak számítunk. Szerintem erre legyünk büszkék. Ezek után lehetnek vitáink a mai törvényjavaslatról, de arra legyünk büszkék, hogy 1,7 százalékot költünk GDP-arányosan a kultúrára. Ez közös siker azokkal a költségvetésekkel, amelyeket ez a parlament fogadott el. Azt gondolom, hogy ez egy fontos elismerés. Tudjuk, hogy a 2008-as válság során a Gyurcsány-Bajnai-kormányok az élet minden területén elvettek, megszorítást hoztak, a nemzeti kormány pedig még a koronavírus okozta válság közepén is béremelést ad, és most is béremelésről tárgyalunk. [[Az elnöki széket Sneider Tamás, az Országgyűlés alelnöke foglalja el.]] A közalkalmazotti státuszból munkaviszonyba lépő minden egyes dolgozó kedvezőbb helyzetbe fog kerülni, mint a jelenlegi állapota. A közalkalmazotti bértábla a kulturális dolgozók körében most kötött, merev előmeneteli rendszere feszültséget okozott ezekben az intézményekben, kontraproduktív is volt néhány helyen, és nem nyújtott életpályamodellt, s ami nagyon fontos, nem díjazza a teljesítményt, ezáltal nem versenyképes, nem motiváló, nem jutalmazó. Csinálhat Ungár Péter bárhányszor viccet itt a parlamentben a kulturális dolgozók teljesítményéről vagy motiválásáról, igenis lehet teljesítmény szerinti díjazásban részesíteni őket, igenis lehet egy motiváló bérezési rendszert fölépíteni, ha egy intézményvezető kap egy ilyen lehetőséget. S mindig hozzá kell tenni a másik oldalt is: ez nemcsak egy lehetőség, hanem egy felelősség is, amivel meg kell tanulniuk élni. Nekik is ki kell szakadniuk az eddig kicsit szűk kereteket szabó közalkalmazotti bértáblából egy nagyobb lehetőséget nyitó keret felé, és ezzel a lehetőséggel meg kell tanulniuk felelősen gazdálkodni, és meg kell tanulniuk élni azzal a pluszfelelősséggel, amit ez az új rendszer fog majd rájuk róni. Én azt gondolom, hogy az intézményvezetők szerepe ebből a szempontból is felértékelődik. Nemcsak szakmailag lehetnek jó vezetői az intézményeknek, hanem egy olyan bérezési rendszert tudnak majd kialakítani, olyan előmeneteli rendszert, olyan motivációs rendszert, ami nemcsak nekünk, hanem az egész magyar kultúra ügyének hasznos és igen produktív rendszere lesz. Ahogy mondtam, ezáltal a munkáltató intézményvezetőknek szélesebb mozgástere nyílik, hiszen a bértáblához immár nem kötött foglalkoztatás a minőségi közfeladat-ellátás záloga lehet. És sose felejtsük el, ahogy mondtam, a lehetőség mellé odatenni a felelősséget. Innen is kérem államtitkár urat, hogy időnként nézzük meg, hogy ezzel a felelősséggel hogyan tudnak élni az intézményvezetők, ki az az intézményvezető, aki tud jól élni ezzel a felelősséggel, s ha ez a rendszer kialakult, akkor osszuk meg a többi intézményvezetővel azokat a jó gyakorlatokat, amelyeket látunk majd kialakulni egy-egy nagyobb intézménynél, hogy egy-egy intézményvezető hogyan is tudja kezelni ezt a helyzetet, hogyan él ezzel a lehetőséggel. A jogviszony átalakításával a tudásalapú kulturális ágazatban a tudás, a képesség és a tenni akarás kerül majd előtérbe azt gondolom, hogy ez fontos , és válik a legfontosabb társadalmi és értékteremtő faktorrá. A munkajogi státuszváltás tehát egy versenyképes, a teljesítményt, a tudást elismerő és értékelő rendszert hoz létre, amelynek a működése demokratikusabb, decentralizáltabb és emberközpontúbb is lesz. Megszűnnek a bértáblával járó merev és bürokratikus kötöttségek, a munkatársakat ismerő, velük közvetlenül együtt dolgozó intézményvezető mozgástere, döntési kompetenciája ezáltal megnő. Ezzel a dolgozók igényeihez alkalmazkodó, életképes, a döntéseket helyi szinten meghozó bérezési rendszer jön létre, amely értékelni tudja a valódi teljesítményt és az elhivatottságot. Ezt megérdemlik a kulturális intézményekben dolgozók. Ugyanakkor ettől függetlenül állami alkalmazottak maradnak, nem veszítik el a munkahelyüket, csak a munkajogi státuszuk változik kedvezőbb irányba. Nem a jogviszony megnevezése határozza meg a közösségnek tett szolgálat értékét. Köszönöm szépen. [[Taps a kormánypártok soraiban.]]"
8,u2014-09-15-257,Opposition,MSZP-frakció,0.732421875,2014-09-15,0.15184760093688965,"Köszönöm a szót, elnök úr. Tisztelt Ház! Tisztelt Államtitkár Úr! Nagyon fontos mondatokat hallottunk néhány perccel ezelőtt, hiszen rávilágít arra, hogy mennyire fontos ennek a térségnek ez az előterjesztés, amiről Hörcsik képviselőtársam beszélt, éppen ezért a magyar szocialista frakció támogatja a törvényjavaslat elfogadását. Azt gondoljuk, hogy a híd felépítése segíti a magyar-magyar kapcsolatokat, illetve a gazdasági együttműködést a térségben. Annak nagyon örülök, hogy az előttem felszólalók az előterjesztésben szlovák néven, a magyar néven zárójelben szereplő települést magyar nevével emlegették. Nem tudom, van-e annak valamiféle akadálya, hogy a magyar előterjesztésben is hasonlóképpen szerepeljen, tehát a magyar neve szerepeljen a településnek, és a szlovák neve szerepeljen zárójelben. Azt gondolom, ez talán a magyar nyelvi változatban kívánatos lenne. Ha megengedik, a felszólalásomban érintett valamennyi településnél a magyar nevét fogom használni a településeknek. Nagyon fontosnak tartjuk azt is, hogy a két ország miniszterelnöke a július 2-án megtartott magyar-szlovák csúcstalálkozón állapodott meg a két ország közötti közlekedési kapcsolatok átfogó fejlesztéséről. Úgy gondoljuk, hogy ez az átfogó fejlesztés egy olyan stratégia része lehet, amely rendezi a két ország közötti viszonyokat, és együtt jelent mind a két országnak egy olyan gazdasági nyitást, amelyben mindkét fél és kiemelten nyilván a magyar nemzet egésze profitálni képes. Ennek értelmében 2014 és '20 között 25 új határon átvezető utat nyitnak meg, talán államtitkár úr is utalt erre az örvendetes tényre. Emellett döntés született a két ország áram-, illetve gázvezetékének összekapcsolásáról is. Mindezeket örvendetes előrelépésnek tartjuk, ezeket ezzel az előterjesztéssel együtt üdvözölni tudjuk. Azért is üdvözölni tudjuk, mert az MSZP korábbi álláspontja is már régóta az, hogy a Kárpát-medencében élő magyarok számára az ezen országok közötti kommunikáció lehet az egyetlen út, amely az összmagyarság, a magyar nemzet szempontjából kifizetődő lehet. Éppen ezért a szocialista frakció továbbra is javasolja ennek a kommunikációnak a fenntartását, közös kormányülések tartását és azt, hogy a folyamatban lévő ügyeket folyamatosan vizsgálják felül, azok állását mindenképpen mindkét kormány tekintse át rendszeresen. Azért is tartjuk fontosnak, mert sajnos a magyar-szlovák kapcsolatok kapcsán ilyen örvendetes előrelépésről, mint ami most előttünk van, annyira már nem beszélhetünk akár más hidak kapcsán. Nem vagyok nyugodt abban, hogy ez a híd állni fog, bár szerintem mindenki, aki itt van a Házban, azt szeretné, hogy ez a híd álljon, nagyjából hasonló érvek alapján, mint amiket Hörcsik képviselőtársam nagyszerűen elmondott az előzőeknél. [[20.20]] Egy másik folyón, az Ipolyon átívelő hidak kapcsán azonban jól látszik, hogy az elhatározása a kormányzatnak és a Magyar Köztársaság parlamentjének nem mindig elegendő. A magyar kormány nemrég egy idei februári keltezésű, helyettes államtitkári levéllel arról tájékoztatja szlovák partnerét, hogy a hidak megépítése az Ipolyon Vámosmikola, Ipolypásztó, Ipolydamásd, Helemba és Ipolyvisk községek között - szó szerint idézek - ""lehetetlenné vált"". Már önmagában is kérdés persze, hogy ha egy híd felépítését vagy több híd felépítését mindegyik fél szeretné, akkor hogyan válik lehetetlenné egy híd felépítése. Nem kívánok pikírt megjegyzéseket tenni ebben a kérdésben, de mindenképpen szeretném felhívni a figyelmet, hogy nemcsak a Hernádon, hanem az Ipolyon is azoknak a hidaknak a felépítése, amelyeket egyébként mind a két kormányzat szeretne, mindenképpen üdvös lenne. A szlovák fél érdekesen reagált erre a levélre. Válaszként Érsek Árpád, a szlovák kormány közlekedési államtitkára arról tájékoztatta a szlovák közvéleményt egy ott nagy port kavart sajtótájékoztatón, hogy a Szlovákia és Magyarország közötti, általában megkötött kormányközi megállapodások kiüresedtek. Lehet, hogy ez az Ipoly kapcsán így van, én azt kívánom, hogy a hernádi híd kapcsán ne legyen üres megállapodás az, amit most kötünk. Ám ezzel egy időben kívánatosnak tartanám, hogy a már megkötött megállapodások se legyenek üresek. Nagyon fontosnak tartjuk a korábbi megállapodásban az Ipoly-hidak kérdését, annál is inkább, mert ha figyelembe vesszük, hogy Ipolypásztó 528 lakosából 359 magyar, Helemba 695 lakosából 543 magyar és Ipolyvisk 666 lakosából 445 magyar, akkor azt gondoljuk, hogy súlyos nemzetpolitikai hiba, mulasztás az, ha ezeknek a hidaknak a rendezése nem történik meg. Felmerülhet tehát mindenkiben az a jogos kérdés, hogy most akkor egy üres megállapodást kötünk vagy nem, lesz-e híd a Hernádon. Azért is jó volna erre választ kapni, mert van egy időtényező is a kérdésben, a ""mikor"". Ebben az előterjesztésben az a konkrét időpont, ha jól néztem, nem szerepel, hogy ez a híd mikor fog állni. Én nyilván nem egy napra pontos dátumot kérnék államtitkár úrtól, de arra vonatkozóan szeretném, ha megnyugtatna bennünket, hogy ez a híd nagyjából milyen időtávra készül el, hogy azok a célok, amelyeket Hörcsik képviselőtársam is elmondott, és amelyekkel mi magunk, szocialisták is egyetértünk, tudjanak teljesülni. Nem arról van szó tehát, hogy a kormányzati szándékot vitatnánk, hanem arról van szó, hogy szeretnénk, ha azok ebben a kérdésben meg is valósulnának. Jelen megállapodással a Magyar Szocialista Párt frakciója tehát egyetért, de azt is el kell mondanunk, hogy vannak még vitás kérdések a szlovák féllel, amelyet kívánatosnak tartottunk volna, ha az elmúlt időszakban rendeződnek. Az első ilyen, hogy a könnyített honosítási eljárást lehetővé tevő törvény elfogadása során - amelyet egyébként a szocialista frakció is támogatott - felhívtuk a figyelmet arra, hogy nagyon könnyen belpolitikai témává válhat nemcsak a magyarországi viszonyokban, hanem a határon túl is a könnyített honosítás, a kettős állampolgárság megszerzése. Attól tartok, hogy ez beigazolódott: a nemzetpolitika egyre inkább különböző politikai revolverek töltényévé válik, nemcsak itt, ebben az országban a kormány kezében, hanem sajnos a határon túli területeken és Szlovákiában is. Ennek az a sajnálatos következménye, hogy Szlovákia egy ellentörvényt fogadott el, amelynek következtében több tíz felvidéki magyar állampolgár veszítette el szlovák állampolgárságát. Az elmaradt egyeztetések miatt bekövetkezett szlovák ellenreakciókat, úgy gondoljuk, hogy tompítani kellett volna, de a magyar-szlovák kétoldalú tárgyalások során információink szerint ezt a kérdést nem sikerült rendezni eddig sem. Máig sem derült ki, hogy a magyar kormánynak pontosan mi az álláspontja, mit tesz azért, hogy a felvidéki magyar jogfosztottak visszakapják állampolgárságukat, hogy ne érje őket diszkrimináció, milyen tárgyalások folynak a szlovák állampolgársági törvény módosítása érdekében. Nyilván ez most nem az államtitkár úr reszortja, azért tartom fontosnak felhívni erre a figyelmet, mert amikor két állam államközi megállapodást ír alá egymással, akkor nem lehet, hogy nem ejtünk szót azokról a feszültségekről, amelyek terhelik ezeket a viszonyokat. 2014. június 30-án Navracsics Tibor immár magyar külügyminiszterként Pozsonyban találkozott a szlovák államfővel, a kormányfővel és a külügyminiszterrel. Egyébként mi üdvözöltük, hogy ez a találkozó létrejött, mert úgy gondoljuk, hogy az ilyen találkozók azok, amelyek a kormányközi viszonyokat rendezni képesek. Ezen a közös sajtótájékoztatón, ami a találkozó után volt, kifejtette - idézem szó szerint -: ""a mindennapi szlovák-magyar kapcsolatok kitűnően működnek"". Úgy tűnik azonban, hogy ez a kitűnő működés nem teszi lehetővé azt, hogy szót ejtsen a magyar külügyminiszter azokról a szlovák-magyar feszültségekről, amelyekben szerintem itt konszenzus van a Házban, hogy igen, ezekre pontot kell tenni, ezekre megnyugtató válaszokat kell találnunk. Nem szeretném azt, ha a hernádi híd kérdése is egy újabb ilyen pont lenne, amire majd egyszer választ kell találni, hogy miért nem valósul meg. Fontos lenne, ha meg tudna valósulni ez a kezdeményezés, hiszen nagyon-nagyon jó kezdeményezésről van szó. Pozsonyban a magyar kormány képviselője egy szóval sem említette szlovák kollégájának a kettős állampolgársági viszonyok rendezetlenségét, és azt sem, hogy bár történtek ígéretek ez ügyben, de semmilyen megállapodás nem született a mai napig sem, hogy ez az ügy rendeződjön. Az egyeztetések elmaradása miatt sokan a legnagyobb titokban kénytelenek büszkék lenni életük egyik legfelemelőbb pillanatára, arra, hogy megkapták ezt az állampolgárságot, amit egyébként a Szocialista Párt támogatott. Éppen ezért nagyon lényegesnek tartjuk, hogy minden egyes kérdésben, amelyben a szlovák-magyar fél vitában van egymással, ehhez a kezdeményezéshez hasonló jó megoldások szülessenek. A magyar kormánynak minden fórumon a magyarok érdekét képviselnie kell. Éppen ezért nem tartjuk jónak, hogy a magyar kormány ezen a fórumon nem emelt szót az ellen, hogy az Unió egyik tagállamában az állampolgárok nem bízhatnak saját államuk alkotmányának rendelkezésében, hiszen Szlovákiában - jó tudni - olyan törvény alapján fosztják meg jogaiktól ezeket a korábbi állampolgárokat, jelenlegi magyar állampolgárokat, amelyik ellenkezik az ő országuk alkotmányával. Nem fogadható el az a mód sem, hogy levélben, fellebbezéssel és bírósági keresettel nem támadható dokumentumokban értesítették őket az állampolgárság elvesztéséről. Azt gondolom, hogy a felvidéki magyarok, akik bíznak a magyar állam támogatásában, kell hogy ezeket a gesztusokat megkapják ezen alkalmakkor. A magyar külügyminiszter nem hangoztatta aggályait a szlovák kormány kisebbségeket semmibe vevő politikája ügyében sem például azzal kapcsolatban, hogy egy éve nincs kinevezett kisebbségi kormánybiztosa Szlovákiának. Ezek nagyon fontos ügyek. Nyilván nem szabad, hogy a hernádi híd kérdésére árnyékot vessenek ezek az ügyek, de azért nyilván fontos ezekről a dolgokról beszélni, mert a magyar diplomáciának igenis dolga van ezen a területen. A kétoldalú gazdasági kapcsolatokban is lenne tennivaló, annak ellenére, hogy ez egy nagyon jó kezdeményezés, amit támogatunk. A Kassa és Miskolc közötti útszakasz építésének ügye információink szerint magyar kérésre lekerült a napirendről, és több Ipoly-híd - amit említettünk - is lekerült. Hörcsik képviselőtársam csóválja a fejét, örülök, ha ez nem így van, és megcáfolja ezeket az információkat, hiszen nyilvánvalóan közös célunk az, hogy a magyar-szlovák kapcsolatok és az itt élő magyar emberek és a magyarság számára jó kezdeményezések sikerüljenek. Óriási hibának tartjuk a problémák szőnyeg alá söprését csak azért, hogy elmondhassuk azt, hogy - idézem - ""kitűnőek a kapcsolatok"". Orbán Viktor az új kormánya megalakulása kapcsán megígérte, hogy most már - idézem szó szerint - ""érzékeny kérdések is napirendre kerülhetnek a két ország kapcsolatában"". Ennek azonban semmilyen jele nem volt az elmúlt időszakban. Azt is mondhatnánk, hogy minden maradt a régiben. Az előző ciklusban sem volt illendő napirendre tenni azokat a kérdéseket, amelyek beárnyékolják a két ország viszonyát, holott itt olyan kérdésekről van szó zömmel, amelyek magyar embereket érintenek rendkívül hátrányosan. Orbán Viktor hangsúlyozta, hogy új fejezet kezdődik Magyarország és Szlovákia közös történetében, és különben is sikeres évek elé néz Szlovákia és Magyarország. Hozzátette, hogy - idézőjel: - ""a kisebbségi bizottságok jól vannak"". Bizonyára nem tájékoztatta a magyar miniszterelnököt senki, hogy a szlovák-magyar kisebbségi vegyes bizottság tavaly decemberi ülésén először fordult elő, hogy a résztvevők nem tudtak megállapodni, és nem írták alá az ülés jegyzőkönyvét. Mindez jól mutatja azt, hogy van még mit tenni a magyar diplomáciának ezen a területen. A magyar-szlovák kapcsolatok legemlékezetesebb pillanata a pilisszentkereszti szlovák ház avatásán történt, közös kormányfői pálinkázás, amely szintén nem adott alkalmat a felvidéki magyar jogfosztottak ügyének megtárgyalására. [[20.30]] Sem az akkori, sem a mostani találkozó után nem tudtuk meg, hogy milyen tárgyalások folynak a felek között a szlovák állampolgársági és nyelvtörvény-módosítási ügyben ennek érdekében. Tehát itt a helyzet változatlan. Tisztelt Ház! A Magyar Szocialista Párt egyetért azzal, hogy kösse össze híd Magyarországot és Szlovákiát a Hernádon is. Egyetért ezzel a kezdeményezéssel, és azt gondoljuk, hogy amit államtitkár úr és Hörcsik képviselőtársam elmondott, ezek olyan célok, amelyek nagyon jó, hogyha megvalósulnak. Azt szeretnénk, ha az előttünk lévő megállapodás nemcsak üres papír lenne, hiszen abból magyarnak nincs haszna sem itt, sem a határon túl. Annak reményében támogatjuk tehát a híd ügyét, hogy az meg is fog valósulni. Köszönöm szépen."
8,u2017-11-15-13,Opposition,MSZP-frakció,0.69482421875,2017-11-15,0.20446129143238068,"Köszönöm a szót, elnök úr. Tisztelt Képviselőtársaim! Szeretnék csatlakozni azokhoz, akik üdvözlik ezt a határozati javaslatot, mert valóban szükséges, hogy egy ilyen kivételes alkalomnak a magyar parlament is méltó emléket állítson. Külön üdvözlöm, hogy a közöttünk ülő, hadd nevezzem ilyen magasztosan, a történelem tanúja, dr. Turi-Kovács Béla képviselőtársunk ilyen átfogó, nagy ívű beszédet mondott ezzel az ünnepi megemlékezést szolgáló állásfoglalással kapcsolatban, mert azt hiszem, hogy ezen az ünnepi gesztuson túl, amit az előterjesztők ezzel biztosítanak, az ilyen gondolkodás visz bennünket előre, amit a képviselő úr egész élettapasztalata súlyával tudott elénk tenni. A magyarság megtartása a határon túl sem képzelhető el a mai nap másképpen, mint az Európai Unió keretében, uniós polgárokként, és ezen keresztül a kulturális jogok, az őket megillető egyenlő jogok elérésével. Tehát ezt szembeállással, kardcsörtetéssel biztosan nem lehet elérni, ebben neki teljesen igaza van. Ugyanakkor egy bizonyos történelmi párhuzamot is szeretnék vonni, bár nagyon halványan, a Trianonban érvényesített magyar tárgyalási magatartással, illetve ennek a tárgyalási magatartásnak a hiányával és az akkori politikai elit történelmi tévedésével, hogy ők eleve akarták elutasítani a trianoni határrevíziót, ezért kísérletet sem tettek arra, hogy ezeket a kisebb korrekciókat végigtárgyalják, amiket például itt Somoskőújfalu kapcsán is aztán sikerült elérni. Tehát a legújabb kutatások dokumentumai mutatnak rá arra a szomorú tényre, hogy a magyar külpolitika rendkívül elhibázott hozzáállásának az eredménye, hogy a Trianonban elfogadott határok a hivatalnokok által összeállított legeslegrosszabb változatot jelentik. Azzal készítette el két angol és két francia hivatalnok, még csak nem is diplomata, ezt a határtervezetet, hogy ez majd úgysem fog tetszeni a magyaroknak, és majd tárgyalásokat fognak kezdeni, ami ebben a Somoskőújfalu-tervben kivételesen meg is jelent, és ilyen tárgyalások sorozataként majd eljutnak valami közbenső határrevízióhoz. Rendkívül sajnálatos, hogy erre az akkori diplomácia még csak kísérletet sem tett egy elhibázott politikai alapállás jegyében. A párhuzam ott van, hogy véleményem szerint meglehetősen elhibázott a magyar vezetés Európa-politikája. Tehát ez a kampány, amit a magyar kormány az elmúlt években Európa ellen folytat, nem javítja Magyarország pozícióit, nem segít abban, hogy az Unióban rejlő előnyöket Magyarország maximálisan kihasználja, hanem egyfajta egyre nagyobb ellenszenvet, egyre nagyobb ellenállást fogunk kiváltani Európa népeiből. És én attól tartok, hogy már rövid távon is - tehát nem úgy, ahogy Turi-Kovács képviselő úr mondta, hogy ezer évre elrendezzük a dolgainkat -, néhány éven belül ez az Európa-ellenes vagy Európa hangulati támadását képviselő magyar kormányzati politika vissza fog köszönni azoknak az előnyöknek, kedvezményeknek, nem mondom azt, hogy a megvonásában, de az esetleges mérséklésében, amiben Magyarország most az egyöntetűség jegyében kétségtelenül részesül. Tehát egy ilyen ünnepi alkalom szerintem kell hogy emlékeztessen bennünket arra, hogy mi a történelem tapasztalata, és hogyan szűrjük le a történelmi események konklúzióját a saját mai politikai gyakorlatunkra. Úgy gondolom, ebben célszerűbb lenne, ha magunk elé tűznénk Európa valós értékeit, és azokat erősítve, azokkal együttműködve, nem pedig hangulati Európa-ellenes kampányokkal próbálnánk haladni az Európai Unió nyújtotta lehetőségek megfogalmazásában. Ezek közé a lehetőségek közé sorolom a határon túli magyarság ügyének a kérdését is, amelyet az Európai Unió jogi keretei és az általa nyújtott lehetőségek mentén lehet sokunk véleménye szerint a legeredményesebben képviselni. Köszönöm a szót, elnök úr."
8,u2020-05-07-106,Opposition,MSZP-frakció,0.5146484375,2020-05-07,0.2654787302017212,"Köszönöm a szót, elnök úr. Tisztelt Országgyűlés! Szeretném megköszönni elnök úrnak és a bizottságnak ezt az értékes munkát, mert támogatható, sőt az Országgyűlésben az igen szavazat elnyerésére is alkalmas ez a javaslat. Ellenzéki képviselőtársam hosszasan beszélt azokról a racionális érvekről, amelyeket magam is osztok. Kormánypárti képviselők és a magyar kormány inkább a jogszabálytervezet vagy a törvénytervezet mechanikus felolvasására korlátozódott, ezzel együtt egy értékes, a magyarországi nemzetiségek szempontjából előremutató, komoly garanciális elemeket tartalmazó javaslat. Ezeknek nagyon örülünk. Különösen fontos a gazdálkodással kapcsolatos kérdések tisztázása. Ha kritikát szabad mondani , és ez nem a javaslatra vonatkozik, és legkevésbé elnök úrnak szól, hanem sokkal inkább a korábbi szabályozatlan, a bizniszelésre alkalmas lehetőségekre vonatkozik , talán jobb lett volna ezt már korábban megtennie akár a magyar kormánynak vagy a kétharmados többségnek. Sokáig késlekedtek ebben. Örömteli, amire kitérnék, a tankönyvekkel kapcsolatos helyzet, azonban itt rögtön említeni kell, hogy az lenne a helyes, ha nem csak a nemzetiségi kisebbségek számára lenne ingyenes a tankönyv és itt természetesen ez a kritika nem a bizottságnak és nem elnök úrnak, hanem a magyar kormánynak szól elsősorban , tehát jó lenne, ha általában igaz lenne ez a helyzet, és a pozitív diszkrimináció itt elfogadható, de még jobb lenne az, ha teljesen általános lenne ez a szabály. Ki kell térni azért egy érdekességre, amely a szokásos kontrollra és cenzúrára vonatkozó kormányzati törekvésre vonatkozik, amikor miniszteri engedélyhez kötődik egy önkormányzati döntés ilyen szempontból szociális intézmények létrehozása esetén. Önkormányzatokat értünk itt most a nemzetiségi önkormányzatok esetében is. Vajon mi szükség arra, hogy miniszteri engedélyhez kössék ezt a megoldást. Tehát ezek lennének azok a kritikai észrevételek, amelyek ellenére is tehát mondom, ezek ellenére is támogatható ez a javaslat. Sok előremutató pontja van, amelyek felsorolását most nem végzem el. A legfontosabbak a garanciák mind a választásokkal kapcsolatosan, a szokásos, mindenki által említett 30-ról 25-re csökkentés is egyébként az egyik ilyen hasznos szabály, amely nyilván segíti a nemzetiségi önkormányzatok működését ilyen szempontból. Nagyon fontos a finanszírozással kapcsolatos kérdés is, hiszen ne felejtsük el, hogy a magasztos célokhoz mindig forrásokra van szükség, és olyan forrásokra, amelyekkel talán most kevésbé lehet visszaélni. Óvatosan fogalmazzunk, mert azt tudjuk, hogy amivel vissza lehet élni, azzal általában a kormányzat visszaél, amivel nem lehet, azzal is, ezért fogalmazzunk óvatosan. De a bizottság és elnök úr részéről ezek a javaslatok azért mindenképpen előremutatóak, és a jelenlegi szabályozásnál sokkal-sokkal hasznosabbnak és erőteljesebbnek mutatkoznak, hogy valóban azokat a célokat szolgálják a nemzetiségek és az azokkal kapcsolatos intézmények, finanszírozási lehetőségek, amelyek a magyarországi nemzetiségeknek a kiteljesedését szolgálják egy európai fogyó jogállamban; de mindenképpen azok az európai uniós célok, amelyek a nemzetiségi kisebbségek számára jogokat és azokhoz garanciákat rendelnek, azok mindenképpen üdvözlendőek. Ezért mondom, hogy minden valószínűséggel és a bizonyossággal határos módon számíthatnak a szocialista képviselők igen szavazatára azokkal az apróbb kritikákkal, amelyekre kitértem. Azt csak megjegyzem, hogy természetesen nem példa nélküli, de azért szokatlan volt ilyen hosszasan német nyelven hallani megszólalást, és ezt nem elnök úrnak mondom, hiszen ön röviden tette ezt, de képviselőtársamnak [[Dr. Brenner Koloman dr. Keresztes László Lóránttal konzultál.]] , aki most éppen nem figyel, de azért akkor is érdekes volt a hosszabb német mondatok elhangzása a magyar Országgyűlésben. Természetesen nem akarok ezzel semmilyen múltbeli történelmi korszakot megidézni, főleg azért, mert a képviselő úr továbbra sem méltat arra, hogy figyeljen ezekre a mondatokra. Köszönöm szépen elnök úrnak, köszönöm szépen mindenkinek a munkáját, hiszen egy országot részben mindig minősít az, hogy hogyan bánik és hogyan rendelkezik a kisebbségekkel kapcsolatosan. Azt gondolom, hogy az Európai Unión belül is, de a Kárpát-medencében biztos, hogy vannak még olyan országok, akiknek lenne még mit fejlődni a nemzetiségi kisebbségek jogai, főleg azoknak a garanciája betartásával kapcsolatos politikájuk területén. Talán nem kell sok példát hozni, de a mostani romániai helyzet azért jó példa arra, hogy hogyan nem szabad a kisebbségekkel kapcsolatosan kezelni kérdéseket. Örülünk, hogy ellenzéki képviselőtársam figyelmét ismét visszanyertem. Köszönöm szépen a tisztelt Országgyűlésnek, és további jó munkát kívánok."
8,u2019-11-19-139,Opposition,MSZP-frakció,-0.892578125,2019-11-19,0.994678795337677,"Köszönöm a szót, elnök úr. Tisztelt Országgyűlés! Én segítek a jobbikos képviselőtársaimnak és alelnök asszony társamnak is: ez a törvényjavaslat egyszerűen nem támogatható, szerintem országgyűlési képviselő a nevére nem veheti. És nem azért, mert majd ki fogok térni, milyen aggályaink vannak azzal kapcsolatban, hogy egyébként a központosított közbeszerzés jelenleg hogy zajlik Magyarországon, hanem azért, amit ön is mondott, képviselőtársam. Az nem törvényjavaslat bár nyilván Nacsa urat nem zavarja , hogy egy kétoldalas törvényt idehoznak néhány száz-ezer milliárd forint elköltésével kapcsolatban, amiben gyakorlatilag annyi szabály van, hogy a parlament erről a területről levonul, köszöni szépen, és rendeleti szinten majd a kormány azt csinál, amit akar. Szerintem felelős képviselő ilyet nem szavazhat meg. Ugyanis ön onnantól kezdve nem tud garanciát vállalni arra, ami ott zajlani fog, se a választóinak, se egyébként akár egy későbbi eljárás során bármilyen más hatóságnak. Szerintem ez nem jó, és nem tisztességes. Ez a törvényjavaslat odáig megy, hogy nem a végrehajtási részletszabályokra kér felhatalmazást, képviselőtársam, hanem mindenre is, hogy kire fog vonatkozni, mire fog vonatkozni, és milyen szervezetrendszerre fogják ezt megoldani. [[17.30]] Nekem van egy olyan érzésem, hogy ez a törvény nyugodtan lehetne egy ilyen lex Maróth törvény, hiszen ha jól értem, akkor a Maróth úrnak két oldalban most önök megszavaznak egy törvényt, és azt csinál ezen a területen olyan szervezeti felépítéssel, olyan eljárással, amilyet, amit csak akar. Valószínűleg egyébként ma is ez zajlik [[Derültség a Jobbik soraiban.]] , de most akkor erről írnak egy törvényt. Hát, képviselő legyen a talpán, aki ezt jó szívvel meg tudja szavazni! A központi közbeszerzés egy normális országban, többször elhangzott, teljesen természetes dolog lehet, bár teszem hozzá, nem tudom, mennyire vannak tisztában képviselőtársaim azzal, hogy egyébként az államigazgatás területén működő fantasztikus központi közbeszerzés például olyan jól működik, hogy egy átlag államigazgatási szervben, mondjuk, hogyha egy fénymásolót meg kell javítani vagy egy fénymásolófestéket ki kell cserélni, akkor hetekig vagy akár hónapokig szó szerint értsék! várnak arra a központi közbeszerzésen keresztül, mert nem tehetik meg, hogy egy nyamvadt nyomtatófestékért egy akár milliárdos költségvetéssel rendelkező szerv kimenjen, kibattyogjon a boltba, és megvegyen, hogy tudjanak a kollégák dolgozni, hogy ez bekövetkezzen. Szerintem ez se nem hatékony, se nem normális, és nyilvánvalóan ilyen szempontból van némi fenntartásunk, hogy ez máshol vagy ebben a tekintetben máshogy történne. Van még egy nagyon híres központi beszerzési rendszere Magyarországnak, ez az uniós pénzek felhasználásával foglalkozó központi igazgatási rendszer. Tudja, Nacsa úr, ez az, amelyik miatt most 500 milliárd, de lehet, hogy 700 milliárd forinttól esik el… [[Dr. Gyüre Csaba: Nem tudja!]] Nem tudja. [[Nacsa Lőrinc: Nem! Nem igaz!]] Akkor tájékoztatom, hogy van egy ilyen [[Nacsa Lőrinc: Nem igaz! Nem igaz!]] és aminek az átláthatatlan működése tekintetében a magyar kormány benyelte azt, hogy egyébként már megvalósult közel 5000 milliárdos beruházás tekintetében a 10 százalékot elengedi. És mielőtt elhinné azt, amit a miniszterelnök úr itt tegnap a parlamentben nagy magabiztossággal mondott, ami legalább akkora blődség volt, hogy ez Magyarországnak nem kerül pénzébe, kérem, értse meg: ezek lezajlott beruházások, ezek a magyar állam, a magyar adófizetők részéről már előre kifizetett összegek, amelyeket aztán az Európai Uniótól nem kapunk meg. Tehát 500 milliárd forintnyi adófizetői pénz ebben a tekintetben elégett, pont. [[Nacsa Lőrinc: Nem!]] [[Nacsa Lőrinc: Nem!]] [[Nacsa Lőrinc: Nem!]] [[Nacsa Lőrinc: Nem!]] De! (Nacsa Lőrinc: Nem!) De! (Nacsa Lőrinc: Nem!) De, tényleg! (Nacsa Lőrinc: Nem!) Nyugodtan nézzen majd utána! Ilyen tapasztalatok alapján tehát még kevésbé lennék nyugodt, ha bármilyen új, egyébként a parlament ellenőrzése alól kiszervezett központi beszerzési szervezet állna fel, de énszerintem még egyszer mondom nem tapogatózom rosszfelé, hogyha ez arról szólna csak, hogy a ténylegesen meglévő állapotot, hogy egy egyébként a honvédelmi tárcától teljesen idegen megoldásként egy kormánybiztos, azt hiszem mi a Maróth úr? , kormánybiztos vagy valami nagyon hasonló költse el a honvédségi pénzeket. [[Németh Szilárd István: Jaj, de vicces! Hahaha!]] Plusz azt szeretném még hozzátenni, államtitkár úr hallottam, hogy nagyon méltatlankodott, de hát ez nyilvánvalóan így van [[Németh Szilárd István: Nem méltatlankodtam, hanem jót mosolyogtam a butaságon!]] , hogy… Ugyanis ennek a törvénynek eredetileg, amit elfogadtak, nagyon szép címe van, tényleg: védelmi és biztonsági célú beszerzésekről szóló törvény, 2016-ban elfogadták, úgy néz ki, mintha nagyon szépen, transzparensen és egyébként fantasztikusan körülírt szabályok szerint kéne a honvédelmi és védelmi célú beszerzéseket megtenni. Mondjon már nekem, államtitkár úr, majd egyetlen beszerzést, nagy állami védelmi beszerzést, amit ennek a törvénynek a hatálya alatt szereztek be az elmúlt években, amióta ez a törvény hatályba lépett! Egyet! Hát, nem csinálnak mást, mint hogy a honvédelmi bizottsági ülésre bejönnek, és ezen törvény és minden törvény hatálya alóli felmentéssel, közbeszerzés alóli mentesítéssel szereznek be mindent a múltkor összeszámoltuk, ezermilliárd forint fölött van. [[Demeter Márta: Igen!]] Tudja, az mit jelent? Azt, hogy ezt a törvényt kerülik meg ezzel az eljárással. Én eleve nem tudnék egy olyan módosítást megszavazni, ami egy ilyen Patyomkin-törvénynek a toldozgatása-foldozgatása, amely még egyszer mondom gyönyörű eljárásokat ír le arra, hogy hogyan kéne tisztességesen beszerezni valamit, de önök az összes eddigi honvédelmi beszerzést ennek a törvénynek a megkerülésével csinálták. Én alig emlékszem olyanra, vagy nem is tudunk olyan beszerzésről, amelyet érdemben ezen törvény végrehajtásával csináltak volna meg. [[Dr. Varga-Damm Andrea: Semmit!]] Továbbra is az az érzésem, hogy eddig a Honvédelmi bizottságtól kapott felhatalmazás alapján egyébként a Maróth-féle társaság megcsinálta a beszerzéseket, most meg kapnak egy törvényt, hogy most már tényleg ők csinálhassák az egészet. Jelen pillanatban mi ennél a törvényjavaslatnál más érdemi választ nem kapunk, nem is látunk. És tényleg ezzel zárom , államtitkár úr, ha meg tudja nekem mondani, hogy a védelmi és biztonsági célú beszerzésekről szóló 2016. évi XXX. törvény alapján a honvédség az elmúlt két évben milyen komoly beszerzést csinált, akkor még lehet, hogy vissza is vonom, amit mondok vagy mondtam, de még egyszer mondom: látszik a Honvédelmi bizottság működésén, hogy ezt sajnos ön nem tudja megtenni. Ezt a törvényjavaslatot nem támogatjuk. Köszönöm szépen."
8,u2015-04-13-259,Opposition,MSZP-frakció,-0.89404296875,2015-04-13,0.22362565994262695,"Köszönöm szépen a szót. Mi sem tudunk elmenni amellett, hogy a törvénymódosítás tárgyalására azért kerül most sor, mert a kormányzat már megint mulasztott, nem tudta vagy nem is akarta betartani a nemzetközi egyezmények által támasztott követelményeket. Ahogy látható, a kormány megint a munkavállalók kárára cselekedett, és emiatt sajnálatos módon ismét kötelezettségszegési eljárás megindítására került sor Magyarországgal szemben. Az irányelv teljes átültetéséhez minden tagállamnak fel kell állítania egy, a tengerészek egészségi alkalmasságának vizsgálatát célzó intézményrendszert, amelyben a tengerészeket elismert és a tengerészeti hatóság nyilvántartásában szereplő orvos vizsgálja - e feladatnak az utólagos, megkésett rendezésének vagyunk most tanúi. Összességében elmondható az, hogy a törvényjavaslatban megfogalmazottak és a leírtak támogathatóak, mivel egyrészt megszüntet egy Magyarországgal szembeni kötelezettségszegési eljárást, másrészt olyan módosításokat tartalmaz, amelyek majd a munkavállalók munkakörülményeit javítják, ezért az MSZP-frakció támogatni fogja a javaslatot. Köszönöm. [[Dr. Józsa István: Így van! Taps az MSZP soraiban.]]"
8,u2015-04-01-55,Opposition,MSZP-frakció,-0.95654296875,2015-04-01,0.24753963947296143,"Köszönöm szépen a szót. Tisztelt Elnök Úr! Tisztelt Képviselőtársaim! Nem mehetünk el amellett, hogy a törvénymódosítás tárgyalására azért kerül most sor, mert a kormányzat megint mulasztott. Nem tudta, vagy nem is akarta betartani a nemzetközi egyezmények által támasztott követelményeket. Ahogy látható, a kormány megint a munkavállalók kárára nem cselekedett, és emiatt sajnálatos módon ismét egy kötelezettségszegési eljárás megindítására kerülhet sor Magyarországgal szemben. Az Európai Bizottság által a tengerészek képzésének minimumszintjéről szóló európai parlamenti és tanácsi irányelv átültetésének hiánya miatt indítottak kötelezettségszegési eljárást Magyarországgal szemben. Ez a szégyenteljes eljárás is elkerülhető lett volna, ha a kormányzat komolyan veszi a kötelezettségeit és az Európai Uniót. Megint bebizonyosodott, jelzem, sajnálatosan, hogy nem képes a jelenlegi kormányzat zökkenőmentesen együttműködni az Európai Unióval. Ez a magatartás azért különösen fájó, mivel ezt a munkavállalók rovására teszi ismét a kormányzat. Az irányelv teljes átültetéséhez minden tagállamnak fel kell állítani egy, a tengerészek egészségügyi alkalmasságának vizsgálatát célzó intézményrendszert, amelyben a tengerészeket elismert és a tengerészeti hatóság nyilvántartásában szereplő orvos vizsgálja. E feladat utólagos, megkésett rendezésének vagyunk most tanúi. A nemzetközi követelmények szerint az elkövetkezendőkben csak a hajózási hatóság által nyilvántartásba vett orvosok lehetnek jogosultak a tengerészek vizsgálatára. A törvénymódosítás a munkavállalókra nézve kedvező elemet is tartalmaz, nevezetesen, hogy a kollektív szerződés a napi és heti pihenő együttes mértékét a jelenlegivel szemben, ami 65 óra, legalább 70 órában állapítja meg. Ez a lépés mindenképpen támogatható és kedvező lépés a munkavállalók számára. Összességében elmondható, hogy a törvényjavaslatban megfogalmazottak és leírtak támogathatóak, mivel egyrészről megszüntet egy Magyarországgal szemben indított kötelezettségszegési eljárást, egyet a sok közül, másrészt olyan módosításokat tartalmaz, mely a munkavállalók életkörülményeit, munkakörülményeit javítja, így az MSZP támogatni fogja. Köszönjük szépen. [[Demeter Márta tapsol.]]"
8,u2016-02-29-43,OTHER,JOBBIK-frakció,0.82958984375,2016-02-29,0.15408089756965637,"Köszönöm a szót, elnök úr. Kedves lengyel Barátaink! Tisztelt Képviselőtársaim! Örömteli számomra, hogy én is hozzászólhatok ehhez a határozati javaslathoz, hiszen mindig is szívügyemnek tartottam a lengyel-magyar barátság kérdését, azt pedig az előttem szóló frakciótársaimhoz hasonlóan szintén üdvözlöm, hogy egy összpárti javaslatként került az Országgyűlés elé ez a javaslat. Abban csak bízni tudok, hogy minden egyes képviselőcsoport támogatni fogja majd ezt a kezdeményezést, sőt továbbmegyek, nagyon remélem, hogy minden egyes országgyűlési képviselő igennel fog szavazni erre a javaslatra, ahogy ez a szejmben is történt. Fontos megemlékezni azokról az évfordulókról, amelyek egyrészt lengyel oldalról 1956. június 28-át jelentik, a poznańi kommunistaellenes munkásfelkelést, másrészt pedig az ’56. október 23-án kezdődött forradalmat és szabadságharcot. A két nép akkor is kifejezte a szolidaritását egymással, és nagyon fontos az, hogy ezt ma, 2016-ban is minden lehetséges eszközzel megtegyük. Nemrégiben, január végén, február elején Varsóban jártam egy konferencián, V4-es egyeztetésen, az európai uniós ügyekkel foglalkozó bizottságok között zajlott ez, és örömteli volt tapasztalni azt a baráti fogadtatást, ami lengyel oldalról bennünket ott körülölelt. Emellett pedig nagyon jó volt azt is tapasztalni, hogy amikor akár a bevándorlás kérdésében, akár az Európai Unió reformjával kapcsolatban hozzászóltam, akkor nemcsak lengyel oldalról, hanem cseh és szlovák oldalról is olyan hozzáállás volt tapasztalható, ami egyértelműen támogatta az általunk felvázolt törekvéseket. Fontos tehát erősíteni a visegrádi négyek közötti együttműködést, de én azt gondolom, hogy ezt mindenképpen további országokkal is ki kell egészíteni, gondolok itt elsősorban Horvátországra, de közép-európai szinten, úgy hiszem, hogy találhatnánk még partnereket akár a migráció kérdésében, akár az Európai Unió megújítása vonatkozásában, a termőföld ügyében, és számtalan más kapcsolódási pontra is lelhetünk akkor, ha tárgyalóasztalhoz ülünk, és számba vesszük azt, hogy mik is a közös érdekeink. Meggyőződésem az, hogy együtt sokkal erősebben tudunk fellépni uniós szinten, és ha ez az együttműködés kiegészül még a balti államokkal, akkor érdemi eredményeket is fel tudunk mutatni. Fontosnak tartom még megjegyezni a Lengyelország melletti kiállás szükségességét. A Jobbik Ifjúsági Tagozatának volt ez ügyben egy akciója, és pártunk is kifejtette egyértelmű véleményét: nemtelen támadások érik lengyel barátainkat, és azt gondoljuk, hogy ugyanúgy, ahogy 60 esztendővel ezelőtt is kiálltunk egymás mellett, ez ma is erkölcsi kötelességünk. A magunk részéről tehát ez ügyben is minden tőlünk telhetőt megteszünk, és a további érdemi együttműködés vonatkozásában számíthatnak a Jobbik támogatására, ahogy természetesen az előttünk fekvő, a lengyel-magyar szolidaritásról szóló határozati javaslat esetében is. Köszönöm szépen a figyelmet. [[Taps a Jobbik soraiban. Szórványos taps a Fidesz soraiban.]]"
8,u2016-05-24-53,OTHER,JOBBIK-frakció,0.587890625,2016-05-24,0.07015407830476761,"Köszönöm a szót. Tisztelt Elnök Úr! Tisztelt Országgyűlés! Az első szó nálam is a köszöneté az LMP-frakció irányába, akik a határozati javaslatot beterjesztették ide a Ház elé, illetve mindenkinek, aki ennek a határozati javaslatnak a tárgysorozatba vételét támogatta és a napirendre vételt támogatta. Igazi örömünnep az, még ha ritka is, mint a szökőév, hogy a nemzeti együttműködés rendszerében kormánypárti képviselők egy ellenzéki előterjesztést támogatnak, vagy egy határozati javaslathoz támogatásukkal hozzájárulnak. Reméljük, hogy a Fidesz részéről ez nem egyfajta stratégiaváltás a korábbi kettős beszéd és ködösítés után, amely alapján próbálják most a magyarországi választók számára emészthetővé tenni azt a kereskedelmi szerződést, amely lényegében a társadalmunkat teljes mértékben tönkretenné. Rossz tapasztalatunk van az elmúlt huszonöt évben a paktumpolitizálásban fogant rendszerváltás rendszerében azokkal a szerződésekkel kapcsolatban, amelyek nemzetünk és a különböző euroatlanti szervezetek és törekvések keretében köttetnek, mindenhol tapasztaltuk ezt a fajta kettős beszédet és azt, hogy a retorika és a tettek valóban egyfajta diszharmóniában léteznek és folyamatos diszharmóniában vannak. Nagyon reméljük, hogy ez a támogató hozzáállás, amit itt most tapasztalhatunk, ez egy valódi irányváltást jelent az önök részéről, és eltökéltek abban, hogy megvédik Magyarországot a XXI. század egyik legfenyegetőbb szerződésétől, amely a nemzetállamok létét alapjaiban veszélyezteti. A TTIP-val kapcsolatban egy évvel ezelőtt folytattunk itt egy vitát, amiből ismert számunkra a különböző pártok álláspontja, önök is megismerhették ott a Jobbik álláspontját, állásfoglalását ezzel a kérdéssel kapcsolatban. Ami ennél a beterjesztett határozati javaslatnál egy különleges aktualitás, amire Schiffer képviselőtársam külön kitért, az még a TTIP előfutáraként is nevezhető CETA, az Európai Unió és Kanada között megköttetett szerződésnek és már tető alá hozott szerződésnek a ratifikációjával kapcsolatos kérdéskör. Ez az ügy ugyanis a nemzeti szuverenitásunkat közvetlenül érinti, az a kérdés, hogy ezt a szerződést ki és miképpen hagyhatja jóvá. Ez a szerződés precedenst teremt mind tartalmában, mind pedig eljárásjogilag, hiszen a nemzeti szuverenitásunkat érinti, és az a kérdés merül fel, hogy ki ratifikál egy olyan szerződést, amely hosszú távon és döntő mértékben befolyásolja nemzetünknek, régiónknak, kontinensünknek és egész civilizációnk és bolygónk jövőjét. Bárki bármit gondoljon is a szabadkereskedelemről, abban egyet kell értenünk, hogy a nemzetünket közvetlenül érintő kérdésekben kizárólag egy nemzeti parlament dönthet, jelen esetben a magyar nemzet parlamentje. A kormánynak pedig, amely az Európai Unió döntéshozatalába közvetlenül beleszólhat, ezt az álláspontot kell képviselnie, és a nemzeti szuverenitás oldalán kell állnia, és semmiféle paktumba nem mehet bele egy ilyen kereskedelmi szerződés tárgyalásánál. A kérdés adott, és fölmerül: vegyes vagy pedig európai uniós szerződésről beszélünk-e, vagyis az életbe léptetéshez az Európai Parlament mellett szükség van-e a nemzeti parlamentek jóváhagyására vagy sem? [[12.10]] Úgy gondoljuk, ennek a határozati javaslatnak az elfogadásával rá tudjuk kényszeríteni a magyar kormányt és ezáltal talán Brüsszelt is, hogy a nemzeti parlamentek dönthessenek ebben a kérdésben. A CETA-val kapcsolatban azonban még ennél is nagyobb a baj, hiszen egyes szakértők fölhívják a figyelmet arra, hogy függetlenül attól, hogy a nemzeti parlamentek ratifikálják-e ezt a szerződést vagy sem, a CETA szövegében lévő, az abban foglalt ideiglenes hatályba léptetési klauzula értelmében, a CETA szerződése alapján - amely tartalmazza az állam és a befektetők közötti vitarendezési mechanizmust - három éven keresztül a magyar kormányt ezen a vitarendezési mechanizmuson keresztül igenis beperelheti, és egy választott bíróság előtt a magyar államot kártérítésre kényszerítheti. S hogy mekkora a probléma a Kanada és az Európai Unió között kötött szerződés alapján, azt mi sem mutatja jobban, mint hogy Kanadában azok a GMO-technológiát forgalmazó cégek, amelyektől a TTIP kapcsán jogosan félünk, leányvállalatokkal rendelkeznek Kanadában, és hogy például génmódosított élelmiszerek árusítását Kanada már engedélyezte. Például nemrégiben engedélyezte Kanada, hogy génmódosított lazacot árulhassanak Kanadában, ami nyilván a CETA-szerződés ratifikálása után az európai uniós piacon is megjelenhet, ezáltal utat törne az összes többi, emberi fogyasztásra teljesen ártalmas élelmiszer előtt. Miért fontos fellépni a szerződés ellen nekünk, magyaroknak? Tehát ez miért különösen veszélyes a magyar társadalomra és Magyarországra nézve? A mi meggyőződésünk szerint Magyarországon az elmúlt 25 évben két lépésben történik meg hazánk teljes gyarmatosítása és Magyarország tönkretevése. Az első fázis 25 évvel ezelőtt kezdődött, amikor az euroatlanti integrációval kapcsolatos tárgyalásokat elkezdtük, és nem maga a tárgyalás megkezdése hiba, hanem az a stratégia a felzárkóztatásra és az integrációra, amit Magyarország kitűzött magának. Tehát amikor a jó vagy nem jó dilemmájáról beszélünk, vagy hogy magyar nemzeti érdeket szolgál-e a TTIP és ezeknek a kereskedelmi szerződéseknek az aláírása vagy elutasítása, akkor meggyőződésem szerint egy hamis dilemmába vagy egy hamis vágányra tereljük ezt a vitát. Ugyanis Magyarország 25 évvel ezelőtt kényszer hatása alatt vagy valamiféle paktum hatása alatt - ezt nem tudom, de - mindenképpen rossz irányt választott mint fejlődési, felzárkózási stratégia. Elhangzott itt az, hogy Magyarország exportorientált gazdaságpolitikát folytat. Igen ám, csakhogy Magyarország exportjának a döntő részét külföldi tőkével hazánkban megtelepedett ipari vállalkozások adják. Tehát attól függetlenül, hogy Magyarország exportja növekszik itthoni, külföldi tulajdonban lévő ipari létesítmények előnyére, és ezáltal Magyarországon növekedhet adott esetben a foglalkoztatás vagy valamilyen statisztika, adott esetben a GDP, ez ettől függetlenül egy hamis dilemma, ugyanis Magyarországnak ettől függetlenül lehet, hogy hátrányára válik egy ilyen kereskedelmi szerződés megkötése, és nekem meggyőződésem, hogy igen, hátrányára válik, nem érdemes kizárólag a számok terén megvitatni ezt a kérdést. A privatizáció, decentralizáció és liberalizáció útját követő magyar gazdaságban ez sajnos egy hamis dilemma. Magyarországnak a komparatív előnyére kell fókuszálnia a gazdasági stratégiája és a fejlődési stratégiája meghatározásánál, ami nem lehet más, mint a kiváló, mindenféle technológia és vegyszerezés nélküli élelmiszer termelése és forgalmazása. Ez magyar komparatív előnyt jelent, semmi mást. A második fázis Magyarország gyarmatosításában meggyőződésem szerint ennek és az ehhez hasonló kereskedelmi szerződéseknek a megkötésével teljesedne be. Ez már európai szinten - tehát már nem is csak hazai szinten, hanem regionális és hazai szinten - jelentené a teljes mezőgazdasági szektor beáldozását, mint ahogy erre egyébként már korábban is precedens történt. Hiszen talán emlékeznek arra, amikor az Európai Unió a Mercosurral, a dél-amerikai államokat tömörítő gazdasági szervezettel kötött egy szabadkereskedelmi egyezményt, amiben az volt az alku tárgya, hogy ha a Mercosur-tagállamok az Európából érkező ipari termékeket vámkedvezményekben részesítik, akkor azért cserébe az Európai Unió a latin-amerikai országokból, a Mercosur-országokból érkező élelmiszeripari termékek előtt megnyitja a kapuját, és azokat hasonlóan kedvező vámtarifákban és kedvezményekben részesíti. Ki járt jól annak az egyezménynek az alapján? Az európai ipari exportban érdekelt országok. És kik voltak a vesztesei? Az alapvetően mezőgazdasági termelésre és élelmiszeripari termelésre beállt országok. Úgyhogy ez az európai uniós Mercosur-egyezmény is legyen egy intő jel akkor, amikor a TTIP-val kapcsolatban vagy a CETA-val kapcsolatban tárgyalunk. Itt már elhangzott, úgyhogy nem akarok részletesen belemenni, korábban is elmondtuk az álláspontunkat azzal kapcsolatban, hogy a TTIP-ban, a CETA-ban és a különböző kereskedelmi egyezményekben meghatározott, különböző sztenderdek milyen veszélyt jelentenek hazánkra és kontinensünkre, amelyek az elővigyázatosság elvének a teljes felmondását jelentenék, és bevezetnék Magyarországon és az egész kontinensünkön azt a kockázatalapú megközelítést, amely alapján addig lehet forgalmazni Magyarországon termékeket, ameddig be nem bizonyítják azt, hogy azok az emberi szervezetre, a környezetre, a természetre károsak. Tehát ilyen értelemben az elővigyázatosság elvét meg kell védenünk, és nem szabad megbíznunk egy olyan partnerben, amely mind a kiotói, mind a stockholmi, mind a bázeli egyezmény ratifikálását bojkottálta. Tehát nem szabad egy olyan országgal leülni tárgyalni - teljesen mindegy, hogy annak mik a feltételei -, amely alapvető nemzetközi szerződéseket bojkottált és negligált. Az Európai Unióban - és nem csak az Európai Unióban, az Amerikai Egyesült Államokban is - számos olyan tanulmány látott az utóbbi években napvilágot, amelyek bizonyítják azt, hogy ennek a kereskedelmi szerződésnek minden egyes esetben az Európai Unió - különösen a mezőgazdaság területén az Európai Unió - lesz a kárvallottja, és az Amerikai Egyesült Államok lesz a haszonélvezője. Nemrégiben napvilágot látott egy magyarországi napilapban egy olyan hosszadalmas cikk, amely ismerteti ezeknek a tanulmányoknak a lényegét, amely bemutatja azt, hogy az európai mezőgazdaság a GDP arányában kimutatható mértékben hogyan fog áldozatául esni ennek a szabadkereskedelmi egyezménynek, mennyivel fog visszaesni az európai marhahústermesztés, a sertéságazat teljesítménye, a baromfiágazat teljesítménye, a vetőmag teljesítménye és versenyképessége, hiszen árban nem lehet a GMO-t alkalmazó, a hormonkezelést iparilag alkalmazó és a különböző technológiákat alkalmazó amerikai termesztéssel és termeléssel szemben. A vitarendezési mechanizmusról is már szóltunk. Nem lehet megengedni azt, hogy az igazságszolgáltatás szuverenitása sérüljön a szabadkereskedelmi egyezmények elfogadásával. Tudjuk azt, hogy ezekben a szabadkereskedelmi egyezményekben olyan vitarendezési mechanizmus él, amely minden esetben egy adott államot kártérítésre szorít abban az esetben, ha a profitérdeke sérül. Ismerjük azt a példát, hogy Egyiptomot egy francia nagyvállalat hogyan volt képes sikeresen perelni csak azért, mert a minimálbért bevezette. [[12.20]] Emlékszünk arra, hogy Ausztráliát hogyan volt képes egy nagy dohánycég sikeresen kártérítésért perelni azért, mert dohányzásellenes kampányt folytatott választóinak és társadalmának az egészsége érdekében. Amíg ilyen vitarendezési mechanizmus nyomai fellelhetők egy kereskedelmi szerződésben, addig a magyar kormánynak és a magyar parlamentnek minden erejével arra kell összpontosítani, hogy ezt a kereskedelmi szerződést elutasítsa. Az átláthatóság kapcsán ugyancsak megfogalmazódtak a félelmek. A demokrácia szégyene az, hogy a transzparenciát 24 órában hirdető Nyugat ilyen módon a transzparencia teljes mellőzésével tárgyalja le ezeket a kereskedelmi szerződéseket. Az a cinizmus csúcsa [[Az elnök a csengő megkocogtatásával jelzi az időkeret leteltét.]] - fél percet kérek még elnök úrtól, hogy egy gondolatmenetet befejezzek -, hogy Európában az USA jóváhagyása mellett egyes kiválasztottak szigorú titoktartás mellett olvasó- vagy titokszobákban lapozhatják át azokat a kereskedelmi egyezményeket, azt a több ezer oldalas dokumentumhalmazt, amely a sorsát döntő mértékben befolyásolja. Ez megengedhetetlen! Úgy gondoljuk, hogy ez ellen a magyar kormánynak, a magyar parlamentnek fel kell lépnie. Ennek a határozati javaslatnak az elfogadása a minimum, és csak az első lépés ezen az úton. Ezen az úton pedig következetesen végig kell menni és a szerződést el kell utasítani. Köszönjük szépen. [[Taps a Jobbik soraiban.]]"
8,u2016-04-27-23,OTHER,MLP,0.52685546875,2016-04-27,0.07409241050481796,"Tisztelt Elnök Úr! Tisztelt Képviselőtársaim! Azzal szeretném kezdeni, hogy a terrorizmus elleni fellépés egy olyan ügy, amely alkalmas arra, hogy széles körű egyetértést teremtsen akár nemzetközi szinten, akár nemzeti szinten. Így a magunk részéről, liberálisok részéről is, én magam, a Liberális Párt képviseletében támogattam az Iszlám Állammal szembeni fellépést, a kormánynak ezen javaslatát. Hiszen ezt is egy olyan ügynek tekintjük, amelyben kell az együttműködés, kell a konszenzus, kell a támogatás, hangsúlyoznám, nemzetközi és nemzeti szinten is. Tehát maga a téma alkalmas arra, hogy ilyen típusú konszenzust teremtsen. A kérdés az, hogy az előttünk lévő javaslat vajon alkalmas-e erre, és vajon a kormány megtett-e mindent annak érdekében, hogy ezt a típusú politikai egyetértést megteremtse az ügy mögött. Nos, az én válaszom az, hogy nem. Tehát nem alkalmas erre és nem tett meg mindent, ezért mi a magunk részéről nem is tudjuk támogatni ezt a javaslatot. Engedjék meg, hogy az ezzel kapcsolatos érveimet most elmondjam önöknek.Hadd bocsássam előre, hogy a magam részéről természetesnek tartom, hogy különböző politikai értékrendeket képviselünk itt az Országgyűlésben. Ez a dolgunk ugyanis, ez a hivatásunk. Ha nem így lenne, akkor nem a hivatásunknak megfelelően cselekednénk. Nem gondolom azt, hogy a pártpolitika valami csúnya és ronda ügy, aminek mindig fölé kell emelkedni. Azt gondolom, hogy ez teljesen helyénvaló, hogy van, aki egy konzervatív értékrendet képvisel, a tradícióra, a hagyományra alapozva, van, aki szocialista értékrendet az egyenlőségre alapozva, és van, aki egy liberálist a szabadságra alapozva. Ezeknek az együttműködéséből, vitájából kell formálódnia mindig a közjónak. Ez így természetes. Ez néha együttműködés, néha vita. Ha nem így lenne, az lenne a baj.Természetesen bizonyos kérdésekben, ahogy mondtam, ez a terror elleni fellépés tipikusan egy ilyen kérdés, kell találnunk együttműködési felületeket, és fontos az erre való törekvés. Nos, azt mondtam, hogy ez a javaslat szerintem nem felel meg ennek, és szeretném is elmondani akkor azt a néhány fontos érvet, hogy mi, liberálisok, akik a szabadságban hiszünk és a szabadságszerető emberek közösségét képviseljük, miért gondoljuk azt, hogy az előttünk fekvő javaslattal gond van. Hát, először is a leglényegesebb probléma az, hogy itt olyan típusú felhatalmazásokat kér a kormányzat, gondolok itt az alkotmánymódosításra, gondolok itt a törvénycsomagban meglévő számtalan törvény módosítására, amihez elengedhetetlen annak a kérdésnek a megválaszolása, amiről itt már többen beszéltek az ellenzéki képviselőtársaim részéről, hogy van-e kellő mennyiségű hitele a kormányzatnak, illetve van-e bizalom a politikai élet ellenzéki oldalán lévő képviselők részéről. Erre a válasz egyértelműen kétkedő volt vagy nem általában. Az én válaszom is a nem; méghozzá egy nagyon konkrét esetre hivatkozva, ugyanis volt egy tesztje annak az elmúlt hónapokban, hogy mennyire lehet megbízni a kormányban e kérdéskörben. Ne feledjük el, hogy a kormányzat kihirdetett országos válsághelyzetet, méghozzá migrációs válsághelyzetnek minősítve ezt. Az országos válsághelyzettel kapcsolatban máig nem tudtak tisztességes magyarázatot adni arra, hogy ezt milyen törvényi felhatalmazás alapján tették, és hogy a saját maguk által keresztülerőltetett törvényjavaslat melyik passzusának felel meg az országos válsághelyzet kihirdetése. Én magam több kérdést tettem fel a belügyminiszter úrnak, legutóbb, amikor Pintér Sándor válaszolt nekem, az a válasz teljeséggel semmitmondó volt, és egyetlenegy konkrét helyet nem jelölt meg arra való tekintettel, hogy mi a hivatkozási alap. Ugyanis tudjuk, hogy a törvény, amit önök elfogadtak, elég világosan és elég precízen meghatározza, hogy vagy egy település közbiztonságát, vagy a közegészségügyet kell alapvetően veszélyeztetni valamiféle olyan helyzetnek, cselekménynek, ami alapján kihirdethető ez az országos válsághelyzet. Nemzetközi színtérről is visszajött, hogy a kormány arra hivatkozott, hogy ilyesmi található Magyarországon, ennek ellenére semmiféle konkrét települést, semmiféle közbiztonságot veszélyeztető esetet, semmiféle közegészségügyet veszélyeztető esetet nem tudtak megnevezni. És még egyszer hangsúlyoznám, a belügyminiszter úr is többszöri, írásban feltett kérdésemre egyetlenegy konkrétummal nem tudott válaszolni.Nos, tisztelt képviselőtársaim, akkor azt a kérdést kell föltennünk magunknak, hogy ha egy ilyen szituációban azt látjuk, hogy a kormányzat egy törvényjavaslatot keresztülvitt, majd a törvényjavaslattal visszaélt, ugyanis az országos válsághelyzet bevezetése egyértelműen visszaélés a joggal, hiszen nincs meg a jogi alapja ennek, akkor miért feltételezhetjük azt, hogy az előttünk fekvő javaslattal nem fog visszaélni, az előttünk fekvő javaslatban biztosított jogokkal nem fog visszaélni. Sajnos, azt kell mondjam, hogy nem feltételezhetjük ez alapján, mert természetesen a bizalom olyan, amit meg is lehet előlegezni, akkor nehéz megelőlegezni, ha közvetlenül egy olyan szituációban vagyunk benne, hogy hát, látjuk az elmúlt hónapok konkrét példáját. Történt egy döntés az Országgyűlésben, keresztülvittek egy törvényjavaslatot, a törvényjavaslat alapján lehet korlátozni jogokat, de konkrétan meg kell határozni, hogy mi alapján teszik ezt. Korlátozták, nem határozták meg, visszaéltek a joggal. Tehát, tisztelt képviselőtársaim, mi a liberálisok részéről nem tehetjük meg, hogy a támogatásunkat adjuk egy ilyen javaslathoz akkor, amikor önök, kormánypárti képviselők és maga a kormányzat az elmúlt hónapokban azt bizonyították, hogy visszaél azokkal a felhatalmazásokkal, amelyeket a parlamenttől kap. Ez az egyik, amit szerettem volna elmondani ellenérvként. A másik fontos ellenérv az alkotmány módosításával és egyáltalán az Alkotmánnyal kapcsolatos mindennemű próbálkozással kapcsolatban az, hogy a mi álláspontunk szerint az alkotmány teljességgel elegendő. Jelen pillanatban az alkotmány rendelkezései, az Alaptörvény rendelkezései - hiszen ma Alaptörvénynek hívjuk azt, amit egyébként alkotmánynak kellene hívni -, tehát ezek a rendelkezések, alkotmányos rendelkezések az Alaptörvényben teljességgel elegendőek ahhoz, hogy kezeljék azokat a válsághelyzeteket, amelyek előállnak. Hiszen ne feledjük el, hogy az Alaptörvény rendelkezik a rendkívüli állapotról, a szükségállapotról, a megelőző védelmi helyzetről, a váratlan támadásról és a veszélyhelyzetről. [[11.10]] Öt olyan rendkívüli helyzet szerepel pontosan definiálva az Alaptörvényben, ami teljességgel elegendő arra, hogy egy olyan helyzetet kezeljenek, amelyet próbálnak leírni az indoklásban, hogy terrorvészhelyzet esetén milyen szituációk jöhetnek létre. Nincs szükség egy hatodik definícióra, nincs szükség egy hatodik vészhelyzeti állapotnak, alkotmányos helyzetnek, alkotmányos szituációnak a leírására, az alkotmányba illesztésére. Az az öt, amit előbb felsoroltam, teljességgel elegendő arra, hogy kezeljük ezt a kérdéskört. Nem tudom, miért gondolják azt, hogy nem. Talán azért, mert mondjuk, a köztársasági elnöknek speciális jogosítványokat adna egy ilyen helyzetben való fellépés? Talán azért, mert a kormány helyett a köztársasági elnöknek kellene bizonyos helyzetekben fellépni? Talán ez okozza a gondot, ezért akarnak egy hatodik speciális, rendkívüli helyzetet, válsághelyzetet beiktatni az alkotmányos rendbe? Talán nem bízik a kormányzat abban, hogy az Országgyűlés, illetve a köztársasági elnök e válsághelyzetek miatt szükséges felhatalmazás alapján úgy járna el, ahogy szeretné? Nem kapunk választ ezekre a kérdésekre. Egy biztos, még egyszer hangsúlyoznám: mi, liberálisok azt látjuk, hogy semmiféle indoka nincs annak, hogy alkotmányos változtatást hajtsunk végre az Alaptörvényen. Nincs indoka! A jelenlegi öt helyzet teljességgel elegendő arra, hogy kezeljen minden jövőben felmerülő problémát. [[Kontrát Károly: Ez a javaslat nem erről szól, képviselő úr!]] A harmadik probléma egy politikai probléma ezzel az egész kérdéskörrel kapcsolatban. A politikai probléma ott jelenik meg, erről szintén ebben a vitában már említést tett több képviselőtársam, hogy amikor a konkrét részleteiről beszélünk az előttünk fekvő törvényjavaslatnak, akkor vajon például ennek az előbb Vadai Ágnes által csúcs-titkosszolgálati szervnek minősített, úgynevezett Tibeknek a létrehozása indokolt, nem indokolt, kell a koordináció, nem kell a koordináció. Én azt gondolom, hogy lehet indokolt, és biztos, hogy kell koordináció nemzeti és nemzetközi szinten. Egyébként megjegyzem, Vadai Ágnes érvei elgondolkodtatók ez ügyben, hogy ez mennyire helytállóan és mennyire megfelelő módon van definiálva a javaslatban. Egy biztos azonban, hogy mindenféle koordinációnak, így a hazai koordinációnak és különösen a nemzetközi koordinációnak akadálya az a politikai helyzet, amely ma Magyarországon van; az a politikai helyzet, amiről már többen beszéltek és én is szeretném aláhúzni, ez pedig az Oroszországgal történő közvetlen kapcsolattartás Magyarország részéről. Amikor a nemzetközi problémákról beszélünk a terrorizmussal kapcsolatban és a nemzetközi fellépésről, látjuk, hogy az Európán belül megtörténő terrorcselekmények hátterében többek között az egyik kritikai elem, amiről mindenki beszél, hogy az európai titkosszolgálatok között sincs megfelelő információáramlás, Amerika és Európa között sincs megfelelő információáramlás. Tehát nemzetközi szinten is kell ezt a koordinációt erősíteni, és biztos, hogy Magyarországon is van rajta javítanivaló, a különböző titkosszolgálati szervek közötti együttműködésben. Biztos vagyok benne. Tehát ez lehet egy olyan irány, amely támogatható is lehetne, azt gondolom, de nem lehet szó nélkül elmenni amellett, hogy Magyarország azért van nehéz helyzetben, és azért nem fog tudni ez a kormányzat fellépni eleve eredményesen ebben a kérdéskörben, mert egy olyan bizalmatlanság veszi körül a mai magyar kormányt az Oroszországhoz fűződő kétes gazdasági és politikai kapcsolatai miatt, ami miatt lényegében egy nemzetbiztonsági kockázatot jelent a NATO-ban is és az Európai Unióban is. Ezért a titkosszolgálati szervezetek nemzetközi szinten, európai és amerikai szinten eleve nem fognak olyan információkat megosztani a magyar titkosszolgálattal, ami a hatékony fellépéshez kellene. Ez pedig egy politikai probléma. Tehát ha a kormány eredményesen akar fellépni a terrorral szemben, akkor azon túlmenően, hogy olyan intézkedéseket tesz, amire előbb hivatkoztam, hogy bevezet országos válsághelyzetet alkotmányos alap nélkül, az ember nem tud elvonatkoztatni attól, hogy nyilván azért teszi, mert egyébként az emberek számára evidens, hogy egy hétköznapi ember biztonságban akar élni, és nem is csak a hétköznapi ember, mindannyian, mi magunk is, akik itt vagyunk. Nyilván a családunk biztonsága, személyes biztonságunk, szeretteink biztonsága mindent felülír. Ez egy természetes dolog. Ezzel nem lehet visszaélni! Ez egy olyan fontos dolog, amivel nem lehet semmiképpen sem eljátszani az emberek bizalmát. Nem lehet csak úgy indok nélkül bevezetni válsághelyzetet, rendőröket, katonákat küldeni az utcára azért, mert azt gondoljuk, hogy ez most a politikai szándékainkat vagy a politikai harcban a mi politikai pozíciónkat erősíti. Elfogadhatatlan! Ez az a határ, amit nem lehet átlépni. Visszakanyarodva az alap politikai problémára, nem fogják tudni kezelni ezt a helyzetet, csak ilyen látványfellépésekkel, érdemben nem, mert a megfelelő információkhoz nem fog hozzájutni Magyarország és a magyar titkosszolgálat, amíg nem változtatnak ezen a politikai irányon. Tehát ez a három fő ok, ami miatt azt gondoljuk, hogy ezt nem tudjuk támogatni. Még egyszer szeretném aláhúzni: visszaéltek a törvényi felhatalmazással, az országos válsághelyzet bevezetésével, ezért eljátszották a bizalmat. Másrészt nincs indok arra, hogy alkotmányos változtatást hajtsunk végre, semmilyen körülmények között, és természetesen - jegyzem meg zárójelben, de persze nem erről szól most a vita - azért ne tévedjünk, az egy fontos eleme ennek az egész témakörnek, hogy most lesz alkotmánymódosítás, vagy nem lesz, mert enélkül, önök mondják ezerszer, nehezen értelmezhető ez az egész javaslat. Harmadrészt pedig van egy politikai probléma a háttérben, amire utaltam, ez az oroszbarátság és az oroszokhoz fűződő kétes kapcsolat és emiatt a nemzetbiztonsági kockázat. Még egyszer hangsúlyozva, hogy ezt természetesen nem támogatjuk, emellett a felszólalásom végén szeretném azt is elmondani, hogy természetesen azt helyesnek tartom, hogy a kormányzat törekedett arra, hogy legyen valamiféle egyeztetés, együttműködés a politikai erők között. Ez helyes. Csak aláhúzni szeretném, hogy ebbe természetesen illendő lett volna bevonni az úgynevezett függetlenek köreiben ülő, különböző pártok képviselőit, mert itt is parlamenti pártok ülnek, akik ugyan nem frakcióval rendelkező parlamenti pártok, de parlamenti pártok. Tehát szerintem ez egy udvariassági gesztus lehetett volna. Nincs erre törvényes kötelezettsége a kormánynak természetesen, de egy udvariassági gesztus lett volna. Az egyeztetéseken túlmenően pedig konszenzusra, valamiféle megegyezésre sem árt jutni. Most úgy tűnik, hogy ez a megegyezés, ez a konszenzus elég távol van, még akkor is, ha a törvényjavaslat bizonyos elemei javultak. Erről is beszéltek már képviselőtársaim, így például arról, hogy kikerült a javaslatból, hogy a terrorfenyegetettségre hivatkozva bármilyen nyilvános rendezvényt be lehessen tiltani, ennek ellenére viszont azért problémásan maradt benne a szöveg, hiszen mondjuk, a politikai típusú rendezvények ezután is betilthatóak lesznek, ahogy erre több civil szervezet, így a TASZ is felhívta a figyelmet. Tehát miközben vannak pozitív elemek a tárgyalás során és vannak változtatások, azért összességében az egész csomag támogathatósági szintje nem éri el azt, ami miatt igent tudnánk rá mondani. Úgyhogy a szavazatunk „nem” lesz, és arra kérjük a kormányt, hogy a szabadságjogokat semmilyen körülmények között se áldozza fel a vélt vagy valós terrorfenyegetettséggel való szembenézés és törvényi változtatások oltárán. Köszönöm a figyelmet."
8,u2019-06-12-116,OTHER,Párbeszéd-frakció,-0.9091796875,2019-06-12,0.20030558109283447,"Köszönöm. Március 20-án, amikor ezt a kozmetikai csomagot benyújtották, nem voltam megint csak rest, és végignéztem a Velencei Bizottságnak az angol nyelvű anyagát hiszen egy nappal korábban jött ki, mint ahogy az önök módosítócsomagja megjelent itt a parlamentben, nem állt rendelkezésre magyarul még, a magyar közönség számára vagy a többség számára nem volt érdemben elérhető ez a kritika , végigmentem rajta, és megnéztem, hogy mik voltak a Velencei Bizottság álláspontja szerint ezek az alapvető aggodalmak.Azt mondják, hogy túl nagy hatalmat helyez nagyon kevés vezető kezébe, és hiányoznak a hatalmat korlátozó fékek és ellensúlyok. Már a ’11-es bírósági reformjukról is ezt mondták, most tovább romlik a helyzet. [[15.00]] Azt mondja a Velencei Bizottság, hogy az igazságügyi miniszternek túl nagy hatalma van a bírók kinevezése és karrierje, a vezetői pozícióba való előléptetése, fizetésük emelése szempontjából, valódi jogorvoslat nélkül. Tehát teljesen a Fidesz által kinevezett miniszter önkényén múlik az, hogy kiből lehet bíró Magyarországon a közigazgatási bíróságokon. Ha ez nem pártállam, akkor semmi, mondtam néhány hónapja. Azt fogalmazta meg a Velencei Bizottság, hogy az Országos Bírósági Hivatal elnökénél is nagyobb hatalma lenne a miniszternek, valamint a bíróságok felállításakor a kezdeti időszakban is túlhatalma van a miniszternek a bíróságok méretének meghatározásában, a bírók és a vezetők kiválasztását illetően, és itt sincsenek garanciák. Két-három olyan pont van csak, hogy elismerjem az itt fekvő tervezet erényeit, ahol érezhető pozitív elmozdulás van, a többi azonban üres hivatkozás a bírói függetlenségre. Kicsit arrébb: nézzük meg, hogy Trócsányi miniszternek mi a legerősebb érve, hogy miért lesz ez mégis független, miért lesz ez mégis jogállami, miért lesz ez mégis demokratikus intézmény. Azt mondta a Népszavának adott interjújában, szó szerint idézem: „Szerintem egy új bírósági rendszer kialakítása kapcsán biztosítani kell az alkotmányjogi felelősséget, ezt pedig csak egy interpellálható miniszter útján lehet megvalósítani. Az igazságügyi miniszter felelőssége pedig, mint ahogy említettem, a parlament előtt számonkérhető.” Tehát azt gondolja, hogy ha itt interpelláljuk az igazságügyi minisztert, azzal majd az egész közigazgatási bírósági rendszer alkotmányjogi legitimitása biztosítva lesz. Egészen nevetséges, egészen elképesztő, tudva azt, hogy nulla darab ellenzéki interpelláció talál többségi támogatásra. Ez volt akkor a helyzet, és ez a helyzet most is. Tehát azzal szemben, amit önök itt a felvezetőben mondtak, hogy minden jogos kritikát kezeltek, nem léptünk előre az érdemi kérdésekben sehol. Önök nem voltak hajlandók egy valóban jogállami bírósági rendszert felállítani, ha már mindenképpen hozzá akartak nyúlni. Nem oktalan az a feltételezés, hogy amikor önök a maradék független hatalmi ág, az igazságszolgáltatás rendszerének megbolygatásán dolgoznak, akkor megint csak az önös pártérdek vezeti önöket, az, hogy nehogy bárki botot dughasson a hatalom bringájának küllői közé. Nos, ez a törekvés, úgy látszik, nemcsak itthon verte ki a biztosítékot, hanem a nemzetközi színtéren is. Tulajdonképpen mindegy, hogy Trócsányi miniszter európai bizottsági tagsága a tét, hogy a Fidesz európai néppárti tagsága a tét, vagy aze a tét, hogy továbbra is érkezzenek Magyarországra az uniós források, amikből a Fidesz oligarchái rommá lophatják magukat, hogy aztán a Fidesz politikai céljait támogassák az így elsajátított magyar és európai adófizető vagyonokból. Az a lényeg, hogy önöknek nem az igazság számít, önöknek nem az számít, hogy a jogállami normákat, a demokratikus normákat egyszerűen szembeköpi ez az típusú közigazgatási bírósági rendszer, ahogy ezt önök felállítanák vagy felállították volna, hanem önöknek csak az számít, hogy a hatalomtechnikai alkudozásaikban most éppen mi az, amit könnyen fel lehet áldozni. Látjuk, hogy önök most defenzívába kerültek, hiába kommunikáltak itthon hatalmas győzelmet az EP-választással kapcsolatban, látjuk, hogy nem volt annyira rózsás a hangulat. Önök nem ünnepeltek itt az EP-választás másnapján a padsorokban. Láttuk azt, hogy a Fidesz ennél nagyobb arányú győzelemre számított, láttuk azt, hogy a Fidesz egy szélsőjobboldali áttörésre számított Európában, hogy legyenek szövetségesei a demokratikus normákat romboló politikájához, de az az önöknek szomorú, az európai polgároknak pedig reménykeltő helyzet, hogy a szélsőjobboldali áttörés elmaradt [[Nacsa Lőrinc: 6 százalék!]] a szélsőjobboldali áttörés elmaradt, a Fidesz is a várakozásokon alul szerepelt. [[Az elnök csenget.]] Tehát a Fidesz nem tudta megugrani a saját maga számára magasra tett lécet. Innentől kezdve bátor sunnyogásba és visszavonulásba ment át. Innentől kezdve behúzta fülét-farkát, és amíg eddig ugatta Manfred Webert és a Néppártot, most ott nyalogatja őket, ahol a legkellemesebbnek gondolja. Úgy látszik, hogy az egyik ilyen tevékenység a közigazgatási bíróságokról szóló jogi szörnyszülöttnek az elodázása, a Fidesz-bíróságok bevezetésének, felállításának az elnapolása. De úgy látszik, hogy ugyanilyen áldozat az önök részéről a tankönyvpiac államosításának a kísérlete, ami sajnos egy emberkísérlet, hiszen a magyar társadalmon, a magyar gyerekeken folytatják ezt a kísérletet, és a magyar iskolarendszert, a magyar jövőt teszik, tették tönkre az elmúlt években. Örülök neki, hogy az önök kudarca a magyar társadalom számára ilyen nem várt, pozitív mellékhatásokkal jár. Nagyon örülök neki, hogy például a közigazgatási bíróságokkal sem kell legalább 2020. január 1-jétől foglalkoznunk, hanem még egy ideig bízhatunk abban, hogy vannak a magyar bírósági rendszerben önálló gondolkodásra képes, a szakmai elvekhez és nem a politikai utasításokhoz lojális bírók, és amíg ez így van, addig önök nem tudják az egész országot leuralni, addig az igazságszolgáltatásban még lehet némi bizodalma a magyar embereknek. Ennek okán fogja a Párbeszéd támogatni ezt a javaslatot, ami az önök vereségének az egyik fényes bizonyítéka. Köszönöm szépen."
8,u2017-05-05-71,OTHER,JOBBIK-frakció,-0.93603515625,2017-05-05,0.994126558303833,"Köszönöm szépen a szót, elnök úr. Tisztelt Országgyűlés! Tisztelt Képviselőtársaim! A Jobbik nem támogatja a törvényjavaslatot, legalábbis ezt a javaslatot, ami itt van előttünk, hiába kéri Vejkey képviselőtársam, mi biztosan nem fogjuk támogatni. Ha ezt a törvényjavaslatot nem a Fidesz adta volna be, hanem bármelyik ellenzéki párt, akkor most dübörögni hallanám a Fidesz kommunikációját, hogy na, ez az ellenzéki párt beállt Soros György mögé, tolják Soros György szekerét, beállt Brüsszel mögé, a brüsszeli úthenger visz mindent, látszik - ezt kapnánk. Tudom, ismerem önöket. Tudom, hogy ezt kapnánk.Hiszen milyen okok vezettek oda, hogy ezt a törvényjavaslatot beadták? Az alapok az, hogy magukat jogvédő szervezetnek mondó szervezetek fordultak mindenféle nemzetközi fórumhoz, amilyen szervezeteket önök Soros György előre nyújtott csápjainak neveznek folyamatosan a kommunikációban, azok jelezték Brüsszelnek és mindenhova, hogy itt bizony nagy megkülönböztetés és szegregáció van. Amikor elindult ebből egy eljárás, itt volt a Věra Jourová nevezetű cseh származású igazságügyi biztos az Európai Unióból, aki leírta a levelében, hogy hát, márpedig ezen változtatni kell, mert a jogvédő szervezetek, amelyeket önök Soros György előretolt bástyáinak tartanak, ezt mondják, azt mondják, amazt mondják. Erre önök azt mondták, hogy bizony ez Brüsszelnek egy bosszúja, amiért elindította ezt a kötelezettségszegési eljárást, ez egy bosszúeljárás, amiért Magyarország nem fogadja be a migránsokat, és így állnak rajtunk bosszút, és önök a nagy szabadságharcosok, bizony szembeszállnak Brüsszellel, szembeszállnak Soros Györggyel - de hát mi történik? Végül mindig meghátrálnak. Meghátrálnak, mint ahogy tették ezt a migránsügyben is. Lám, már bejelentették Brüsszelben, hogy bizony a 18 éven aluli migránsokat már fogja fogadni Magyarország, úgyhogy itt is a kötelezettségszegési eljárás befejezése előtt ebben is meghátráltak. Itt is a Soros-féle jogvédő szervezeteknek adnak önök igazat ezen a téren, tehát én látnám azt a kommunikációs gőzhengert, ami megindulna abban az esetben, ha ezt ellenzéki párt terjesztette volna be.De nem ellenzéki párt terjesztette be, hanem önök terjesztették be. Miért? Itt már elhangzott, hogy bizony meg vagyunk vádolva azzal, hogy súlyos szegregáció van Magyarországon az oktatási rendszerben. Hát, nem mi vagyunk az elsők, akiket ezzel megvádoltak, hiszen Csehország volt az első, majd azt követte Szlovákia, majd velünk együtt a képzeletbeli kínpadra került Görögország is ebben a témában, és állítólag rövidesen Olaszország is ugyanebbe a helyzetbe fog kerülni. Mindez azon okfejtés miatt, amit Magyarországon a magukat jogvédő szervezetnek tartó szervezetek állítottak ebben a kérdésben, hogy bizony megvalósult a szegregáció.Nézzük meg, hogy valóban megvalósul-e ez a szegregáció, vagy hogyan valósul meg ez a szegregáció! A Věra Jourová nevezetű igazságügyi biztos asszony levelében is hivatkozott arra, például ennek egy eklatáns példája Nyíregyházán a Huszár-telepi iskola. Én magam Nyíregyházáról vagyok itt, Nyíregyházán élek már 27 éve, és bizony ismerem a Huszár-telepi iskola történetét. Azt is tudom, hogy amikor ezt az iskolát bezárták, mert egy előző kormányzati ciklusnak az volt a lényege, az oktatáspolitikájának az egyik sarkalatos pontja volt, hogy nem maradhat olyan iskola, ahova csak cigány származásúak járnak, teljesen figyelmen kívül hagyva azt a tényt, hogy ott, azon a területen, a beiskolázás területén körülbelül 99,8 százalékban cigányság által lakott területről beszélünk, tehát nem lehet találni nem cigány származásút, akit be lehetne íratni abba az iskolába, ha a körzeteket nézzük. Nem, ettől függetlenül ezt az iskolát megszüntették, és beintegrálták az ott tanuló, 99 százalékban cigány származású gyerekeket a nyíregyházi belvárosi iskolába. Hát, lett is nagy tüntetés belőle. Tudják, hogy kik tüntettek? Hát, a huszár-telepi cigányok tüntettek, nem is egyszer, pontosan amiatt, hogy nekik állítsák helyre az iskolájukat. Hát nekik ne máshonnan mondják meg, ne jogvédő szervezetek mondják meg, vagy magukat jogvédőnek mondó szervezetek mondják meg, hogy nekik melyik iskolába kell járni, hadd döntsék már ők el saját maguk, hogy hová szeretnének járni, és ha nekik jó a Huszár-telepi iskola, ha nekik jó az iskola, a szülőknek jó az iskola, a gyerekeknek jó az iskola, a tanároknak jó az iskola, akkor ne Budapestről és Brüsszelből mondják meg, hogy igenis azt az iskolát be kell-e zárni vagy nem kell bezárni. Így született meg egy átmeneti megoldás, így tudták megoldani, hogy a görögkatolikus egyház átvette ennek az iskolának a működtetését, és mindenkinek a legnagyobb örömére és legnagyobb elégedettségére ez az iskola elkezdett működni. Megkérdezem, hogy Brüsszel honnan tudja, hogy milyen a lakosság összetétele. Honnan tudja? Egyébként Teleki képviselőtársam is beszélt arról, hogy a szegregált oktatást sokszor azért nem lehet elkerülni, mert nincsen lehetőség arra, hogy átvigyék adott esetben egy másik településre a gyerekeket, hogy integrált oktatás keretében tanuljanak tovább. Honnan tudja ezt Brüsszel? Honnan tudja ezt meghatározni? Lázár János miniszter úr még azt is felvetette, hogy a Bizottság egyáltalán honnan tudja, hogy kik a cigányok Magyarországon, hogy abba az iskolába csak cigányok járnak? Honnan tudja? Honnan tudja a Bizottság, hogy kik a cigányok? Még ez is egy kérdés lehet ebben az esetben. [[Dr. Staudt Gábor: Honnan tudja?]] Honnan tudja? Nem tudjuk, hogy honnan tudja, de vannak magukat jogvédő szervezeteknek állító szervezetek, amelyek tudják, hogy kik a cigányok, és kik nem a cigányok, és tudják, hogy az ilyen iskolát be kell zárni. És mi történt? Bevitték a gyerekeket, visszatérve a Huszár-telepi iskolára egy gondolattal, és hogy milyen súlyos károk keletkeznek egyesek át nem gondolt, Brüsszelből vezérelt vagy más által vezérelt gondolkodásmódja alapján hova fogunk eljutni, azok a gyerekek, akik addig jártak a Huszár-telepi iskolába, és megkapták azt az oktatást, amely a saját tudásszintjüknek volt megfelelő, átkerültek azokba a belvárosi, sokszor elitiskolákba, ahol az oktatás színvonala, mondhatnám, nem átlagos színvonalú volt. Képzeljük el, amikor egy átlag alatti oktatási színvonalban részesülő cigány származású gyerek bekerül az átlagostól magasabb színvonalú iskolába, nem tudja egy matematikaórán, hogy miről van szó, mert nem érti, mert nem ott tartottak a tananyagban, átkerült abba az iskolába, és képtelen átvenni a fonalat, képtelen felvenni a versenyt azokkal a gyerekekkel, akik már, mondjuk, hat éve abban az iskolában tanulnak. Mi történik? Teljes mértékben lemarad. Ha lemarad, nem vesz részt az oktatásban, mert nem tud odafigyelni, mert nem érti, hogy miről van szó. Mit fog csinálni? Elkezd beszélgetni, elkezd rendetlenkedni, elkezd a telefonjával játszani, és a többi, és a többi. Mi történik? Zavarni fogja azokat a gyerekeket, akik viszont szeretnének részt venni az oktatásban, szeretnék megkapni azt a magas szintű oktatást, amit eddig megkaptak, ezt is szeretnék megtartani. Arról már nem is beszélek, hogy még mik történtek az iskolában, mert abból lehetnének bonyodalmak, de történtek dolgok. Ezt meg lehet kérdezni azoktól, akik odajártak ezekbe az iskolákba. Tény, hogy senkinek nem volt jó ez a megoldás. Talán a jogvédők tapsikoltak ennek, hiszen az általuk szegregáltnak mondott iskolát megszüntették, jó néhány iskolában pedig lerontották az oktatás színvonalát, mert nem lett volna szabad így, ilyen módon vegyíteni. Vagy egyre több olyan település van Magyarországon, például Tiszabőt említhetném, ahol az iskolába szinte csak cigány gyerekek járnak, de jó néhány ilyen település van. Hogyan lehet megvalósítani, hogy ne csak ők járjanak oda? Egyszerűen nem tudom elképzelni, hogy Brüsszel ezt hogyan gondolja végig, hogy Magyarországon bizony ilyen szegregált oktatás van, és ezt azonnal meg kell szüntetni. Hát, nekem van ötletem, Brüsszelben valamilyen elitiskolában, esetleg bentlakásos formában meg lehet valósítani, ha erre hajlandóak. Ezt zárójelben mondtam.De mi a fontos? Ami a legfontosabb: azzal, hogy integrált oktatás van Magyarországon, az esélyegyenlőséget korántsem teremtjük meg. Teleki képviselő úr is erre hivatkozott, hogy azzal, hogy ha meghozzuk ezt a jogszabályt, nem lesz esélyegyenlőség. Nem lesz esélyegyenlőség, mert akkor sem fog tudni az a gyermek kitűnni, akkor sem lesz nagyobb esélye, ha erőszakkal beintegráljuk egy másik iskolába, mint ahogy azt tették a Huszár-telepi iskola esetében. [[14.20]] Attól ő még nem lesz jó tanuló, attól ő még nem fog tudni továbbtanulni, nem fog tudni gimnáziumba menni, nem fog tudni egyetemre menni. Nem ettől fog tudni egyetemre menni. Tehát magában az oktatási rendszerben kell változtatni. Igenis, nem azzal van a probléma, hogy mondjuk, egy iskolába vagy egy osztályba csak cigány gyerekek járnak, hanem azzal van probléma, hogy ezeknek a gyerekeknek meg kell kapni ugyanazt a színvonalú oktatást, ugyanazt a lehetőséget, mint az összes többi iskolában.Amikor önök létrehozták azt a híres rendszert, hogy az iskolákat egy rendszerbe tömörítjük, és most már mi leszünk a fenntartói, és most már mindenkinek egyenlő esélye lesz, ha ezt önök komolyan gondolták volna akkor, akkor valóban ebben lehetett volna megvalósítani részeket, ebben részeredményeket elérni, de láttuk, hogy ez a fajta központosítás sem működik egyáltalán. Tehát valahol a vidéki iskoláknak az esélyt kell megadni, hogy azok a cigány származású gyerekek, akik együtt tanulnak, együtt vannak, nekik is meglegyen az esélyük. Mi a legfontosabb? Nagyon fontosnak tartanánk azt, hogy egyre több cigány származású pedagógus kerüljön ki, akik példát tudnak mutatni a gyerekeknek, akikre fel tudnak nézni, hogy bizony ők kikapaszkodtak abból a sorból, ők tanultak egyetemen, főiskolát végeztek, és bizonyos komoly, jó állásuk van, és bizony a gyerekeket nevelik. A példát kellene felmutatni, és ebben nagyon fontos lenne, hogy olyan iskolák legyenek, ahol cigány származású oktatók vannak.Nem azzal van a baj, hogy csak cigányok járnak abba az osztályba és abba az iskolába, és egyre több ilyen lesz. Hiába hozunk rá törvényeket, nem fogunk tudni mit tenni akkor, amikor azt látjuk, hogy nagyon sok településen Szabolcs-Szatmár-Bereg megyében ma már az elsőbe beiratkozó gyerekek többen vannak, mint a jelenlegi többségi társadalomhoz tartozó szülők gyermekei, amikor egyre inkább azt látjuk, hogy egyre több lesz az olyan osztály, egyre több lesz az olyan iskola, ahol csak cigány származású gyerekek vannak, hiszen ők élnek a településen többségben, és náluk születik a legtöbb gyerek, ezért már a 60-70 százalékuk cigány származású.Azért sem lehet felháborodni, ha valaki azt mondja, hogy abban az oktatási intézményben nem olyan jó az oktatás színvonala, és el fogja vinni a gyermekét egy másik oktatási intézménybe. És itt jön egy örök probléma, amiről Teleki képviselőtársam is beszélt, talán nem most, hanem egy korábbi felszólalásában, hogy igen, de a cigány származású gyerekek szülei anyagi okokból nagyon sok esetben nem tudják azt megtenni, hogy ők is elvigyék egy másik iskolába. Azt gondolom, hogy valahol az EMMI feladata lenne az, hogy ezeket az esélyegyenlőtlenségeket kiküszöbölje, mind anyagi téren, felszerelési, humánpolitikában kellene, hogy erre hangsúlyt fordítsanak, és akkor megoldódna ez a helyzet, amit nem így kell megoldani. Hozunk egy törvényt azért, hogy elfogadjuk Brüsszel javaslatát, amit Brüsszel onnan előír. Könyörgöm, állítsuk meg Brüsszelt, önök mondják, és mi történik: mégis átveszik, akkor is, ha az adott esetben nem jó, adott esetben nem értenek vele egyet. Tehát meghirdetnek önök egy szabadságharcot, ami kommunikációban elképesztő módon dübörög, minden csak erről szól, csak éppen önök azok, akik ezt nem hajtják végre, hanem másként beszélnek ott, és teljesen másként beszélnek itt. Azt gondolom, hogy ez a törvényjavaslat, ami benyújtásra került, egyáltalán nem fogja megoldani ezt a problémát, az egyenlő bánásmódon semmit nem fog javítani, az esélyegyenlőségeket nem fogja egyenlőre hozni Magyarországon, ettől a cigány gyermekek felemelkedésére semmivel sem lesz nagyobb esély. Egy dolgot tesznek: elfogadják a magukat jogvédőknek mondó szervezetek kívánalmait, akik ugyanúgy bele fognak kötni a következő lépésbe, ugyanúgy nem fog nekik tetszeni majd, mert úgysem lehet megvalósítani azt, amit itt Věra Jourová és az Európai Bizottság szeretne, illetve ezek a szervezetek szeretnének.Azt gondolom, hogy Magyarországon viszonylag jól kialakult egy rendszer, és ezt a rendszert nem szabad felrúgni. Mint ahogy a nyíregyházi Huszár-telepi példa is mutatta, hogy milyen súlyos problémák kerültek felszínre, és ezek a problémák is akkor is elsősorban a cigányságon csapódtak le, azt gondolom, hogy ebben az esetben is ugyanígy, ha megszüntetjük az ilyen jellegű iskolákat, amikor teljesen az integrált oktatást mindenen keresztül akarjuk vinni, akkor az csak a problémákat fogja szülni. Magyarországon sajnos az oktatás színvonala elképesztő módon hanyatlott az elmúlt 20-25 évben. Azt gondolom, hogy mindenki egyetért abban, hogy nagyon nagy a hanyatlás. Egyébként mindenféle felmérés ezt mutatja, ha a PISA-teszt eredményeiről beszélünk, azok is egyértelműen ezt mutatják, de amikor világversenyekre mennek a magyar fiatalok, diákok, az is ezt mutatja. Tehát valahol a minisztériumnak kellene nagyot változtatni, hogy Magyarországon az oktatás színvonala javuljon, de nem ez a megoldás. Köszönöm szépen a figyelmet. [[Taps a Jobbik soraiban.]]"
8,u2019-02-19-263,OTHER,JOBBIK-frakció,-0.986328125,2019-02-19,0.27205684781074524,"Tisztelt Ház! Tisztelt Képviselőtársaim! Azért a szónoki emelvényről mondom el vezérszónoki felszólalásomat ebben a tárgyban, mert rendkívül fontosnak tartom azt a kérdést, hogy miért kerül a Ház elé ez az egyezmény, miért írta alá a magyar kormány ezt az egyezményt, és mik azok a buktatók, mik azok a nem látott körülmények, amelyeket a tárca elhallgat a választópolgárok elől, és elhallgat az országgyűlési képviselők elől. Nagyon is sokatmondónak tartom, hogy a KDNP képviselőcsoportja ebben az ügyben nem képviselteti magát az ülésteremben, kormánypártként nem szólal fel ebben az ügyben, és én azt gondolom, hogy ez nem véletlenül van, mint ahogy egyébként a KDNP a rabszolgatörvény vitájában sem vett részt. Mik nekem a problémáim és mik a Jobbik-frakció problémái ezzel az egyezménnyel? Először is: még államtitkár úr nem volt itt a Házban, amikor az ezt megelőzően tárgyalt egyezmények vonatkozásában és azok javaslatként történő benyújtása kapcsán elmondtam, hogy a Belügyminisztériumnak mennyivel magasabb szintű a javaslatelkészítési mechanizmusa, mennyire kidolgozott, korrekt és teljes mértékben a képviselőket tájékoztató törvényjavaslatokat ad elő, míg ez az ezen egyezmény ratifikációját szolgáló T/4069. számú törvényjavaslat fércmű, alkalmatlan arra, hogy ezt tárgyalni lehessen. Elfogadhatatlan, hogy általános indokolásként mindössze annyi szerepel benne, hogy „a Törökországgal történő védelmi ipari együttműködés fejlesztése, továbbá a védelmi ipari minősített adatok cseréjével és kölcsönös védelmével kapcsolatos szorosabb együttműködés biztosítása miatt kiemelten indokolt az Egyezmény létrehozása”. Mindannyian tudjuk: a NATO tagországa vagyunk. A NATO-nak 29 tagországa van, 29 tagország közül egyetlenegy nincs, akivel a magyar kormány ilyen egyezmény létrehozatalát szorgalmazta volna. Államtitkár úr az előterjesztésben több országgal megkötött egyezményt említett fel, csakhogy azt nem szabad elfelejteni, hogy azok általános minősített adatok cseréjéről szóló egyezmények, mint ahogy egyébként a mai ülésnapunkon is Luxemburggal és Romániával megkötött egyezmény ratifikációs folyamata zajlott, és pontosan tudjuk, hogy mennyire más tartalmú egy egyszerű minősített adatok cseréjéről és védelméről szóló egyezmény, mint kifejezetten a védelmi ipari minősített adatok kölcsönös cseréjéről szóló. Tudjuk jól mindannyian, különösen a hadiiparban, hogy az ipari titkok, az ipari adatok mennyire érzékeny adatok, és azt gondolom, hogy ha már egy ilyen javaslat a Ház elé kerül, akkor azt is meg kell néznünk, hogy milyen kormánnyal kötötte meg a magyar kormány ezt az egyezményt, az a kormány a saját népével hogy viselkedik, és elvárható-e tőle, aki a saját polgáraival szemben elképesztő dolgokat művel, hogy egy ilyen viszonyban, még ha egyezmény is szabályozza a részletszabályokat, úgy fog eljárni, ahogy az Magyarország méltányos érdekeinek is megfelelő. [[19.00]] De visszatérnék egy kicsit a szakmai kérdésre. A 2. cikk 3. pontja azt mondja ki, hogy bármilyen típusú katonai jármű és berendezés az, amelyre szolgálnak a közös védelmi adatok. A probléma a következő: ebből a terminológiafelsorolásból hiányzik az „eszközök” szó. Miért is fontos az „eszközök” szó? Mert a jármű, az jármű, a berendezés pedig stabilan álló, statikus eszköz, amely semmiképpen nem tartalmazhatja például a fegyvereket, nem tartalmazhatja például a nem járműként szolgáló, de mozgó eszközöket. Rengeteg olyan védelmi ipari eszközt von ki ez a terminológia hatálya alól, ami kétségessé teszi azt, hogy ezt az egyezményt lehet-e majd teljeskörűen és pontosan alkalmazni. Szeretném felhívni az államtitkár úr figyelmét arra, hogy az egyezmény angol változata sokkal cizelláltabb, sokkal pontosabb, és sokkal inkább lehet beleérteni az eszközöket is, mint a magyar fordításba. Úgyhogy nagy tisztelettel azt kérem, hogy még a törvényalkotás folyamatában tegye meg a minisztérium, hogy a szöveget az angol szövegnek megfelelően fordíttatja le, tekintettel arra, hogy így nem elég szabatos ahhoz, hogy pontosan körül lehessen írni a tárgyi kört. Szeretném jelezni, hogy a 3. cikk 1. pontjának első alpontja határozza meg azt, hogy a két országban mely szervezet az, amely a kapcsolatot tartja, amely szervezetek részt vesznek ezen egyezmény végrehajtásában. Ebben az szerepel, hogy Magyarország részéről a Nemzetgazdasági Minisztérium államtitkára jár el. Szeretném jelezni, hogy 2018. május 8-a óta nincs Nemzetgazdasági Minisztérium. Tekintettel pedig arra, hogy ugyanezen cikk 2. pontja kimondja, hogy a feleknek egymást a változásokról tájékoztatniuk kell, ezért semmi nem akadályozta a Honvédelmi Minisztériumot abban, hogy jelezze ezt a változást a másik félnek, és mielőtt a ratifikáció érdekében ezt a törvényjavaslatot az Országgyűlés elé terjesztette, egy kiegészítő jegyzőkönyvvel ki lehetett volna küszöbölni ezt a problémát, és nem lettek volna kénytelenek a parlamenti képviselők egy olyan egyezményszöveget megszavazni, amelyben éppen az egyezmény végrehajtója, gazdája mint szervezet nem is létezik. Való igaz, hogy a Pénzügyminisztérium vette át a Nemzetgazdasági Minisztérium nagy részének jogkörét, de nem szabad elfelejteni, hogy az Innovációs Minisztérium is kapott ugyanebből a feladatrendszerből, ezáltal tehát ma azt kell lássuk: ha ez a jogszabály, ez a törvény megszavazásra kerül, akkor abban a pillanatban elkezdődhet majd az egyezmény módosításának ratifikációja is, ami pénzt, időt és energiát fogyaszt. Ily módon én azt javasolnám a tisztelt Honvédelmi Minisztériumnak, nem tudva ezt, nem veszteget sok időt, ezt a javaslatot vonja vissza, egy kiegészítő jegyzőkönyvben a török partnerrel készítsék el az egyezmény módosítását, és egységes szerkezetben terjessze be annak érdekében, hogy a parlament azt jóvá tudja hagyni. De beszélnék még egy nagyon fontos kérdésről a javaslat tárgyában, ez pedig az, hogy ezt a törvényjavaslatot a Honvédelmi Minisztérium nyújtotta be és mit látunk? A védelmi ipari minősített adatok cseréjének magyarországi gazdája nem a honvédelmi miniszter és nem is a Honvédelmi Minisztérium államtitkára, hanem a Nemzetgazdasági Minisztérium államtitkára. Nem bízik a magyar kormány a Honvédelmi Minisztérium tisztviselőiben, állami vezetőiben? Hát, most itt védelmi adatokról van szó, vagy ez az egyezmény valami más témának a leplezése? Mert az valóban igaz, hogy a védelmi ipari termékek kereskedelmével a nemzetközi kapcsolatok viszonyában általában a gazdasági minisztériumok részt vesznek, na de védelmi adatok, védelmi ipari adatok ügyében nehogy már ne legyen ott a honvédelmi tárca! Török részről a török védelmi minisztérium a gazdája ennek az ügynek. Nagyon nagy tisztelettel szeretném megkérni az államtitkár urat, hogy a válaszában majd fejtse ki azt, vajon mi okozta azt, hogy nem a honvédelmi miniszter vagy nem a Honvédelmi Minisztérium valamely államtitkára az, aki ezen egyezmény végrehajtásában részt vesz. Amint korábban mondottam, 29 tagállam van a NATO-ban, és nincs még egy tagállam, amellyel ilyen típusú egyezményt kötöttünk volna, holott… és engedjenek meg ismertetni pár országot és pár védelmi ipari terméket, amelyet folyamatosan cserélünk egymással, vásárolunk mind import, mind magyarországi export vonatkozásában, tehát úgy ítélem meg, hogy ha ez az egyezmény és ennek az egyezménynek a tárgya Magyarország szempontjából és a védelmi rendszerünk fenntartása és fejlesztése szempontjából fontos, akkor miként lehetséges az, hogy a következő országokkal nem is kezdeményeztük ilyen egyezmény megkötését? Szeretném felhívni a figyelmet Svédországra, amelytől a Gripeneket vásároltuk; meglehetősen érzékeny kérdésről beszélünk, hazánk biztonsága szempontjából fontos eszközökről beszélünk, mégsem történt semmi ilyesmi egyezmény megkötése. Vagy például idehozhatnám a BTR-modernizációt, amelyet Oroszországgal és Lengyelországgal végeztettünk el, s mily érdekes, sem Oroszországgal, sem Lengyelországgal nem is kezdeményeztük ilyen típusú egyezmény létrehozatalát. De most például a „Zrínyi 2026” érdekében való haderőfejlesztés kérdésében az egyik legfontosabb eszközelem a Leopard, amelyeket Németországból rendelünk igen nagy számban azt gondolom és azt gondolhatjuk, hogy ezek során igen komoly védett ipari adatok kerülnek egyik országtól a másikig, mégsem kezdeményezte senki Németországgal egy ilyen egyezmény létrehozatalát. Vagy csak egy példát mondok: Németország az, amely országtól azokat a Mercedeseket vásároljuk, amelyeken torony van annak érdekében, hogy azokról lőni lehessen. Vagy folytatom tovább: az Egyesült Királysággal hoztuk létre azt az üzletet, amelynek keretében Viking terepjárókat kaptunk, vagy az USA-tól a páncélozott járműveket, vagy Olaszországból speciális katonai teherautókat, vagy Németországból az előbb említett Leopardokon és Mercedes lövőtornyokon kívül a Bundeswehrek, az Unimogok, amelyek a szállításban rendkívül fontos tényezők. Azt is tudjuk, hogy Magyarország a fegyverzetfelújításban mennyire komolyan vesz részt, a Honvédelmi Minisztérium mellett működő katonai vállalatok, amelyek fegyverfejlesztésekkel foglalkoznak, elképesztő mennyiséget exportáltak már külföldre, nagyon magas szintű ez a munka, mégsem kezdeményeztük ezeknek a minősített védelmi adatoknak a cseréjét egyezmények útján. Azt szerettem volna tehát ezzel bemutatni a tisztelt parlamenti képviselőknek, hogy nagyon olyan érzésem van, és úgy érzem, hogy ez megalapozott, hogy ennek az egyezménynek Törökországgal valójában más az oka. A kormányzat nem mondja el, mi az oka. Tartok attól, hogy egy ilyen egyezményes viszony keretében fognak olyanfajta, úgy ítélem meg, Magyarország népe számára nem biztos, hogy tetsző viszonyokat kialakítani, amelyek veszélyesek Magyarország biztonsága számára. Szerényen megjegyezném, és hangsúlyozom, semmiképpen nem szeretnék viccelődni vele, de míg a kormánypárti sajtó az én frakcióm tagjait folyamatosan muszlimimádattal és Allah-imádattal vádolja, addig ez az ország, amellyel éppen ezt az egyezményt megkötöttük, úgy tudjuk, még a mai napig is Allahot tiszteli, és őt tekinti istenének. Innentől kezdve azért majd megkérdezném, hogy ki az, aki muszlim- és Allah-imádó. De félretéve a tréfát [[Németh István Szilárd: Nem volt tréfás! Közbeszólás a Jobbik soraiból: A tiétek sem tréfás különösebben!]] , Törökországban újságírók sokasága van börtönben megalapozatlanul. Az alkotmánybíróság megállapította már több újságíró, bíró, ügyvéd jogellenes börtönben létét, a jogellenes eljárást, és ezzel ellentétben a török kormány a mai napig is ártatlan emberek sokaságát tartja börtönben. Ha egy demokrata ember még ha egy egyezmény kapcsán is nem szólal fel azok ellen a viszonyok ellen, amelyek Törökországban lehetségesek, akkor az az ember nem demokrata. Hangsúlyozni kívánom: Törökország népét nagyon is becsüljük és nagyon is tiszteljük. Törökország népe elképesztő áldozatokat hoz azért, hogy Európa déli tengerét védje, a déli tengerhez bármikor is érkező, támadó jellegű vagy beavatkozni óhajtó tevékenységeket elhárít, Törökország népe nagyon nagy áldozatot hoz azért, ahol geopolitikailag van. [[19.10]] Törökország népe elképesztő áldozatokat hoz azért, hogy Törökország el tudja viselni 2 millió menekült ott élését immár évtizedes távlatban. Törökország népe azt érdemli, hogy mi megköszönjük és rendkívüli módon tiszteljük őket ezért a tevékenységükért. De el kell választani Törökország népét a török kormánytól, ahol egy autokratikus rendszer épült ki, ahol gyakorlatilag mindenki veszélyes, aki elmondja a véleményét. Ezért történhet meg az Törökországban, a török néppel is megtéve, hogy nemzetközi bírót ítélnek el terrorizmus vádjával úgy, hogy a teljes nemzetközi bírói szervezeti rendszer és a humanitárius szervezetek tiltakoztak ellene. Fogvatartottakat kínoznak és megerőszakolnak, férfiakat is, nőket is; nem engedik be a nemzetközi megfigyelőket, hogy találkozhassanak a fogvatartottakkal vagy az ő képviselőikkel. Amerikai lelkészt vádolnak azzal, hogy a terrorizmust segíti, amikor ő egyszerű keresztény lelkészként végzi a munkáját és terjeszti a szeretetet. Azt szeretném ezzel mondani, képviselőtársaim, hogy nagyon meg kell fontolni azt, még ha nagyon is fontos számunkra, hogy a nemzetközi viszonyrendszerben együttműködjünk akár szövetségeseinkkel is. De ez a törvényjavaslat valami másról szól, mint ami a tartalma. Köszönöm a figyelmüket. [[Taps a Jobbik soraiból.]]"
9,u2020-03-16-67,Fidesz-KDNP,Fidesz-frakció,0.92919921875,2020-03-16,0.32321980595588684,"Köszönöm a szót, elnök úr. Mindenekelőtt szeretném minden tiszteletemet kifejezni azok előtt, akik ma helytállnak a frontokon, az egészségügyben, a rendvédelemben, kereskedelemben, kiskereskedelemben, de minden termelő szektorban, így az agráriumban dolgozók előtt is, hogy az élelmiszer-ellátás biztonságos maradhasson.Nos, tisztelt miniszter úr, a klímaváltozás az éghajlati rendszer összetett, egymásra épülő folyamatainak és kölcsönhatásainak átalakulását jelenti, éppen ezért tesz meg Magyarország Kormánya annak érdekében, hogy a Jóisten által adott természetet óvjuk és védjük. Fontos, hogy ne csak beszéljünk róla, hanem cselekszünk is, nemcsak a meghirdetett zöldprogrammal, hanem mellette más apró dolgokkal is, ami nemcsak a természetet védi, de jelen példa által a méhészgazdáknak is segítséget nyújtunk. Nem túlzás kijelenteni, hogy a méhek nélkül nincs élet. Földünk globális tápláléklánca alapvetően a méhek és egyéb beporzók tevékenységén alapul, mind az állatvilág, mind mi, emberek képtelenek lennénk túlélni a méhek nélküli világot. A jelenlegi méhállományt fenn kell tartanunk, támogatási rendszerrel ösztönözni a méhtartási kedvet. Jelenleg 20 ezer méhész dolgozik az országban, a fogyasztással ellentétben a termelésben mi, magyarok nagyhatalom vagyunk, az Unió méztermelésének 10 százalékát mi adjuk. Az úgynevezett méhsűrűség nálunk a legmagasabb nemcsak az Unióhoz viszonyítva, hanem a világon is, az országos átlag 13 méhcsalád négyzetkilométerenként, de az ország egyes részeiben, így Zala és Somogy megyében, 20 feletti ez a szám. Magyarország számára a téma azért is fontos, mert a harmadik legnagyobb méztermelő ország vagyunk az Európai Unióban, az ágazat jelentőségét az is mutatja, hogy a méhek porozzák be a növények 84 százalékát, és a beporzás teszi lehetővé az élelmiszerek 76 százalékának előállítását. A mézpiac anomáliái miatt a méhtartási kedv csökkenése tapasztalható némely EU-s tagállamban, elsősorban az Unióba áramló, többször kétes minőségű kínai méz okoz sok gondot a méhészeknek. A fentiekre tekintettel kérdezem miniszter urat, a méhészeti támogatások hazánkban kompenzáljáke a jövedelmezőség csökkenését, elegendőe a támogatás mértéke a méhtartási kedv fenntartásához, a méhészeti nemzeti program mellett igényelhetőe egyéb támogatás a magyar méhgazdák számára. [[Taps a kormánypártok padsoraiból.]]"
9,u2015-06-10-101,Fidesz-KDNP,Fidesz-frakció,0.91259765625,2015-06-10,0.9934261441230774,"Köszönöm szépen, elnök úr. Tisztelt Országgyűlés! Tisztelt Képviselőtársaim! A piac rendezett és megfelelő működése alapköve egy jól működő gazdaságnak, és ez az állítás különösen érvényes a mezőgazdasági termékek piacára. A rendezett piaci működés kiszámítható gazdasági környezetet biztosít mind a termelők, mind a feldolgozók és a kereskedők számára. A stabilitás fokozza a termelés tervezhetőségét, a növekedési és fejlesztési kedvet, továbbá átlátható és tiszta piaci folyamatokat teremt, csökkentve ezzel a feketegazdaság arányát is. A versenyképes mezőgazdaság fenntartása érdekében az Európai Unió szabályozási eszközökkel segíti elő a mezőgazdasági termékpiacok szervezett és rendezett működését. A mezőgazdasági termékpiacok közös szervezéséről szóló jogszabályok a közös agrárpolitika legutóbbi reformjának keretében számos ponton megváltoztak, amely a hatékony és versenyképes piacszervezés érdekében a hazai mezőgazdasági piacszabályozás általános rendelkezéseinek felülvizsgálatát, módosítását és kiegészítését tette szükségessé.A mezőgazdasági termékpiacok szervezésének kérdéseivel kapcsolatos, jelenleg hatályos törvényi szintű hazai szabályozást a szakmaközi szervezetekről és az agrárpiaci szabályozás egyes kérdéseiről szóló 2012. évi CXVIII. törvény tartalmazta. Ennek alapját az 1234/2007. tanácsi rendelet adta, amely 2014. január 1-jén átadta helyét az 1308/2013. parlamenti és tanácsi rendeletnek. Az új európai uniós rendeletben az egyes ágazatok szabályozásának további piaci orientálásával a szakmaközi és termelői szervezetek önszabályozáson alapuló piaci intézkedései még jobban előtérbe kerültek, aminek következtében e szervezetek szerepe a laza szabályozású ágazatokban is erősödött. Ezenkívül a szervezetek elismerésével, működésével kapcsolatos szabályozás is átfogó megújuláson esett át, valamint új, a korábbinál hatékonyabb és egységesebb válságkezelési intézkedéscsomag került az európai uniós rendeletbe. A korábbi jogalapot jelentő uniós szabályozás tehát jelentős mértékben átalakult, emiatt a hatályos magyar törvény szerkezete, az abban szereplő hivatkozások megváltozása a továbbiakban nagyon megnehezítené a megfelelő jogalkalmazást.Tekintettel a szükséges változtatások körére és mennyiségére, indokolttá vált egy új törvény előterjesztése, amely egészében felváltja a jelenlegit. A javaslat alapvetően továbbviszi a korábbi szabályozás jól működő elemeit, egyben biztosítja az uniós termékpiaci szabályozás hazai végrehajtásának kereteit. Az új törvény fellép a kereskedelmi ügyletekhez kapcsolódó kockázatok és visszaélések ellen. A szerződéskötésre, fizetési határidőre, adatszolgáltatásra és versenyjogi szabályozásra vonatkozó elemei megfelelő keretet biztosítanak az egyes ágazatok szereplői számára az integráltabb és szervezettebb működéshez, ugyanakkor figyelembe veszik a mezőgazdasági termelésben állandóan jelen lévő bizonytalanságot, és csökkentik a termelők kereskedelmi ügyletekhez kapcsolódó kockázatait, valamint a visszaéléseket. A javaslat kifejezett célja, hogy megakadályozza az időjárási és más természeti okok miatt ténylegesen nehéz helyzetbe került termelők teljes tönkremenetelét, ugyanakkor a termelők szerződéses kötelem alóli mentesülése szigorú feltételekhez kötött annak érdekében, hogy ez ne gátolja az ügyletek létrejöttét.A magyar mező- és élelmiszer-gazdaság fejlődése és versenyképessége szempontjából kulcskérdés, hogy növekedjen az egyes ágazatok szervezettsége. Ezért a KAP-reform által meghatározott irányok figyelembevételével a magyar agrárpolitika is egyre nagyobb szerepet szán az egyes ágazatokban megvalósuló, alulról szerveződő, nyitott tagság elvén működő ágazati önszabályozásnak. Ezt az önszabályozást a termelői és a szakmaközi szervezetek, termelői csoportok hivatottak megvalósítani. Az európai mezőgazdaságban a termelői szerveződések a rendezett ágazati működés és a termelők érdekérvényesítésének alapvető építőegységei. A termelői csoportok és a termelői szervezetek feladata a termelés és értékesítés szervezése, az együttes piaci fellépés kereteinek biztosítása és a stabil termelői jövedelmezőség elősegítése. A termelői szervezeteket megalakító termelők termékeiket közösen viszik piacra, így alkuképesekké válnak, csökken a hátrányuk a nagy volumenben termelő és vásárló szereplőkkel szemben. A termelői szervezetek megerősítésén keresztül növelhető az ágazatok technikai és technológiai színvonala, elősegíthető a friss piacok elérése, és könnyebben megoldható a feldolgozóipar ellátása megfelelő minőségű és mennyiségű hazai alapanyaggal. Emellett fontos szerepük lehet a hazai feldolgozóipar újjászervezésében is, amely összhangban van a vidékfejlesztésre és élelmiszergazdaság-fejlesztésre irányuló általános célkitűzéseinkkel.A törvényjavaslat a termelői szervezetek esetében meghatározza a működésükkel kapcsolatos alapvető szabályokat, valamint az új közösségi szabályozás által biztosított jogaikkal kapcsolatos alapvető eljárási szabályokat. [[13.40]] A szerveződés magasabb fokát jelentő szakmaközi szervezetek egy-egy ágazat szereplőit, így a termelőket, a feldolgozókat és a kereskedőket vertikálisan fogják össze azzal az elsődleges céllal, hogy a termékek előállításának és forgalmazásának fejlesztését előmozdítsák, valamint elősegítsék a piac szereplői között az információáramlást, és ezzel növeljék a piac átláthatóságát. Az ágazati szereplők összefogása, az önrendelkezési jog megteremtése fontos és hatékony eszköz a mezőgazdasági termelés kiszolgáltatottságának csökkentésére, valamint a termelés, a feldolgozás és a forgalmazás szervezettségének növelésére. Ezáltal jelentős mértékben nő a teljes élelmiszerlánc működésének kiszámíthatósága és stabilitása is. Mindez a fogyasztók szempontjából is előnyös helyzetet teremt a piac és a verseny szabályainak torzítása nélkül. Az elismert szakmaközi szervezetek intézkedéseikkel elősegíthetik a kínálat piaci igényekhez való igazítását, adatgyűjtéssel és a piaci ártendenciák feljegyzésével előrejelzéseket készíthetnek, minőségjavító intézkedéseket hozhatnak, vagy akár ajánlott szerződésmintákat alkothatnak. Ezeken felül, amennyiben egy adott termék tekintetében reprezentatívnak minősülnek, azaz az előállítás túlnyomó részét lefedik, a szakmaközi és a termelői szervezetek kezdeményezhetik egyes szabályaik kiterjesztését a tagsággal nem rendelkező ágazati szereplőkre is. Az uniós ágazati beosztás egyes esetekben eltér a magyar gyakorlattól, ezért az új törvény rugalmasan biztosítja annak lehetőségét, hogy egy adott ágazatban működő szakmaközi szervezet szükség esetén más ágazatok termékeit is képviselhesse, illetve hogy egy szakmaközi szervezet egy ágazatnak csak bizonyos részében működjön. Egyszerűsödik a szakmaközi szervezetek elismerésével és működésével kapcsolatos szankciórendszer, valamint átláthatóbbá válnak a szakmaközi szervezetekre vonatkozó versenyjogi feltételek is. Az új törvény tartalmazza a tejágazatban a kvótarendszert felváltó új európai szabályozás hazai végrehajtási elemeit, így például a nyerstej-értékesítés esetében a kötelező szerződéskötési előírást. Megalapozott ágazatpolitikai előrejelzéseket és döntéseket csak megfelelő adatok alapján lehet hozni. A piaci fejlemények követése és a korszerű adatszolgáltatás érdekében az új törvény lefekteti a mezőgazdasági adatbázisok, a tesztüzemi információs rendszer, a piaci árinformációs rendszer, az agrártámogatás igénybevevői által szolgáltatott adatok, a termékbecslési célból szolgáltatott adatok, valamint a termelői szervezetekkel és termelői csoportokkal kapcsolatos adatbázisok működésének kereteit. Rendkívüli piaci események, mint például az orosz importtilalom, egészségügyi kockázatok vagy fogyasztói bizalomvesztés esetén biztosított annak lehetősége, hogy gyors válságkezelési intézkedések kerüljenek végrehajtásra mind a piaci szereplők, mind a fogyasztók érdekében. A halászati és akvakultúra-termékek piacának szervezéséről szóló hazai végrehajtási szabályok újdonságként jelennek meg a mezőgazdasági piacszabályozás rendszerében. Az új törvény számos más speciális piacszervezési intézkedést is tartalmaz, amelyek az európai uniós szabályok adta lehetőségeket biztosítják. Ilyen például a vágóállatok vágás utáni minősítése vagy az adatszolgáltatás részletszabályai. Tisztelt Elnök Úr! Tisztelt Országgyűlés! Egy minden részében megújult, az európai uniós szabályozáshoz igazított, ugyanakkor a nemzeti sajátosságokat is figyelembe vevő, modern, áttekinthető és a mezőgazdasági piacok szabályozásának eddigi tapasztalataira is építő jogszabályt ismerhetnek meg a T/4854. számú törvényjavaslatban. Kérem, hogy a törvényjavaslatot az Országgyűlés vitassa meg és fogadja el. Köszönöm szépen a figyelmüket. [[Taps a kormánypártok soraiban.]]"
9,u2015-11-03-173,Fidesz-KDNP,Fidesz-frakció,0.8876953125,2015-11-03,0.9951809048652649,"Köszönöm, elnök úr. Tisztelt Országgyűlés! Minden országnak, így Magyarországnak is megvan a saját nemzeti szeszes itala, és ez nem más a mi esetünkben, mint a pálinka. Ez hagyomány, történelem és nemzeti identitás is egyben. Hazánkban a már évszázadok óta bőséges termést nyújtó és a gyümölcsök fajtáiból széles skálát felvonultató gyümölcstermő területek biztosítják a lehetőséget a jó minőségű és rendkívül gazdag ízvilágú pálinka előállításához. A pálinka hungarikum, és kiemelt szerepet tölt be a hungarikumok között. Ezen túlmenően nemzeti kincsünk, ami a magyar táplálkozási kultúra és a hagyományőrzés szerves része. Talán nem is található olyan háztartás Magyarországon, ahol családi rendezvények, családi összejövetelek vagy hagyományőrző ünnepségek keretében ne kerülne az asztalra, majd fogyasztásra ez a csodálatos prémiumtermék. Ezért 2008-ban a pálinka törvényi védelmet kapott az úgynevezett pálinkatörvény hatálybalépésével. A pálinkatörvény létrehozta a pálinka előállítása, származása, minősége és eredetvédelme egységes szabályozásához fűződő közös magyar érdek előmozdítása érdekében a Pálinka Nemzeti Tanácsot. A pálinkatörvény 2008-as megalkotása óta eltelt szakmai tapasztalatok, valamint a Pálinka Nemzeti Tanács által ellátott feladatok tapasztalatai alapján hosszú és alapos kodifikációs munka eredményeképpen született meg a pálinkáról, a törkölypálinkáról és a Pálinka Nemzeti Tanácsról szóló T/6982. számú törvényjavaslat, amely alapvetően megváltoztatja a Pálinka Nemzeti Tanács működését. Az Európai Unió jogrendszere részletesen szabályozza a szeszes italok fogalmi rendszerét és az egyes tagállamokban előállításra kerülő termékek uniós eredetvédelmét. A szeszes italok meghatározásáról, megnevezéséről, kiszereléséről, címkézéséről és földrajzi árujelzőinek oltalmáról szóló 2008. január 15-i 110/2008-as EK európai parlamenti és tanácsi rendelet alapján a pálinka és a törkölypálinka uniós oltalom alatt álló földrajzi jelzés. A pálinka uniós oltalma nagymértékben hozzájárult a különleges minőségű pálinka előállításával foglalkozó pálinkaházak és manufaktúrák számának emelkedéséhez, ami tovább emeli a pálinka jelentőségét. A törvényjavaslat előírja a belföldön forgalomba kerülő pálinkák és törkölypálinkák esetében a pálinkazárjegy alkalmazását. A Pálinka Nemzeti Tanács jelenleg egy véleményező, javaslattevő jogkörrel működő konzultatív testület, amely hat szakmai szervezet tíz képviselőjéből áll, kiegészülve az agrárgazdaságért felelős miniszter két, valamint a nemzetgazdaságért felelős miniszter egy delegáltjával. A törvényjavaslat alapján a Pálinka Nemzeti Tanács jogi személlyé, köztestületté válik, amely közfeladatai tekintetében a származás-, minőség- és eredetvédelemmel, a pálinka piacra jutásának elősegítésével, a pálinka mint nemzeti kincs megóvásával kapcsolatos közfeladatokat látja el. A Pálinka Nemzeti Tanács a pálinka- és törkölypálinka-előállítás, a termékleírások ellenőrzése, az uniós oltalomból eredő jogérvényesítés, a minőségvédelem, az egységes marketingstratégia kialakítása érdekében csak köztestületként tud hatékonyan fellépni. Az uniós oltalom alatt álló földrajzi jelzéssel rendelkező pálinkák termékleírásában foglaltak ellenőrzésére kiemelt figyelmet kell fordítani. A pálinka és a törkölypálinka - mint európai uniós oltalom alatt álló földrajzi jelzés - védelme érdekében a Pálinka Nemzeti Tanács a jelenlegi formájában nem rendelkezik önálló hatáskörrel. A törvényjavaslat a Pálinka Nemzeti Tanács közfeladatává teszi és ezáltal megfelelő hatáskörrel ruházza fel többek között az oltalom alatt álló földrajzi jelzéssel rendelkező pálinka és törkölypálinka termékleírások betartásának vizsgálatát, az uniós földrajzi jelzésoltalommal összefüggő jogérvényesítést, a jogsértőkkel szembeni fellépést. A törvényjavaslat alapján a Pálinka Nemzeti Tanács tagjai a törvény erejénél fogva a pálinka-előállítókat képviselő olyan szakmai érdekvédelmi szervezetek, amelyek legalább öt lezárt gazdasági évvel rendelkeznek, és ezen időszak minden évében legalább tíz szeszfőzde adóraktár-engedéllyel rendelkező tagjuk van, továbbá önkéntes alapon a Pálinka Nemzeti Tanács tagja lehet az a szakmai érdekvédelmi szervezet, amelyet kérelmére a Pálinka Nemzeti Tanács tagként felvesz. A törvényjavaslat alapján a Pálinka Nemzeti Tanács tisztségviselői az elnök, az alelnökök és a felügyelő testület elnöke. A Pálinka Nemzeti Tanács vagyonkezelését, valamint gazdálkodásának törvényességét a kitűzött célok és az ellátandó feladatok megvalósulásával összefüggésben egy háromtagú felügyelőtestület ellenőrzi. A pálinkapiac szereplőinek nagy fontossággal bír a pálinkaversenyeken történő megmérettetés is. A Pálinka Nemzeti Tanács feladatai között szerepel az országos pálinka- és törkölypálinka-verseny megrendezése, amelyet köztestületként a tanács önállóan szervezhetne, jogokat szerezhetne, és a feladatok elvégzése érdekében kötelezettségeket vállalhatna. A törvényjavaslatban meghatározott feladatok ellátása megalapozza a Pálinka Nemzeti Tanács köztestületként való működését. Tisztelt Országgyűlés! Tisztelt Elnök Úr! Az elmúlt években és napjainkban a világ és az Európai Unió is igen komoly változásokat él át. Ezek a változások a mezőgazdaságot, így a pálinkát is szervesen érintik. Az ágazat minden szereplőjének komoly erőfeszítéseket kell tenni ahhoz, hogy ezekhez a változásokhoz versenyképesen alkalmazkodni tudjon. A pálinkát mint hungarikumot kötelességünk az egész magyar nemzet számára megvédeni és népszerűsíteni, amit a törvényjavaslat szervesen elősegít és támogat. Kérem önöket is a törvényjavaslat támogatására. Köszönöm a figyelmet. [[Taps a kormánypártok soraiban.]]"
9,u2017-05-22-213,Fidesz-KDNP,Fidesz-frakció,-0.92529296875,2017-05-22,0.022275730967521667,"Köszönöm szépen a szót, elnök úr. Megmondom őszintén, amikor megláttam az ellenzéknek ezt a kérését, hogy erről a témáról, a magyar vidék gazdasági és társadalmi felemeléséről vitatkozzunk, kicsit elszégyelltem magam; jobb lett volna, ha ez nekünk jut eszünkbe, nekünk, kormányon lévőknek, hogy mutassuk meg, hogy mit tettünk eddig, és esetleg nézzük már meg, hogy mit tettek elődeink, akik egyáltalán valamikor is kormányoztak, nem pedig a partvonalról, kormányzási tudás és technika nélkül próbálnak javaslatokat tenni vidékfejlesztésre, mezőgazdaság támogatására. Nem volt kérdéses, hogy a 2010-es kormányváltáskor az új kormánynak a termőföld megtartása volt a legizgalmasabb kérdés, nagyon közeledtünk a tízéves moratórium lejártához, azaz, amikor a külföldieknek is - az európai lakosokat értjük ez alatt, a külföldiek alatt - elméletileg meg kell nyitni a termőföldvásárlás lehetőségét. Igen jelentős törvényalkotással értük el azt, amit állítottunk, hogy nem engedélyezzük és nem akarjuk, hogy külföldiek kezébe termőföld kerüljön. Az más kérdés, hogy ezt a jogszabályunkat jelenleg vitatja az Európai Unió, sőt bírósági szakaszban van, de állítjuk, hogy ebben a kérdésben nekünk van igazunk. Reméljük, a végeredmény is ez lesz. De az a szándék, amelyet a miniszterelnök úr jelentett be, hogy a mezőgazdaság márpedig stratégiai területe lesz a kormánynak, ma már érzékelhető. Hogy mit is jelent egy ilyen döntés? Ez azt jelenti például, hogy a magyar GDP egyik motorja a mezőgazdaság lett az elmúlt időszakban. Soha nem gondolta volna senki, hogy a magyar mezőgazdaságra stabilan lehet számítani abban, hogy a növekedéshez jelentős részben járuljon hozzá. Mutatják a számok, hogy a mezőgazdaság kibocsátása hat éve minden évben nő, és minden évben az előző évi rekordot dönti meg, amit senki nem prognosztizált volna, hogy ilyen teljesítményre képes a magyar agrárium. Ugyanezt teszi az agrárexport nominális értékében, külkereskedelmi egyenleg értékében, és mondjuk meg, hogy hat év alatt az export és a külkereskedelmi többlet mintegy 35-37 százalékkal növekedett. Mint említettem, ezt senki nem merte megjósolni a magyar mezőgazdaságról, s nem véletlen, hogy a miniszter úr expozéjában még sejteti és érezteti, hogy további lehetőség rejlik véleményünk szerint is az agráriumban. [[15.30]] Hogy a 2016-os évre visszatekintsek: itt 29 százalékát adták az agrártermékek az exportunk összességének. Ez egy félelmetes erő, én remélem, érzik mindamellett, hogy milyen nagyon komoly exportőrök, kibocsátók telepedtek meg Magyarországon a szolgáltatás és a termelés területén. Ugyanakkor egy jelentős változás is történt. Közismert, hogy a földtörvénnyel és az Alaptörvénnyel jelentős mozgásokat idéztünk elő, különösen a nagybirtokrendszer lebontásával kapcsolatosan. Ez azt is jelenti, hogy 1200 hektárnál nagyobb területet nem bérelhetnek a közeljövőben a társas vállalkozások, 1200 hektár felett már nem jár semmilyen területalapú támogatás. Ennek eredményeképpen egyébként az utóbbi években mintegy egyharmadával csökkent az ezer hektárnál nagyobb gazdasági területek aránya. A vidékfejlesztés a másik nagyon nagy lába a mezőgazdaság mellett, ahol befolyásolni lehet a vidéki élet minőségét. Itt egy kitűzött cél volt, hogy kézimunkaerő-igényes területek felé vezessük el a fejlesztéseket. A forrásoknak több mint 50 százaléka egyébként beruházásokat támogat, és ezt a foglalkoztatási célt tükrözi. A 80 százaléka ezeknek a forrásoknak a kis-, közepes családi gazdaságokhoz kerül el, illetve őket célozza meg, a pályázat feltétele eleve olyan, hogy ők legyenek az alanyai. Megjegyzem, hogy március 31-éig a létező összes 68 pályázat megnyitásra került, ez a teljes mintegy 1300 milliárd forintos pályázati pénzalapot jelenti. Hogy ugyanerre az időszakra visszatekintsek a 2007-2013-as ciklusban: ekkor a 79-ből 31 pályázat került csak megnyitásra, a kifizetés romokban hevert. Közismert, hogy 2010-ben az új kormánynak kellett nagyon komoly beavatkozást tenni, hogy ne ragadjanak bent uniós pályázati pénzek, és minden pénzt le tudjunk hívni. Ez olyan sikeres lett, hogy az EU versenylistáján „dobogós helyezést” és nagy figyelmet kapott, hogy Magyarország iszonyú erőt kifejtve, de végül is minden pályázati pénzt, ami rendelkezésre állt, azt le tudott hívni. A mostani pályázatnál egyébként egy igen jelentős változás is történt vidékfejlesztés területén, mégpedig az, hogy előleg igénylése is lehetséges, takarékszövetkezeti rendszeren keresztül pedig még komoly támogatást is kapnak ezek az igénylők. Az agráriumnál egyértelmű volt, hogy próbáljuk tartani azt a két pillért, ami a közvetlen kifizetéseket és a vidékfejlesztési támogatásokat jelenti. Megjegyzem, hogy 2007 és ’13 között 10,4 milliárd euró volt a Magyarország számára felhasználható forrás, 2014 és ’20 között 12,3 milliárd euró, mintegy 2 milliárd euróval nagyobb lesz ebben a ciklusban a felhasználható pénzmennyiség. És még egy adatot hadd tegyek hozzá: a hazai költségvetésből jelentős mértékben támogatjuk az agráriumban érintett termelő vállalkozásokat. Közismert, hogy sertés-, baromfiterületen egyáltalán nincs támogatás; szarvasmarha-, juh-, tejágazat, dohányágazat területén pedig részbeni és ezt kiegészítő nemzeti támogatásokat adunk. 2010-ben ez a támogatási összeg 51 milliárd forint volt, 2017-ben 95 milliárd forint. A 2018-as költségvetésben, amit most tárgyalunk, még további 3 milliárd forinttal növeltük a hazai költségvetés terhére kifizethető, mezőgazdasági termelést segítő támogatást. Új kárenyhítési rendszert vezettünk be, és ezt most tovább szeretnénk vinni a jégeső-elhárító rendszerrel, amellyel Magyarország teljes lefedését szeretnénk megvalósítani. Hadd említsek meg olyan kuriózumot, mint a tanyafejlesztési program, amely igazi magyar specialitás, és talán a mezőgazdaságunk egyik nagy büszkeségét, jellemző alakját, és ebben el kell ismerni az ellenzéki pártok együttműködését is, ez a GMO-mentessége Magyarországnak, amely a legnagyobb ereje most, állítom, az agráriumnak. De itt teszek említést arról a különlegességről, arról a hungarikumról, amellyel a hungarikumtörvényt megvitattuk és bevezettük, és ezzel a speciális termékek felé irányítottuk a fogyasztók figyelmét. Az agrároktatás olyan külön téma, amelyre néhány mondatban, külön részletekkel kitérni már nem szeretnék, de mindenesetre azt állítjuk, hogy amit ígértünk, hogy a magyar vidék versenyképességének a növekedését szeretnénk, a munkahelyteremtést növelni és a vidéki életminőséget javítani, ebben a hat évben ez biztosan sikerült. Köszönöm a figyelmüket. [[Taps a kormánypártok soraiból.]]"
9,u2015-05-28-13,Fidesz-KDNP,Fidesz-frakció,-0.92919921875,2015-05-28,0.9935353398323059,"Köszönöm a szót, elnök úr. Tisztelt Képviselőtársaim! Az elmúlt időszakban számos vitát folytattunk le akár a költségvetésre hivatkozva is a magyar mezőgazdaságról, és figyelemmel kísértük különösen az ellenzéki kritikákat, amelyek minden évben gyakorlatilag a mezőgazdaság halálát látták az aktuálisan benyújtott költségvetésben. Nem csodálkoznék, ha valami hasonlót hallanánk majd a további ellenzéki felszólalások közepette. Ugyanakkor mi történt a mezőgazdasággal? Hál’ istennek az, ami a magyar gazdaság egészével: 2010 után stabilizálódott, és azok az intézkedések, amelyek véleményünk szerint a mezőgazdaság fejlődését szolgálták, beváltották a hozzáfűzött reményeket. Természetesen van egy olyan faktora a mezőgazdaságnak, ez az időjárás, a természet, amit nem tudunk befolyásolni. Ez volt az egyedüli faktor, az egyedüli tényező, az időjárási csapások, amelynek következtében a mezőgazdaság némely évben nem tudta hozni azt az eredményt, amelyet elvileg reméltünk. Ilyen volt például a 2012-es év. 2013-ban azt mondtuk, hogy egy nagyon szép eredményt hozhat a mezőgazdaság. Így is történt. Az ellenzéknek akkor az volt a kritikája, hogy könnyű volt az előző évi rossz terméseredményhez viszonyítani a ’13-as év nagyszerű eredményét. Csakhogy nem a viszonyítási számok tükrében volt nagyon jelentős a ’13-as év eredménye, hanem az össztömegszám tekintetében is jelentős volt. Akkor meg azt mondták, hogy a ’14-es költségvetés egy pusztító költségvetése lesz a mezőgazdaságnak, nem lehet a ’13-as évet tovább fokozni. Most már tudjuk, hogy a ’14-es év meghazudtolt minden ellenzéki kritikát, és az általunk megalapozottnak vélt költségvetés nyomán - de tegyük hozzá, ez esetben az időjárási faktor is segített, ezt ne felejtsük el - a 2013-as évet is meghaladó eredményt hozott a 2014-es év. A magyar mezőgazdaságnak sok szerkezeti dilemmával és problémával kell szembenéznie. Az egyik természetesen az, hogy képesek vagyunk-e a feldolgozóipar felé elvinni a megtermelt alaptermék-mennyiséget - amelyeknek az előállításában rendkívül jók vagyunk -, főleg a szántóföldi növénytermelés által megtermelteket. A másik pedig az, hogy a foglalkoztatás kérdéskörében a mezőgazdaság a helyén van-e, tényleg annyi-e az alkalmazott munkaerő, amennyit a mezőgazdaság normális termelési körülmények között elbír. A harmadik rész pedig az örökös vita, hogy vajon az elsődleges feldolgozóüzem - én így nevezem -, az állattenyésztés megfelelő nagyságrendű-e, minden eszközt rendelkezésre bocsátunk-e az állattenyésztőknek, illetve hogy van-e további fejlődési lehetőség. Tehát a feldolgozóipar, az állattenyésztés és a foglalkoztatás vált kulcskérdéssé a mezőgazdaságban. Nyugodtan mondhatom, hogy az elmúlt időszak minden egyes évében egyre biztatóbb eredményeket kaptunk. Úgy látom, hogy a megtett intézkedések eredményesek voltak, például az, hogy a sertéságazat fejlesztésére külön miniszteri biztos kinevezésével próbáltunk hatni. A többi állattenyésztési területet nem is sorolom, hiszen a szarvasmarha és a juh területén igen jelentős volt egyrészt a stabilizálás, másrészt a fejlődésünk, még a válság időszakában is; a sertés szokott egy bizonytalan tényező lenni. A feldolgozóiparral vannak gondok, mert egy sajnálatosan téves logikán alapuló privatizáció következtében 1990-94-98 környékén tönkretették, megsemmisítették a globális élelmiszerfeldolgozó-bázisunkat. Ennek az újraépítése, gerjesztése nem egyszerű, de főleg a vidékfejlesztési források tekintetében, valamint az egyéb, vállalkozóknak szóló fejlesztési források tekintetében láthatóan jelentős az elmozdulás. Abban persze ne reménykedjünk, hogy olyan nagyságrendű, globális feldolgozócentrumok, mint a szocializmus időszaka alatt a Nagykőrösön vagy Kecskeméten működött konzervgyárak, ahova odahordták Magyarország összes gyümölcsét, újragerjednek, de a tészek, a termékértékesítő szervezetek, tehát szövetkezések által beindított üzemek - amelyekből már jó néhány van -, feldolgozóüzemek lesznek, lehetnek azok, amelyekkel le lehet fedni ezt a területet. [[9.00]] És nyilvánvaló, hogy az élelmiszer-feldolgozás másik kritikus része az állattenyésztés és az arra alapuló hús- és élelmiszer-feldolgozás. Itt kőkemény a verseny, ez tükröződik a támogatásokban is, hiszen egyike vagyunk azon országoknak, akik a legnagyobb nemzeti forrást tesszük hozzá a veszélyeztetett ágazatoknak évről évre, ez 70-80 milliárd nagyságrendű összeg, jelenleg is megtalálható a költségvetésben. A harmadik nagy láb, a kérdés: a foglalkoztatottság. Úgy gondoljuk, hogy a mezőgazdaság itt segíthetne még nagyon jelentősen a nemzetgazdasági problémán. Általános probléma, ugye, a magyar foglalkoztatottság kérdésköre, jelentős előrelépést tudhatunk magunk mögött az elmúlt 4,5-5 évben, de talán a mezőgazdaság lehet épp az, amely ebben még segíteni tud. Hogyan? Véleményünk szerint nem tartható fenn a munkaerőt nemigen alkalmazó szántóföldi, nagyüzemi növénytermesztés modellje. Ezt, ugye bizonyítja - nem akarok ezzel vitát megnyitni, de - egyrészt a földforgalmi törvény korlátos földtulajdonlást engedélyező modellje. A véleményünk az, hogy ezen belül viszont kőkeményen a kézimunkaerő-igényes mezőgazdasági szektort kell fejleszteni. Ez pedig a zöldség-gyümölcs termesztés, a fóliás növények, üvegházi növények és hajtatott növények termesztése, a szaporítóanyag-termesztés. Ebben jelentős forrás van, bővülési lehetőség a foglalkoztatásra. Ezt a foglalkoztatási területet kell erősíteni, erre irányulnak a hamarosan megnyíló pályázatok.A 2016-os év lesz az első teljes év, amikor az új európai uniós feltételeknek megfelelően kell felhasználni a magyar gazdák rendelkezésére bocsátott forrásokat. Egy jelentős vidékfejlesztési és egy jelentős direkt támogatási rendszerben, amely feltételekhez kötött, de például, hadd említsem meg, hogy az EU is, úgy látszik, úgy gondolkodik, ahogy mi, hogy a kézimunkaerő-igényes zöldség-gyümölcs ágazatra külön hektáronkénti forrásalapot biztosít. Az idei, épp a napokban letelt pályázati benyújtási határidő volt az, amikor ezeket az új forrásokat már meg lehetett igényelni. Nem kerülhetjük meg a kritikus területeket sem, így például a tejágazat kérdését. Hozzáteszem, hogy a kívülállók értsék, nem magyar problémáról van szó. Az Európai Unió döntése értelmében felszabadultak az úgynevezett tejkvóták. Ez egy rendkívül nehéz, küzdelmes helyzetet okoz, főleg az Unióhoz utólagosan csatlakozott országok számára, akik messze kisebb tőkeerővel, infrastruktúrával és termelési tényezőkkel rendelkeztek, mint az Uniót alkotó országok, akik több tíz éven keresztül kizárólag ezen a területen kaptak nagyon jelentős forrásokat. Így aztán tudom, ismerem, hogy kinyílt újra a vita, hogy mi lesz a tejágazattal. Ez az elődkormányoknál is nagyon komoly fejtörést okozott, kisebb-nagyobb problémákkal, de az ügyet kezelni lehetett. Komoly kihívás előtt állunk, nem menekülhetünk e kérdés elől, de úgy látom, hogy a tejtermelő tehénágazat, amely a legveszélyeztetettebbje ennek a kérdéskörnek, körülbelül 50 milliárd forintos pótlólagos támogatással talán ezt a kérdést továbbra is fedezni tudja. Természetesen több pontból tevődik össze ez az elég nagy összegnek hallatszó 50 milliárd forint, amely külön a tejtermelés és a tej literalapú támogatását is jelenti. Összességében a 2016-os költségvetési tervezetünk, ha az össz-számok tekintetében nézem, továbbra is azt a fejlődést mutatja, amit 2010-ben megkezdtünk. Nem nagy léptékű, de mégis mintegy 5 milliárd forinttal nagyobb a mezőgazdasági fejezet támogatottsága a 2015-ös évhez képest, tehát az összköltségvetése, és ezen belül a direkt támogatás is néhány milliárd forinttal nagyobb, mint a 2015-ös évé. A 2015-ös év márpedig egy jelentős támogatási növekményt mutatott a 2014-es évhez képest, úgyhogy ha úgy tekintem, a mezőgazdaság azt a stabilitást, amit elért, minden bizonnyal tartani tudja. És ha azoknak a területeknek, amelyeket megemlítettem - a foglalkoztatás, a feldolgozóipar bővülése és lehetősége -, ha ezekre külön az európai uniós forrásokat is felhasználva támogatást tudunk adni, akkor állítom, hogy a ’16-os év is, az időjárási faktort nem számítva, mert ezzel nem tudunk mit kezdeni, egy jelentős tényezője lehet a magyar GDP hozzáadott értékének. Köszönöm szépen a figyelmüket. [[Taps a kormánypártok soraiból.]]"
9,u2017-03-20-7,Fidesz-KDNP,Fidesz-frakció,-0.939453125,2017-03-20,0.9945254921913147,"Köszönöm szépen a szót, elnök úr. Tisztelt Országgyűlés! Tisztelt Képviselő Úr! Elnézését kérem, hogy ezt kell mondanom, de úgy látom, ön idegességében vagy frusztrációjában hetet-havat összehordott az elmúlt öt percben, elég nehéz kihámozni ebből, hogy mit is szeretett volna mondani. Valószínűleg azért lehet ez, ahogy ön is mondta, merthogy a mai mezőgazdasági bizottsági ülésen az ön indítványát nem fogadták el. Én erről nem tehetek. Tisztelt Képviselő Úr! Ön az élelmiszer-biztonságról, az élelmiszer-minőségről beszélt, ennek kapcsán a kettős mércéről az élelmiszerek területén, amelyet a nyugat-európai, illetve a kelet-európai piacokkal szemben a nagy multicégek elkövetnek. Csak az Országgyűlés tájékoztatásaképpen: arról van szó, hogy 2014 őszén a Nemzeti Élelmiszerlánc-biztonsági Hivatal végzett egy 24 terméket érintő összehasonlító vizsgálatot, amit Ausztriában, illetve Magyarországon ugyanazon multinacionális cégek ugyanazon márkájú termékei körében végeztünk. Azt tudjuk mondani ennek a tapasztalatából, hogy ezen termékek nagy többsége eltérő minőségű, eltérő összetételű volt. Nyugodtan mondhatjuk néhány termékre, hogy silányabb minőségű volt. Ezt akkor a kormány az Európai Unió illetékesei felé jelezte, mind a Mezőgazdasági és Halászati Tanácsban, mind egyéb fórumokon. Szlovákiában, Csehországban, a kelet-közép-európai országokban is vizsgálódott az Élelmiszerbiztonsági Hatóság, és nemrégiben látott napvilágot az ő vizsgálatuk eredménye, amely világosan igazolja azt, amit mi is mondtunk, hogy az élelmiszerek minősége területén kettős mérce van az Európai Unión belül, más, jobb minőségű élelmiszereket gyártanak és árulnak a multinacionális cégek Nyugat-Európában, mint mondjuk, Magyarországon. Ezt követően Fazekas Sándor miniszter úr február 20-án elrendelt egy közel száz terméket, száz élelmiszerpárt érintő vizsgálatot, amely vizsgálat hamarosan lezárul, és ha tudjuk tartani a határidőt, akkor a jövő héten mindannyiukat, az Országgyűlést, a vásárlókat, illetve a közvéleményt tudjuk tájékoztatni arról, hogy milyen eredmények születtek. Ezen vizsgálat alkalmával fűszereket, alkoholos és alkoholmentes italokat, konzerveket, fagyasztott, valamint édesipari termékeket és tejtermékeket vizsgálunk. Emellett március 2-án volt egy rendkívüli V4-csúcstalálkozó, ahol a V4-országok miniszterelnökei erős jelzést juttattak el az Európai Bizottság elé. Emellett március 6-án ülésezett újra az Európai Unió Mezőgazdasági és Halászati Tanácsa. Ez a tanácsülés közös magyar és szlovák javaslatra foglalkozott a kettős élelmiszerek problémájával, amely javaslathoz Csehország, Szlovénia, Románia, Bulgária, Görögország és Horvátország is csatlakozott. Azt tudjuk mondani, hogy most már nem egymagában a kelet-európai országok vagy Magyarország küzd azért, hogy megfelelő minőségű élelmiszerhez jussanak a magyar vásárlók, hanem az Európai Unió lakosságának majdnem egyötödét kitevő nyolc tagállam. Tisztelt Képviselő Úr! Március 15-én volt öt éve, hogy a Nemzeti Élelmiszerlánc-biztonsági Hivatal megalakult. Ezen öt esztendő alatt a Nébih közel 12 millió laboratóriumi vizsgálatot végzett. 9,5 milliárd forint adó-, illetve áfaelkerülést állapított meg, és a Nemzeti Élelmiszerlánc-biztonsági Hivatal, hiszen ez is feladata, több mint fél tucat szemléletformáló kampányt indított el éppen azért, hogy a magyar élelmiszerek minősége javuljon. Emellett a Magyar Élelmiszerkönyv előírásait is folyamatosan módosítjuk, szigorítjuk azért, hogy a Magyarországon forgalomba kerülő élelmiszerek minősége növekedjen. A Nemzeti Élelmiszerlánc-biztonsági Hivatal is minden hónapban közzétesz olyan vizsgálati eredményt, amely segíti a magyar vásárlókat abban, hogy jó minőségű élelmiszerhez juthassanak. Tájékoztatom az Országgyűlést, hogy 2015-ben és 2016-ban is meghirdette a Földművelésügyi Minisztérium „A helyi termék éve” programot. Ennek keretében például a tavalyelőtti OMÉK-on több mint száz helyi kistermelő tudott bemutatkozni, tudta bemutatni a termékét, amelyet előállított, és a 2010-es kormányváltás után születtek olyan jogszabály-módosító javaslatok, amelyek következtében megháromszorozódott a helyi termelői piacok száma és megkétszereződött a helyi termelők száma. Az elmúlt esztendőkben a kormány nagyon sok intézkedést tett azért, hogy a magyar családok asztalára egészséges, biztonságos, kiváló minőségű élelmiszer kerüljön. Köszönöm szépen a figyelmüket. [[Taps a kormánypártok soraiban.]]"
9,u2017-02-21-167,Opposition,MSZP-frakció,0.481201171875,2017-02-21,0.9916905164718628,"Köszönöm szépen, elnök úr. Tisztelt Képviselőtársaim! A hazai kockázatkezelő rendszer annak idején szerintem az egész parlament támogatását bírta, ennek a létrehozása, és egy olyan kezdeményezés, amely valóban egy fontos kezdeményezés volt abban, hogy a vidéken élő mezőgazdasági termelők jövedelemstabilitását biztosítani tudjuk. Nyilván a jövedelemstabilitásban a legnagyobb kockázat, amit a legkevésbé tudunk befolyásolni, az az időjárás ingadozásaiból eredő kockázat, és ez az alap arra jött létre, hogy ezt a kockázatot valahogy csökkenteni lehessen. Államtitkár úr azt mondta, hogy a kormányzat célja, hogy új megoldásokkal segítsük az ágazatban rejlő kockázatok mérséklődését és így a jövedelemingadozás mérséklődését is, ami nagyon helyes, ha így van. Itt ebben az esetben azonban azt kell mondjam, hogy némi hiányt kell hogy felfedezzünk ebben az előterjesztésben. Az, hogy a rendszerben megmaradt, fel nem használt források igen jelentősre duzzadt mennyiségét - hiszen ma már 24 milliárd forintnyi összeg halmozódott fel a kárenyhítési rendszerben - oly módon kívánják felhasználni, hogy tényleg minél több menjen a mezőgazdasági termelőkhöz, egy nagyon helyes célkitűzés, és kifejezetten támogatjuk azt is, hogy a jégkárelhárító rendszert terjesszék ki, hiszen a tapasztalatok alapján ez egy jól működő rendszer. Miután az alapban van elég pénz ahhoz, hogy ezt most meg lehessen valósítani, hogy az egész országra kiterjesszük, ezért ez egy támogatandó kezdeményezése a kormánynak. Természetesen azt is abszolút lehet támogatni, hogy változtassuk meg azokat a szabályokat, amik miatt egyébként pont felhalmozódott ez az igen nagy összeg, merthogy túl szigorúak voltak ezek a szabályok. Sok esetben azért nem lehetett a kárenyhítést kifizetni, mert ha az egyik növényi kultúrát elvitte a jég, a másikban pedig normális eredmény született, akkor ennek az átlaga már a törvényben meghatározott limitet átlépte, és hiába az egyik növényi kultúrában kiesett jelentős termés, mégsem lehetett kifizetni. Ez most javulni fog, és ilyen szempontból ez is egy jó javaslat, ami működőképesebbé teszi ezt a kockázatkezelő rendszert.Amiben nekem hiányérzetem van, az az, hogy az európai uniós vidékfejlesztési alap szabályozása ennél többet is lehetővé tenne, amivel nyilvánvalóan tisztában van a magyar kormányzat is, hiszen a vidékfejlesztési programban is az Európai Unióval született megállapodás alapján ennél jóval szélesebb eszközt fogalmazott bele, tett lehetővé, hiszen a vidékfejlesztési program intézkedése arról szól, hogy a mezőgazdasági termelő ágazat szereplőinek időjárási és egyéb piaci, gazdasági, például ár-árfolyam okokból bekövetkezett jövedelemingadozásának mérséklését is meg lehetne finanszírozni az uniós játékszabályok alapján. Ha figyelembe vesszük azt, hogy jelen esetben 24 milliárd forint áll rendelkezésre, ha figyelembe vesszük azt, ahogy az előterjesztésben, illetve Győrffy Balázs vezérszónoklatából is kiderült, a jégkárenyhítés országos programmá tétele ebből az alapból csupán 1,5 milliárd forintnyi összeget emészt fel, ha azt is figyelembe vesszük, hogy a könnyebbé tett kifizethetőségi szabályok várhatóan milyen többletkifizetéseket fognak lehetővé tenni és így igényelni, akkor is meg kell lássuk, hogy bőven marad még forrás arra, hogy ne csak az időjárásból eredő kockázatokat kezeljük, illetve enyhítsük ennek az alapnak a felhasználásában, hanem az egyéb jövedelemstabilizálási eszközökre is terjesszük ki ennek az alapnak a fedezeti lehetőségét. Úgy tudom, hogy erről volt szakmai konzultáció, úgy tudom, hogy erről volt akár kormányzati szándék is, ezért államtitkár urat is szeretném kérdezni, hogy mi annak az oka, hogy ez végül kimaradt az előterjesztésből, hiszen most abszolút időszerű lenne, ha ehhez a törvényhez hozzányúlunk, akkor én szeretném, ha erre az egyébként az Unió által biztosított lehetőségre is kiterjesztenénk a hazai kockázatkezelő rendszer lehetőségeit. Akár magam is fogok ebben módosítással kezdeményezést tenni, de amennyiben nyilvánvalóan erre van olyan magyarázat, ami tudja indokolni, hogy ez miért nem került be, esetleg valamilyen uniós egyeztetési oka van ennek, akkor azt kérem, hogy a Házzal is osszák meg, mert ha mégis sikerülne ebben konszenzust teremteni, és ezt az eszközt is a hazai termelők rendelkezésére bocsátani, akkor ezzel még jobbá, még hatékonyabbá tudnánk tenni a hazai kockázatkezelő rendszert, és azt hiszem, hogy mindannyiunknak ez a szándéka, ez a feladata. Egyébként ami az előterjesztésben eddig is szerepel, azt támogatjuk, és szavazatunkkal is támogatni fogjuk. Még egyszer mondom, szeretnénk, ha ezt bővíteni tudnánk a jövedelemingadozásokból eredő kockázatok fedezetére is. Köszönöm szépen."
9,u2015-11-03-177,Opposition,MSZP-frakció,0.44580078125,2015-11-03,0.01924857124686241,"Köszönöm szépen, elnök úr. Tisztelt Országgyűlés! Tisztelt Államtitkár Úr! Államtitkár úr azzal fejezte be mondandóját, hogy a pálinkát kötelességünk hungarikumként megvédeni. Én ezzel a kijelentésével mélységesen egyetértek. Hozzá is kell tennem, hogy sajnos most igencsak szükség is lesz rá, hogy meg tudjuk védeni a pálinkát hungarikumként, annak megfelelő minőségében. És azok a kedvező folyamatok, amelyek révén a pálinka egy kiemelt kultuszú, kultúrájú és egyre inkább javuló minőségű nemzeti italként tudott megerősödni, és elindulhatott volna a nemzetközi piacot is meghódítani, sajnos az utóbbi idők eseményei miatt félő, hogy megtörhetnek. Ezért szükség van a pálinka megerősítésére, a hazai pálinkahelyzet megerősítésére.Ez a törvényjavaslat tulajdonképpen erről szól, ezt tűzi ki célul. Hiszen nem másról szól, mint hogy a Pálinka Nemzeti Tanács kapjon köztestületi rangot. Köztestületi rangot a kiemelt fontosságú közfeladatnak ítélt tevékenységet folytató szervezetek kaphatnak meg. Ebben a feladatkörben a Pálinka Nemzeti Tanács a származás-, minőség- és eredetvédelemmel, a pálinka piacra jutásának elősegítésével, a pálinka mint nemzeti kincs megóvásával kapcsolatos közfeladatokat fogja ellátni. A Pálinka Nemzeti Tanács további feladatai a pálinka és törkölypálinka előállítása, a termékleírások ellenőrzése, az uniós oltalomból eredő jogérvényesítés, a minőségvédelem és a markatingstratégia kialakítása lesz. Itt külön szeretném kiemelni a minőségvédelmet, merthogy attól tartok, a közeljövőben, ha erre nem figyelünk oda, akkor komoly problémák lehetnek. Ugyanis sajnálatos, hogy is mondjam, kísérő eseménye ennek a törvényjavaslatnak vagy megelőző eseménye az, hogy megbukott a pálinka-szabadságharc. Merthogy 1924 óta tiltva volt az otthoni pálinkafőzés; Magyarországon lehetett akármilyen diktatúra, elnyomó hatalom, vagy bármilyen demokrácia, aki a pálinkafőzést be akarta tiltani, annak azzal kellett szembesülnie, hogy a pálinkafőzés igenis egy olyan magyar néphagyomány, hungarikum, amit nem lehet szabályozással megtiltani, merthogy a falvakban, akár a városokban is, az emberek otthon főznek pálinkát. [[18.40]] Lehetett azt mondani, hogy ezt megtiltjuk, de ettől még ugyanúgy főztek. Ezt lehetett üldözni, de ettől még az emberek ugyanúgy főztek. Tehát tulajdonképpen az a célkitűzés, hogy egy létező tevékenységet ne tiltsunk, hanem tegyük úgy - hogy is mondjam? - legálissá, hogy annak a megfelelő szabályozott kereteket megadjuk, ez egy teljesen jó célkitűzés volt, csak sajnos itt is a magyar kormány azt a döntést hozta, hogy nem letárgyalja ennek a feltételeit az Európai Unióval - ami sajnos ezt elég szigorúan szabályozza, hogy milyen adófeltételek mellett lehet szeszes italt előállítani és forgalmazni -, hanem egyszerűen mi bejelentettük, hogy mi márpedig akkor az otthoni pálinkafőzést jövedékiadó-mentessé tesszük. Lehet az Európai Unióval tárgyalni. Van arra számos jó példa, ahogy az előző törvényjavaslat kapcsán Heringes Anita képviselőtársam is elmondta, még olyan extrém esetek is előfordulnak az EU-ban, hogy van, hogy két tagállam esetén a bikaviadalt is legálisan lehet folytatni, ami azt hiszem, hogy egyébként, ha valakinek nincs benn a kultúrájában, mondjuk úgy, hogy legalább annyira romboló dolog a közre nézve, mint mondjuk, a szeszes ital fogyasztása. De ha már a szeszes italon belül azt nézzük, hogy ezen belül a jó minőségű pálinka ártalmasabb vagy kevésbé ártalmas, mint mondjuk, az egyéb égetett szeszek fogyasztása, akkor még lehet, hogy nem is annyira romboló, ha mi azt támogatjuk, hogy jó minőségű magyar pálinka kerüljön a piacokra, és hogy inkább ezt fogyasszák az emberek, mint egyéb égetett szeszeket. Tehát azt gondolom, hogy az egy jó célkitűzés, hogy az otthoni pálinkafőzést akkor engedjük meg, és annak megfelelő kereteit tárgyaljuk le az Európai Unióval, és aszerint vezessük be. Sajnos nem ez történt. Lehetett rá számítani, hogy ezt a kormány nem fogja tudni ilyen formában, hogy nem volt hajlandó tárgyalni, megvédeni, és sajnos ezek a félelmek be is igazolódtak, és elbukott a pálinka-szabadságharc, aminek most az a következménye, hogy gyakorlatilag az otthoni pálinkafőzés majdnem változatlan marad, merthogy évi ezer forintot kell utána befizetni, tehát gyakorlatilag ez nem egy olyan teher, amit, aki megvette, mondjuk, a pálinkalepárló berendezést, az ne fizetné ki az évi ezer forint, mondjuk így, regisztrációs díjat vagy ezt az adónemet, amit bevezetnek mellé, viszont a bérfőzés nagyon jelentős adóteherrel lesz sújtva, és egyszerűen az emberek nem fogják elvinni a cefréjüket lefőzetni a bérfőzésekbe, hanem marad az, hogy aki teheti, az otthon még több pálinkát fog főzni, nemcsak a sajátját, hanem egyszerűen a feketepiac fog ezzel megerősödni. Szeszipari becslések szerint akár az otthon előállított pálinka 80-90 százaléka is így a feketepiacra kerülhet, ami, azért lássuk be, hogy megkérdőjelezhető minőségű szeszes ital, mert az, amit az ember magának főz le gondosan, az igen jelentős mértékben kiváló minőségű pálinka. Ezért is jók azok a pálinkaversenyek is, amiről Font elnök úr is beszélt, és ezért is jó, ha ezt a részét erősítjük a pálinkafőzési hagyománynak. De itt be kell látni azt is, hogy jelentős a kockázata annak, hogy a pancsolt feketepiacon egyre inkább jelentős forgalmat elérő pálinkák is most el fogják árasztani e miatt a kudarc miatt a piacot. Tehát ebből csak azt akarom megerősíteni, hogy ha már egyszerűen ez a sajnálatos esemény bekövetkezett, akkor valóban minden érdek és szakmai érv azt támasztja alá, hogy a Pálinka Nemzeti Tanácsot meg kell erősíteni. Ebben a köztestületté válás egy jó eszköztárat jelent a Pálinka Nemzeti Tanács számára, már a szerepkörének a megerősítése számára, ezért mi ezt a javaslatot támogatni fogjuk, és egyben szerintünk még további intézkedésekre van szükség, hogy elkerüljük azt, hogy ezek a feketefőzésű pálinkák váljanak jellemzővé a magyar piacon, és igenis a jó minőségű, a komoly hagyományokkal rendelkező és az igazi pálinkafőzési és -fogyasztási kultúrát erősítő tevékenységek váljanak megerősítésre. Köszönöm szépen a figyelmüket."
9,u2015-11-23-39,Opposition,MSZP-frakció,0.228515625,2015-11-23,0.992579460144043,"Köszönöm, elnök úr, a szót. Október 18-án az volt a vezető hír, idézem: „Megkezdődött az új területalapú támogatás előlegének folyósítása pénteken a gazdák számára. A kifizetéseket Fazekas Sándor földművelésügyi miniszter indította el ünnepélyesen egy törteli mintagazdaságban, sajtótájékoztató keretében, és elindult a nemzeti tejtámogatás előlegének kifizetése is. A miniszter az eseményen kiemelte: Magyarország azon kevés uniós tagállam közé tartozik, amelyek élnek az akár 70 százalékos előlegfizetés lehetőségével, a mérték eddig maximum 50 százalék volt. A tárcavezető hangsúlyozta: a Mezőgazdasági és Vidékfejlesztési Hivatalban elvégzett fejlesztéseknek köszönhetően az előlegfizetés kiszámíthatóan és megbízhatóan érkezik meg a gazdákhoz.” Államtitkár úr, a gazdák nem ezt tapasztalják. Tömeges a panasz, áll a kifizetés. Ez különösen a tejtermelőket sújtja, hiszen abban a gazdálkodási kategóriában eddig senki nem kapott egy fillért sem. Minden aggódó véleményt - többek között a miniszteri meghallgatáson is - azzal szereltek le, hogy soha nem látott támogatások érkeznek a napokban a termelőkhöz. A hír, úgy tűnik, igaz, mert támogatást egyelőre szinte senki sem látott. A tejtermelők biztosan nem, hiszen ők a büntetett méretkategóriában vannak, ahol még senki nem jutott hozzá jogos járandóságához. Azért is nagy gond ez, mert ez az első előlegfizetés, ami az új szabályok szerint történne. A szakma rendszerhibáról beszél, az MVH senkinek nem ad felvilágosítást. Megjegyzem: csak magát fényezi, a legutolsó elnöki interjúból ez látszik; egyébként erről majd nyilván a korrupciós vitanapon fogunk még beszélgetni. A kérdéseim a következők: mekkora összeg vár kifizetésre? Ebből egy hónap alatt mennyit sikerült teljesíteni? Igaz-e, hogy 1200 hektár felett, ahol a tejtermelők döntő része van, egyetlen kifizetés sem történt? Ki ezért a felelős, államtitkár úr? Várom a megtisztelő válaszát."
9,u2014-06-10-75,Opposition,MSZP-frakció,-0.89794921875,2014-06-10,0.19975237548351288,"Köszönöm szépen, elnök úr. Tisztelt Országgyűlés! Tisztelt Miniszter Úr! A vidéket ma egyre növekvő munkanélküliség, növekvő kilátástalanság és reménytelenség jellemzi, ezért aki csak teheti, ma elmegy vidékről, és meg sem áll a városoknál, többnyire elhagyja az országot. Míg korábban volt egy jól szervezett struktúra, ami jövedelmet tudott biztosítani a falvakban élő embereknek, a falvakban élőknek a mezőgazdaság alapjain, addig mára a földek jelentős része sokszor családinak nevezett nagybirtokokban összpontosul, ahol sokszor iparszerű növénytermesztéssel foglalkoznak, ezer hektárt akár három emberrel meg lehet művelni, gyakorlatilag ők rendkívül jövedelmező módon tudják a tevékenységüket végezni, míg a falvakban a többi embernek egyszerűen nincs miből megélni. Nyilvánvalóan nincs ez így rendben, valamit lépni kell. Az Európai Unió két lehetőséget kínált fel, hogy legalább a jövedelempótló támogatásokat valahogy differenciálni lehessen, és ne azoknak adjuk a jövedelempótló támogatásokat, akik egyébként is nagy jövedelemre tesznek szert. Ezért felkínált egy lehetőséget arra, hogy átcsoportosítsuk a nagyobbaktól a kisebb gazdálkodók felé. Ezt választotta például Franciaország, ahol 52 hektárig megduplázzák a területalapú támogatást, így az valóban jövedelempótló támogatássá válik. Magyarország nem ezt választotta, hanem önök azt választották, hogy egy birtokhatár fölött, illetve támogatási nagyság felett, de történetesen 1200 és 1800 hektár felett egyszerűen elveszik a támogatást a gazdálkodóktól. Ezzel az a baj, ha ez az állattenyésztő telepeket is érinti, hogy ők ma 110 ezer embert foglalkoztatnak bejelentve, legálisan, ezért ez véleményünk szerint csak egyféleképpen képzelhető el, úgy, ha a foglalkoztatási költségeket le lehet vonni ebből a támogatásmegvonásból, így ezek a munkahelyek nem kerülnek veszélybe. [[15.00]] De emellett legalább ilyen fontos lenne az is, hogy akik ma nem foglalkoztatnak, őket is ösztönözzük, tehát a csak növénytermesztéssel foglalkozóknál is ösztönzőket kellene hozni arra, hogy több embert foglalkoztassanak, hiszen náluk van a tudás [[Az elnök a csengő megkocogtatásával jelzi az idő leteltét.]] , náluk van az a tőkeerő, amivel több munkahelyet lehetne teremteni. Ezért tisztelettel kérdezem, hogy hogyan kívánják megőrizni ennek a 110-120 ezer embernek a munkahelyét, illetve hogyan kívánják bővíteni ezeket. Köszönöm szépen."
9,u2015-10-26-207,Opposition,MSZP-frakció,-0.953125,2015-10-26,0.018379319459199905,"Köszönöm szépen, elnök úr. Tisztelt Képviselőtársak! Tisztelt Közvélemény! Ez a mai vita számomra eddig igen-igen lesújtó, még ahhoz képest is igen lesújtó képet mutat, amilyen teljesítményt és amilyen pofátlanságot önök itt az elmúlt években megengedtek maguknak. Tudják, hogy ma milyen vitán vagyunk? Önök sunyi módon, a parlamentet megkerülve egy kormányhatározatot hoztak arról, hogy a magyar földet eladják, elsősorban a haverjaiknak [[Közbeszólások a Fidesz soraiból, köztük: Ugyan már!]] , hogy fontosabb az, hogy a klientúrát kifizessék, mint az, hogy mi lesz a magyar vidékkel, és nem voltak annyira se gerincesek, hogy ezt behozzák ide, a parlament elé. Ez a vitanap ma itt azért van, mert az ellenzék ezt a vitanapot kezdeményezte. Ezek után elvártam volna, hogy a miniszter úr vagy önök [[Balla György: A parlamentben vagyunk, csak úgy elmondanám!]] majd valamilyen komoly érveket fognak idehozni a parlament elé, hogy miért kellett egyik napról a másikra úgy dönteni, hogy a magyar földet el fogják adni, az állami földeket el fogják adni, és miért kellett ilyen hirtelen, és miért kell az egész folyamatot egy vagy másfél hónap alatt lezongorázni. Ha nem hallok erről érveket, akkor nem tudok másra következtetni, mint hogy ezeket a földeket odaígérték valakinek, és gyorsan le kell zavarni az egészet, mielőtt még felélednének mások is, és esetleg bejelentkeznének, hogy ők is szeretnének licitálni. Mert az összes érv, amit elmondtak, úgy, ahogy Sallai Benedek képviselőtársam is beszélt róla, kártyavárként dől össze, amint elkezdjük megvizsgálni, hogy önök itt miről beszéltek. Miről is beszéltek? Hogy külföldiek kezébe ne kerüljön a magyar föld. Ahogy a képviselőtársaim erről beszéltek már, valóban, ha állami tulajdonban marad a föld, akkor nem kerül külföldiek kezébe, mert az állam nem kötelezhető arra, hogy ezt a földet eladja. De mit tud vele az állam csinálni? Beszéljünk egy kicsit arról, hogy miért is kéne állami kézben megtartani ezeket a földeket! Mert valóban az lenne a fontos, hogy mielőtt egy ilyen döntés megszületik, nem utólag, amikor már el van döntve, ahogy már itt hallottuk, hogy minek is van ez a mai vita, hiszen az egészet már eldöntötték, és utólag akár feleslegesen is vitázunk róla; hanem mielőtt egy ilyen döntés megszületik, kéne megvitatni azt, hogy miért is kéne, hogy ez állami kézben maradjon, vagy miért is kéne eladni. Véleményem szerint azért kell állami kézben maradniuk ezeknek a földeknek, mert ha változtatni akarunk azon, ami ma vidéken van, azon a kilátástalanságon, akkor ehhez a legjobb eszköz az, ha a földek állami kézben vannak. Ezt mindjárt le is fogom vezetni. Magyarországon kialakult egy olyan szerkezet, az elhibázott kárpótlás, ami úgy ment végbe, hogy egy működő struktúrát úgy vertek szét, hogy nem lett kitalálva, hogy mi legyen helyette. Egyszerűen oda lett adva a feladat az önkormányzatoknak, hogy működtessék a magyar vidéket, működtessék a falvakat, csak éppen bevételük nincsen hozzá. A földek pedig odakerültek néhány nagygazdálkodó tulajdonába vagy néhány nagygazdálkodó használatába, akik ezeken a földeken alapvetően magasan gépesített, iparszerű növénytermesztést csinálnak nagy többségükben, és ezzel igen nagy haszonra tesznek szert, és ők köszönik szépen, jól élnek, és ehhez még meg is kapják az uniós területalapú támogatást, miközben a falvakban élő embereknek nincsen megélhetésük, nincsen munkájuk. Gondolom, ezen kéne dolgoznunk, hogy ezen valahogy változtassunk. Na, ezen változtat-e az, hogy önök most néhány száz gazdának ezt a területet oda fogják adni örökre tulajdonba, hogy aztán ezt a tevékenységet mindenféle korlátozás nélkül ők folytassák tovább? [[16.20]] Nem, tisztelt képviselőtársak, ezen nem segít, hanem éppen ellenkezőleg, lemondanak arról a lehetőségről, hogy ebbe érdemben be lehessen avatkozni. Mert ha ezek a földek állami tulajdonban maradnak, akkor az állam egy normális bérleti rendszerrel meghatározhatja a bérlőknek, akik tisztességes magyar családi gazdálkodók kell hogy legyenek, ebben egyetértek, hogy mit csináljanak azon a területen, hogy mennyi embert kell ott foglalkoztatni, milyen tevékenységet kell folytatni. [[A jegyzői székben Mirkóczki Ádámot Ikotity István váltja fel.]] A bérleti rendszernek ezzel a részével nem volt semmi gond. A gond, tisztelt képviselőtársaim, a bérleti rendszerrel ott volt, hogy önök már akkor úgy írták ki ezt a bérleti rendszert, hogy a klientúrát hozzák előnyös helyzetbe, mint ahogy azt nem én, hanem az ügyészség leírta, a bérleti rendszerük nemcsak hogy visszaélésre ad lehetőséget, hanem bizonyítottan vissza is éltek vele. Meghamisított jegyzőkönyvekkel adtak földbérleti jogot bérlőknek, és eleve egy olyan bérleti rendszert alakítottak ki, amelyben a pontok 40 százaléka szubjektív volt, és annak adták a földet, akit előre kipécéztek, akinek előre odaígérték, és szépen oda is adták nekik. Erre számtalan bizonyíték van. Mi történt akkor? Ugyanaz, mint amit most Font képviselő úr mondott, hogy ó, hát ha nem tetszik, akkor tessék feljelentést tenni. Most is azt mondják, hogy ha nem tetszik, menjünk oda a licitekre, és majd ott meglátjuk, hogy mi történik. Megtettük a feljelentéseket. És mit csinál az ügyészség, az az ügyészség, amely az önök bábjaként működik? A Polt Péter által vezetett ügyészség mit csinált? Egyszerű kifogásokat emelt, hogy miért ne emeljen vádat ezekben az ügyekben, amikor a saját ügyészei leírták, hogy milyen pofátlan módon adták oda a haveroknak a földeket. Ebben a rendszerben persze önök hátradőlhetnek, és mondják azt, hogy tessék csak ugatni, kedves ellenzék, mi meg majd visszük a haverokkal a földeket. Csak ettől még a vidéknek nem lesz jobb. Ettől még az embereknek nem lesz megélhetésük! Még egy szempont: szó volt már arról, Font elnök úr mondta, hogy EU-s környezetben vagyunk. Valóban, tisztelt képviselőtársak, egyedül egy olyan ágazat van, ami szinte teljes mértékben az EU által szabályozott közös politika, ez pedig a közös agrárpolitika. Azzal, ha az állami földeket most eladjuk, lemondunk arról, hogy nemzeti szuverenitásban bármilyen hatásunk vagy érdemi hatásunk legyen a magyar mezőgazdaságra, a magyar vidék, a magyar falu életére. Mert ha állami kézben van, akkor az állam előírja a gazdálkodónak, hogy azon mit csináljon. Ha magánkézben van, akkor csak a közös politika fog rá hatni. A közös agrárpolitika pedig a GOF-támogatásokon, gabona- és olajos magvak támogatásán keresztül alapvetően az iparszerű növénytermesztést támogatja. Nem azt támogatja, hogy a magas foglalkoztatási igényű ágazatok virágozzanak fel, hanem igazából a profitorientált, nagy növénytermesztési termelést támogatja. Ha ebbe érdemben bele akarunk nyúlni, akkor azt kellene csinálni, hogy azt, ami megmaradt még állami föld, nem elkótyavetyélem, tizedáron odaadom most valakinek, aki aztán majd sokkal nagyobb haszonnal esetleg tovább fogja adni. [[Zaj a kormánypárti padsorokból. Font Sándor: Nem tizedáron! Győrffy Balázs: Ne hazudj, nem tizedáron adjuk! Gőgös Zoltán: Menj ki Ausztriába!]] Nem tizedáron, kedves képviselőtársak? Jó, akkor nézzük meg ezt is! Ma a magyar föld az osztrák vagy a holland földárnak a tizedét éri, ugye? Önök azt mondták, hogy az Európai Unió előtt meg fog bukni a földtörvény, ami azt jelenti, hogy majd jöhetnek a külföldi vevők. Azzal sem vagyunk kisegítve, ha húsz év múlva jöhetnek a külföldi vevők és akkor vehetik meg, mert az önök rendelete ezt a biztosítékot adja. Csak az a baj, hogy én még ebben sem bízok. Mert két évvel ezelőtt megígérték, hogy azok a gazdák - gazdák? -, azok a csalók, akik úgy jutottak haszonbérleti joghoz, hogy behazudták azokat a feltételeket, amelyeket önök a pályázatban előírtak, és előre lehetett tudni, hogy nem fogják ezeket teljesíteni, azok most szépen vásárlókká válhatnak, megveszik ezeket a földeket [[Font Sándor: A tizedárról beszélj!]] , és onnantól fogva majd ezeket a feltételeket nem kell nekik teljesíteni. Két évvel ezelőtt, amikor azt mondtuk, hogy önök ezt fogják csinálni, azt mondták, hogy á, ugyan, miért beszélünk mi ilyeneket, hát 20 évre ott van a bérleti jog, ha ott van 20 évre a bérleti jog, akkor hogyan lehetne ezeket a földeket eladni. Két év telt el és most eladják ezeket a földeket. Egy kormányhatározatban, tisztelt képviselőtársaim! Igen azon múlik, hogy mikor lehet majd ezeket a földeket akár spekulánsként eladni külföldieknek és nagy haszonnal, akár majd ha megbukik a földtörvény, hogy Orbán Viktor mikor ébred arra, hogy egyszerűen ezt a kormányhatározatot megváltoztatja, és el lehet ezeket a földeket adni. Ezek nem biztosítékok! Ez igenis a spekulációnak ad terepet, és nagyon-nagyon határozottan visszautasítjuk, hogy ilyen sunyi módon, a parlamentet megkerülve önök ezt próbálják meg lenyomni mindenkinek a torkán. [[Font Sándor: Most is kerüljük a parlamentet?]] Miközben egy érdemi érvet nem hallottam arra, hogy valójában miért kellene ezt a földet eladni, és miért is kéne egy hónap vagy másfél hónap alatt az egészet lezongorázni. A képviselőtársaim még nyilván fognak további érveket is elmondani. Én idő hiányában, merthogy ennyi idő maradt arra, hogy ezt az egészet végigbeszéljük, még egyszer csak azt szeretném hangsúlyozni, hogy a legnagyobb bűn nem az, hogy önök gyakorlatilag valójában a spekulációnak ágyaznak meg ezzel a kormányhatározattal, amit meg fognak valósítani, hanem az, hogy elveszik a lehetőségét annak, hogy be lehessen érdemben avatkozni a vidék életébe, hogy munkahelyeket lehessen teremteni, hogy szociális gazdaságot lehessen fejleszteni, hogy szociális szövetkezeteknek lehessen földet adni, hogy demográfiai földprogramot lehessen csinálni, hogy olyan szövetkezeti hálózatot lehessen csinálni, amiben valóban családi gazdálkodók tudnak boldogulni és munkahelyet adni sokaknak. [[Varga Gábor: Ezt mind megcsináltuk nyolc éve!]] . Mint ahogy történik ez például Hollandiában is, ami nem egy kommunista állam, tisztelt képviselőtársaim. Hollandiában alapvetően bérleti rendszerben családi gazdálkodók tízmillió tejelő szarvasmarhát tartanak, miközben Magyarországon kétszer akkora területen 200 ezret tartunk. Azért, mert a hollandok előírják, hogy mit kell csinálni ezeken a földeken, meg azért, mert megcsinálták a szövetkezeteket, a megfelelő integrációt arra, hogy ezt megérje csinálni. Ez az, amit kéne csinálnunk a magyar vidékért, erről kéne vitatkoznunk és nem arról, hogy önök hogyan herdálják el ezt a nemzeti vagyont! És még egy mondat! Mindent el fogok követni azért, hogy megakadályozzam, hogy önök ezt véghez tudják vinni. Én ott leszek ezeken az árveréseken. Köszönöm szépen, hogy meghallgattak."
9,u2015-10-26-9,Opposition,MSZP-frakció,-0.97607421875,2015-10-26,0.06626749783754349,"Köszönöm a szót, elnök úr. Tisztelt Országgyűlés! Úgy is fogalmazhatnék, hogy nemcsak a vidék elárulására, hanem a jövő kiárusítására is készül a magyar kormány. Miért mondom ezt? Mi jellemzi ma Magyarországon a vidéket? Vidéken munkanélküliség van, a vidéken depresszió van, kilátástalanság, az emberek tízezrei vándorolnak el vidékről, és sajnos azt kell mondjam, hogy ma már meg sem állnak a nagyvárosoknál, hanem többnyire valamelyik külföldi nagyvárosba visz a fiatalok útja, merthogy nincs semmilyen perspektívájuk vidéken. Ennek a folyamatnak a hátterében az van, hogy Magyarországon még a rendszerváltást megelőző időszakban volt egy olyan agrárstruktúra, amely a vidéken élőknek megélhetést és kiszámítható létet biztosított azáltal, hogy nem tőkés beruházók művelhették meg a földeket, hanem a föld köztulajdonban volt, és az ott előállított javakból tudták működtetni a falvakat, az abból származó jó jövedelemből tudták az orvosi ellátást, az egészségügyi rendszert, a közvilágítást, az utak karbantartását, gyakorlatilag a falut működtetni. Ez a rendszer annak idején úgy került szétverésre, hogy nem lett kitalálva, mitől fog a falu helyette működni. Létrejöttek az önkormányzatok, amelyek megkapták a feladatokat, de nem lett lehetőség arra, hogy érték teremtődjön a vidéken, hogy valamiből foglalkoztatás legyen, és hogy az embereknek tartósan legyen perspektívájuk a magyar falvakban. Ennek köszönhetően a falu gyakorlatilag folyamatosan leépül, folyamatos elvándorlás van, a mezőgazdaságban pedig kialakult egy olyan szerkezet, amiben azt láthatjuk, hogy minden falu környékén van néhány nagygazdálkodó, akiket ma családi gazdaságoknak hívunk, de többnyire akár ezer vagy több ezer hektáron is gazdálkodnak, és leginkább ők birtokolják a területek legnagyobb részét, ahol túlnyomó részben iparszerű növénytermesztést, magasan gépesített iparszerű növénytermesztést folytatnak, ahol ezer hektár megműveléséhez három-négy ember is elég. Ők egyébként jól élnek, jó haszonnal tudják a földet megművelni, főleg miután nagyszerű uniós területalapú támogatást is kapnak ehhez, miközben a falvakban élőknek nincs semmilyen megélhetési lehetőségük. Ahhoz, hogy ez megforduljon, most már gyakorlatilag egy évtizede sokan elkezdtek gondolkodni, hogy mit kéne tenni. Főleg azok után, hogy 2004-ben, miután beléptünk az Európai Unióba, ezek a folyamatok vidéken felgyorsultak, hiszen az Európai Uniónak egy olyan támogatási rendszere van, amely kifejezetten káros a vidék foglalkoztatására, mert az iparszerű növénytermesztést részesíti előnyben, hiszen a gabona- és olajos növények kedvezőbb módon való támogatása okán 2004 után felgyorsult az a folyamat, amelyben a növénytermesztés bruttó kibocsátása folyamatosan nőtt, 30 százalékkal nőtt a növénytermesztés, míg az állattenyésztés 30 százalékkal esett vissza, s ezáltal még kevesebb és még kevesebb embernek adott megélhetést a magyar föld, annak a pár növénytermesztőnek pedig, aki maradt, egyre busásabb hasznot tudott hozni. Nyilvánvaló, hogy ez így nincs rendben, valamiképpen be kell avatkozni, meg kell állítani ezt a folyamatot. Mi 2010-ben és 2012-ben is benyújtottunk egy határozati javaslatot, amely arról szólt, hogy hozzunk létre szociális gazdaságot a vidéken, ahol az embereknek szociális szövetkezetekben adjunk lehetőséget arra, hogy a település környékén megművelhessék a földeket, hogy értelmes munkából folyamatos bevételt tudjunk nekik teremteni. Akkor Ángyán József, aki még államtitkár volt, a bizottsági vitában azt mondta a javaslatunkról, hogy ez egy nagyon jó javaslat, egy baja van, hogy szerinte ez tulajdonképpen egy kivonata a kormány vidékfejlesztési stratégiájának, és hogy a Fidesz pont ezt akarja megvalósítani. Azóta mit látunk? 2014-ben bele lehetett volna nyúlni a rendszerbe, új támogatási időszak indult. Lehetett volna olyan rendszert csinálni, amelyben előírjuk a foglalkoztatást azoknak, akik nagyban gazdálkodnak, hogy tessék nekik embereket foglalkoztatni, mert a támogatás nem arra van, hogy nagyobb pénzekre tegyenek szert, hanem arra van, hogy több embert tudjanak foglalkoztatni. Nem ezt tették. És most mit csinálnak? Ki akarják árusítani az utolsó lehetőséget, amivel be lehetne avatkozni ebbe a káros folyamatba, amivel szociális földprogramot lehetne indítani, demográfiai földprogramot lehetne indítani, és meg lehetne fordítani azt a káros folyamatot, amit ez az uniós támogatáspolitika csinál. Önök, hölgyeim és uraim, arra készülnek, hogy a vidéket elárulva néhány haver kezébe juttassák az utolsó megmaradt állami földeket, és lemondjanak arról, hogy vidéken foglalkoztatás legyen, megélhetés legyen, perspektíva legyen. Ezért szégyelljék magukat! Mi mindent el fogunk követni, hogy ebben megakadályozzuk önöket. Köszönöm szépen, hogy meghallgattak."
9,u2020-05-05-97,OTHER,JOBBIK-frakció,0.63037109375,2020-05-05,0.9923107028007507,"Köszönöm a szót, elnök úr. Tisztelt Országgyűlés! Általam igen tisztelt Miniszter Úr! Köszönjük szépen Semjén Zsolt miniszterelnök-helyettesnek, hogy benyújtotta ezt a törvényjavaslatot, amely az osztatlan közös földtulajdon felszámolására, csökkentésére irányul. Nagyon régóta vártuk már ezt a javaslatot, és nagyon köszönöm az agrártárcának, a miniszter úrnak és az itt ülő kollégáknak, akik elég sokat dolgoztak ezzel. Szokták mondani, hogy a jó munkához idő kell, de a biztos az, hogy a miniszter úr a két évvel ezelőtti miniszterjelölti meghallgatásán már azt ígérte, hogy ez még ebben a ciklusban a tisztelt Ház elé kerül, és örülök, hogy ön az olyan politikusok közé tartozik, akik be is tartják az ígéretüket. És köszönöm a többi képviselőtársamnak is, akik egy ilyen horderejű ügyben a mai napon felszólaltak, hiszen tudjuk, hogy ez több millió hektár földterületet és lényegében minden harmadik honfitársunkat érinti Magyarországon, úgyhogy kellő körültekintéssel és kellő szakmaisággal kell a kérdéshez közelíteni, én magam is megpróbálok itt most a tőlem telhető legjobb módon észrevételeket, javaslatokat, kritikát megfogalmazni, illetőleg kérdéseket feltenni. Mindjárt bemelegítő kérdésként szeretném tudni és ezt nem egy költői kérdésnek szánom , hogy miért Semjén Zsolt nyújtja be jellemzően az agrártémájú törvényjavaslatokat [[Dr. Nagy István: Mindet ő nyújtja be!]] , amikor azokat benyújthatná akár a miniszter úr is, vagy más olyan, aki az agráriumnak vagy a bizottságnak, a Mezőgazdasági bizottságnak tagja. Magyar Zoltán képviselőtársam ugyan ma nem mondta el, de jellemzően azzal szokta kezdeni, hogy mi az, ami kimarad egy ilyen törvényjavaslatból most én is ezt szeretném megkérdezni. Az öröklésijog-szabályozást, a Ptk. módosítását nem látom ebben a törvénycsomagban, holott tudjuk, hogy az osztatlan közös földtulajdon keletkezése sok esetben az örökhagyó elhunytával az örökösök, több örökös hagyatékából származik, és így, ilyen módon aprózódnak is ezek a földterületek. Számos nyugat-európai példával alátámasztva várjuk tehát, hogy esetleg az agrártárca erre is nyújtson be javaslatokat a jövőre vonatkozóan. Akkor belemenve a törvényjavaslatba, mindjárt a 6. § (5) bekezdéséhez szeretnék egy kérdést fűzni, amely úgy szól: „Az egyezség eredményeként kialakítandó új ingatlanoknak a rendeltetésszerű mező- és erdőgazdasági művelésre alkalmasnak kell lenniük.” Tisztelettel kérdezem, hogy mitől lesz alkalmas egy földterület a rendeltetésszerű gazdálkodásra. Vane erről kormányrendelet, vagy lesz-e? Mi ennek a definíciója? Fontos lenne ezt tudni. Egyetértek azzal, hogy alkalmassá kell tenni, hiszen gondoljunk csak arra, hogy egy legelőnél, mondjuk, egy 10 méter széles, 1 kilométer hosszú csíkon legeltetést megvalósítani igen nehéz. A kérdésem az, hogy majd az osztóprogram erre is figyelemmel lesze, fel vane készülve a technikai háttérrel, a megfelelő informatikai felkészültséggel ennek a szoftvernek a kidolgozója, figyelemmel leszneke erre. Ami egy fontos kérdés és tényleg nem akarom ismételni képviselőtársaimat, mert nagyon sok minden észrevételt, amit én magam is szóvá tettem volna, most nem fogok megtenni, viszont az megkérdőjelezendő , hogy miért egy hektár az a legkisebb területméret, amelyet ez a törvény szabályoz, illetve amelyet kiosztásra alkalmassá tesz. Miért nem kevesebb ez? Hiszen korábban, ha jól emlékszem, 0,3 hektár volt az, amit ki lehetett méretni, ehhez az állam még pénzbeli hozzájárulást is adott, tehát ingyenesen lehetett kiméretni, illetőleg a területalapú támogatások beadásánál ezt a területméretet már az Európai Unió is támogatja, tehát várom a magyarázatot. Én meggyőzhető vagyok természetesen az egy hektárról is, csak nem értem, hogy miért megyünk szembe a korábbi elveinkkel, illetőleg az európai uniós elvekkel e tekintetben. Továbbmegyek: a „bekebelezés” mint megfogalmazás vagy mint terminus technicus ebben a jogszabályban egyrészt elég idegenül hangzik és egyben visszataszítóan is. Amikor én ezt olvastam, akkor biztos emlékeznek képviselőtársaim a kisgömböc jutott eszembe a magyar népmesékből, aki megy előre, és egyszerűen mindent bekebelez, ami az útjába kerül. A magyar vidéken több ilyen kisgömböcszerű földtulajdonos él, és a helyieket azért ez igencsak aggasztja. Úgyhogy érdemesnek találnám a „bekebelezés” helyett esetleg a „hozzácsatolás” szót használni. De igazából ez nem csupán játék a szavakkal, és ami itt a lényeget érinti, az a gyakorlat: ez a bekebelezés a törvény szerint az én olvasatomban a kisajátításnak az egyik fajtája. Amikor én még jogot tanultam az egyetemen, akkor a kisajátítást teljes, feltétlen és azonnali kártalanítás mellett lehetett megtenni, ami most is fenn fog állni, ezzel tisztában vagyok, ezt látom, de a kisajátítás feltétele még a kivételesség és a közérdek is. Kivételességről nem beszélhetünk, hiszen ez mostantól, illetőleg január 1-jétől, ha életbe lép ez a jogszabály, gyakorlat lesz. Ott van a közérdek kérdése is. Engem könnyű meggyőzni arról, hogy közérdek fűződik ehhez, hogy a mezőgazdaság, az agrárium versenyképessége fűződik ehhez az osztatlanközös-felszámoláshoz, de azért nem biztos, hogy három és fél millió ember így gondolja, különösen azok, akik mondjuk, a családi örökség, a birtok vagy egy élet munkájának, egy téeszben ledolgozott élet munkájának eredményeképp birtokolják, tulajdonolják ezeket a területeket. Ők már eladták volna egyébként évtizedekkel ezelőtt is, vagy akár az elmúlt években, hogyha ezt szerették volna. Nem biztos, hogy célszerű, hogy most tulajdonostársak, magánszemélyek olyan helyzetbe hozzák őket, hogy kénytelenek lesznek eladni majd nekik, amikor eddig ezt nem tették. Úgyhogy summa summarum, igazából én azt javasolnám megfontolásra, érdemesebb lenne, hogy azt az egy hektárt, vagy amiben közösen megegyezünk, azt a minimális területméretet nem elérő tulajdoni hányadnak a megvásárlását az állam tegye meg, az állam azt vásárolja meg, tisztelt képviselőtársaim, abból a pénzből egyébként, ami most az állami földek eladásából származik. [[15.10]] Nem államadósságra kellene költeni, hanem többek között ezeknek az apró töredékbirtokoknak a megvásárlására. Ez könnyebben átmenne Mari néni meg Laci bácsi torkán is, nem lenne ebből viszály helyben. És én azt gondolom, hogy az itteni, az előttünk fekvő törvényben lefektetett alapelvek alapján utána az állam pedig az osztatlan közösben lévő tulajdonostársaknak, helyi gazdáknak, földhasználóknak továbbadhatná ezeket a területeket. Magyar Zoltán képviselőtársam említette, úgyhogy csak röviden hozom szóba én is a földszerzési és a birtokméret-korlátozás feloldását. Ez a törvény most egy újabb kiskaput teremt meg a 300 hektáros, egyébként teljesen objektív, jól körülhatárolható tulajdonmaximum megváltoztatásában, illetőleg az 1200, illetve az 1800 hektáros birtokmaximumtól is el lehet majd ezzel térni. Ne tegyük, én azt kérem. Ez egy jó szabályozás, egy jól nyomon követhető szabályozás. Nem látom értelmét folyamatosan felhígítani, és folyamatosan erodálni ezt az egyébként korábban jól működő rendszert. De tisztelettel kérdezem miniszter urat, és múltkor is feltettem a kérdést, csak nem kaptam választ: önöknek van olyan rendszerük, ami egy gombnyomásra meg tudja állapítani, hogy mondjuk, a 330 hektárból mennyi került az adott tulajdonoshoz ajándékozással, örökléssel, adásvétellel, és mennyi az osztatlan közös megszüntetéséből? Mert ha ez így van, akkor én azt gondolom, hogy meg lehet lépni ezt. Egy kicsit kaotikussá teszi a rendszert. Továbbra sem értek vele egyet, de nyugtasson meg arról, hogy ezt nyomon lehet követni majd a jövőben. Még egy fontos gondolat: érdemes lenne megfontolni azt is, hogy az örökléssel szerzett azon területek, amelyek nem érik el az 1 hektárt, mert mondjuk, egy életszerű példával élve, az örökhagyó három gyermekére száll át a földtulajdon, de összességében ez meghaladja az 1 hektárt, érdemes lenne ebben az esetben egy észszerű határidőt szabva nyilatkoztatni az örökösöket, hogy rendezzék egymás között a tulajdonviszonyt, akár ajándékozással, akár adásvétellel, és ily módon kialakulhat az a korábbi helyzet, hogy a több mint 1 hektár terület megmaradjon a család birtokában, a család tulajdonában, és ne kelljen, mondjuk, bekebelezéssel ezt a három darabot más osztatlan közösben lévő tulajdonostársnak átadni. Úgyhogy én nagyon kérem, hogy ezt is fontoljuk meg, mert ugyan van itt hatálybalépésre határidő, de sokan nem fogják tudni ennek a törvénynek a részleteit. Tehát úgy gondolom, lehet, hogy hivatalból kellene felhívni erre a figyelmet. És ha már a hivatalnál tartunk, javaslom az eljárások gyorsítását, ingyenessé tételét. Korábban is az állami földkimérés ingyenes volt. Erre, úgy tudom, van is keret a költségvetésben, illetőleg lesz is a földeladásokból. Kérem azt, hogy a kormányhivatal földhivatalai vigyenek aktívabb szerepet, vállaljanak aktívabb szerepet az eljárás során. Mire gondolok? A kiértesítésre, a tulajdonosok felkutatására, hiszen ők rendelkeznek olyan adatokkal, illetőleg olyan kapcsolatban vannak a Belügyminisztérium lakcímnyilvántartójával, hogy már le tudják egyszerűsíteni a kiértesítés folyamatát is. Én megértem, hogy a földhivatalos kollégáknak van elég gondjuk-bajuk, de ha már csinálunk valamit, képviselőtársaim, akkor azt csináljuk jól, és ez mégiscsak könnyítené az osztatlan közös földtulajdonnak a megosztását és az 1/1-gyé válását. Úgyhogy én nagy tisztelettel kérem miniszter urat, hogy a felmerült kérdésekre válaszoljon. Nagyon örülök annak, hogy legutóbb Magyar Zoltán képviselőtársam két beadott módosító javaslatát a Mezőgazdasági bizottságban mind a kormány, mind a fideszes többség támogatta. Két éve vagyok képviselő, ez korábban még nem fordult elő. Úgyhogy bízom benne, hogy ez nem egy egyszeri és megismételhetetlen pillanat volt az életemben. Be fogunk adni módosító javaslatokat, ezt teljesen szakmai alapon és jó szándékkal tesszük, és nagyon kérem, hogy ezt vitassák meg, és fogadjunk el egy olyan törvényt, ami, ha már tényleg három és fél millió embert érint, egy megfelelő társadalmi-szakmai alátámasztottsággal rendelkezzen, tehát be lehessen csatornázni azokat a kérdéseket, javaslatokat, amik ma is elhangzottak. Úgyhogy én ehhez kérem a partnerségüket. Zárszóként pedig nagyon köszönöm, hogy végre idekerült ez a törvény, és nagyon bízom benne, hogy ez megoldja a régóta fennálló osztatlan közös tulajdon problémáját. Köszönöm, hogy meghallgattak."
9,u2020-12-01-195,OTHER,JOBBIK-frakció,0.55126953125,2020-12-01,0.09223911166191101,"Köszönöm a szót, elnök úr. Tisztelt Országgyűlés! Tisztelt Miniszterhelyettes Úr! Az előttünk fekvő törvény valóban a bor-szőlő ágazat átlátható és fenntartható működésének elősegítése végett került a tisztelt Ház elé. Az előttem szólókhoz csatlakozva, valóban nagyon sok hasznos és előremutató szabályozás található ebben. Erre majd röviden ki is fogok térni. Mindazonáltal az ördög mindig a részletekben rejlik, és nagyon várjuk a kormányrendeleteket, végrehajtási rendeleteket, hogy mit is fog majd jelenteni a gyakorlatban arra a több tízezer személyre, családra, akik a mai napig szőlészetből, borászatból élnek. Ugye, évtizedekkel ezelőtt, a szocializmusban még majdnem dupla annyi szőlőterületünk volt, mint napjainkban, és a gépesítés folytán is már lényegesen kevesebb kézimunkát igényel ez az ágazat, de még így is rengeteg emberről van szó, és éppen ezért fontos, hogy szakmailag megfelelő felkészültséggel, tudással segítsük egy minél jobb minőségű törvény megszületését. Valóban így van, csak pár, a szívemhez közel álló dolgot ebből a javaslatból megemlítenék. Az e-pincekönyv bevezetésével sokkal átláthatóbb lesz a jövőben a szőlészet-borászat, sokkal jobban ki lehet majd szűrni az ügyeskedőket. A felvásárlási jegy pedig tartalmazni fogja a szüretelt szőlő cukortartalmát is, ami azért fontos, mert ez egy fontos értékmérője egyébként ennek a terméknek, tehát ezáltal is a minőség irányába tudunk elindulni. Ha már minőségről beszélünk, egy harmadik fontos dolgot kiemelvén a törvény tervezetéből, az európai gazdasági térségen kívülről érkező borászati termékeket analitikai és érzékszervi vizsgálatnak is alá tudjuk majd vetni, kiszűrve ezáltal a pancsolt alacsony minőségű vagy egyáltalán bornak nem igazán nevezhető termékeket. Bár tudom, hogy az Európai Unióban ezt borzasztó nehéz megtenni, hogy minőségi kritériumokhoz fűzzünk magyarországi forgalmazást, de azért jó lenne végre eljutni oda, hogy különösen az Olaszországból érkező, rettenetesen alacsony minőségű import lédig borok esetében is ki tudjuk szűrni azokat, amelyek nem valók a magyar piacra. És akkor megszokva azt, hogy a Mezőgazdasági bizottságban szintén szakmai alapon folynak a viták, ehhez tartva magamat, én is igyekszem szakmai szempontból, ha megengedik, most egy-két javaslatot megtenni. A 4. § (2) bekezdése úgy fogalmaz, hogy az új telepítési engedély kiadására irányuló eljárásban az ügyintézési határidő 70 nap. Ezt mi soknak tartjuk. Javasoljuk a 30 napos ügyintézési határidőt, hogy meggyorsítsa az eljárást, ez mindenképpen a szőlészek érdekeit szolgálja. Szeretném jelezni, hogy egyébként a gyakorlat 3 és 10 nap között van sok esetben, amikor is kiadják a telepítési engedélyt, illetőleg a szerkezetátalakításhoz hozzájárulnak. Tehát még így is, úgy gondolom, hogy ez a 30 nap teljesen vállalható határidő. A 4. § (3) bekezdésében pedig azt látjuk, hogy az ültetvények telepítésének és kivágásának tényét az ültetvényhasználó bejelenti a hegybírónak, a hegybíró pedig a bejelentést követő 120 napon belül ellenőrzi a telepítés vagy a kivágás megtörténtét. Tisztelt Miniszterhelyettes Úr! Ezt is nagyon hosszú időnek tartjuk. Itt van egy elvi és egy gyakorlati megfontolás is. Elviekben, ha csak józan paraszti ésszel belegondolunk, hogy négy hónapja van a hegybírónak arra, hogy beüljön a terepjáróba és kimenjen a hegyre, indokolatlanul hosszú határidő. De sokkal fontosabb gyakorlati kérdés, hiszen 120 nap vegetációban szinte majdnem teljesen lefedi ezt az időszakot, amikor permetezni kell, és amikor a hegybíró már odaér, lehet, hogy már okafogyottá válik mindenfajta intézkedés. Úgyhogy ezért is kérem a tárca páholyban helyet foglaló képviselőit, hogy fontolják majd meg ezt a két változtatást. Továbbmegyek. Az 5. § (3) bekezdése szól arról, hogy a hegybíró mulasztási bírság kiszabása mellett kötelezheti a tulajdonost a szőlőültetvény kivágására. A 4. § pedig: ha a nyilatkozattételnek az ültetvény használója vagy az ültetvény tulajdonosa eleget tesz, de a szőlőültetvény a figyelmeztetéstől számított egy év elteltével sem áll rendeltetésszerű művelés alatt, a hegybíró értesíti a növénytermesztési hatóságot, amely elrendeli a szőlőültetvény tulajdonos költségére történő kivágását. Tisztelt Képviselőtársaim! Ez nagyon durva. Ez azért durva, mert egy hektár szőlő telepítése most olyan 6 millió forint körüli összegbe kerül. Értelemszerűen ebből következik, hogy egy hektár szőlő több millió forintos értéket képvisel. Két javaslatunk is van erre a problémára. Egyrészt szintén a határidők lerövidítésében rejlik, mivel már eleve a figyelmeztetési határidő is nagyon hosszú, ez a 30 nap, de az egy év meg kirívóan sok, hiszen pontosan ennyi idő alatt egy nem művelt szőlőültetvény fertőzheti a közelében található szomszédos ültetvényeket, indokolatlan kárt okozva ezzel a többi gazdálkodónak. Úgyhogy egyrészt ezért is fontos lenne, ha már határidőhöz kötjük a javaslatot, ezen elgondolkodni. De van egy sokkal gyakorlatiasabb módosítási javaslatunk is, amely pedig abban rejlik, hogy a felszólítást követően, ha annak nem tesz eleget a tulajdonos, illetve a terület használója ez egyébként lehet akár abból kifolyólag is, hogy az érintettet, mondjuk, tartós betegség akadályozza ebben, vagy adott esetben elhalálozott, és a hagyatéki eljárás folyamatban van, nem lehet tudni, hogy az örökösök közül ki lesz a tulajdonos , hogy ne maradjon gazdátlanul ez a szőlő, és meg legyen művelve, ezért azt gondoljuk, hogy a hegybíró elrendelheti, illetőleg vállalkozót fogadhatna fel ennek az elhanyagolt területnek a megművelésére, rendbetételére egy szerződés alapján. A hegyközség fizetné ki ennek a költségeit, amit aztán ráterhelve az érintett ingatlanra, kielégítést nyerhet akár abból, hogy az így megmentett szőlő, amely piacképessé válik, esetleg annak a bevételéből, vagy ha ez nem lehetséges vagy nem elegendő, akkor pedig egy árverezést követően. Tovább menve a tokaji borvidékre vonatkozó különleges szabályokhoz, itt Hörcsik Richárd képviselőtársamra nézek, szerintem meg fogja tudni erősíteni a 16. § (5) bekezdésében foglalt szabályozást. Szintén érdemes lenne elgondolkodni ezen, hiszen úgy fogalmaz a tervezett jogszabály, hogy a tokaji borkülönlegességekre utaló neveket nem borászati termékeken feltüntetni tilos. [[20.00]] Alapvetően én egyetértek ezzel. Viszont van olyan termék vagy esetleg vannak olyan termékek, amelyek már hosszú ideje forgalomban vannak, ilyen például a hungarikumként 18 éve forgalomban lévő tokaji aszú bonbon, amelyet én még sajnos nem kóstoltam, de biztosan finom, hiszen ez egy tokaji aszúborba áztatott mazsolával töltött étcsokoládés desszert. Hogyha ezt a törvényt elfogadjuk, akkor ezt a terméket és gondolom, vannak más hasonló termékek is diszkrimináljuk és eltüntetjük a piacról, jelentős érdeksérelmet okozva egyébként a hosszú ideje forgalmazók számára. Esetleg érdemes lenne kivételt tenni bizonyos esetekben. A 16. § (10) bekezdésével kapcsolatban pedig szintén egy szakmai észrevétel, amely bekezdés úgy szól: „Tokaj eredetmegjelöléssel ellátott bor nem édesíthető.” Ugye, itt a szakma nem egységes, pontosabban egységes abban, hogy Tokaj-Hegyalján a szerencsi napfénynek nevezett kristálycukor ne kerüljön a tokaji borokba, ez nyilvánvaló, tehát egyértelmű, de nem is arról van szó, hanem hogy a szakma egy része a saját borából készült mustsűrítményt, amely egy természetes anyag, szintén a termelő szőlőjéből származik, miért ne használhatná a termékei előállításához. Ezen szintén érdemes elgondolkozni. [[Az elnöki széket Jakab István, az Országgyűlés alelnöke foglalja el.]] Végezetül mi nincs benne ebben a törvényben, amit nagyon szerettünk volna látni? Érdemes lenne azon is elgondolkozni, hogy a borászatoknak nyújtott jelentős közpénztámogatásokat, állami támogatásokat ahhoz kötni, hogy ezek a borászatok a felvásárolt szőlőt, a feldolgozott szőlő egy jelentős részét az adott borvidékről, adott esetben 50, legalább 50 százalékát az adott borvidékről vásárolják fel, ezzel is segítve a szőlőtermelőket. És ha már itt tartunk, jó lenne elérni, hogy ezek az állami támogatások ne látványpincészetekre vagy esetleg olyan nyaralókra fordítódjanak, amelyek borászatoknak vannak álcázva, ezeket a csalókat jó lenne kiszűrni a rendszerből. De az is egy észszerű elképzelés lehetne egyébként, hogy a közpénzzel a közösségi érdekeket megvalósító közösségi szőlőfeldolgozó üzemeket kellene támogatni. Továbbmegyek, szintén egy régóta élő probléma, ugye, azt szokták mondani, hogy jó bornak nem kell cégér. Hát, azt kell látni, hogy nekünk alapvetően jó boraink vannak, jó borászaink vannak, viszont a borászatok annak ellenére eladási problémával küzdenek, hogy a szőlőfelvásárlási árak hihetetlen módon csökkentek az elmúlt években, sok esetben még a művelési költséget sem fedezik, ezért aztán óriási problémával küzdenek a szőlőtermelők. A borok nem lettek olcsóbbak, viszont sok esetben nem tudják eladni azokat, tele vannak a pincék. Nem látom a törvényjavaslatban azt, hogy egy piackutatáson alapuló valódi marketingstratégia megvalósulna, hogy hogyan lehetne jó borpiacot csinálni, bár kétségtelen, és ezt egyben el is ismerem, hogy a bormarketingre a Fidesz-kormány az elmúlt időben jelentős forrásokat szánt, de ezt sokkal tudatosabban kellene felhasználni, mert mint láthatjuk, a statisztikák azt mutatják, az utóbbi tíz évben csökkentek a szőlőterületek, ahogy említettem, csökkent az export, és sajnálatos módon a hazai fogyasztás is. Végezetül, de nem utolsósorban a felvásárlással kapcsolatos problémák. Énszerintem nem lenne ördögtől való dolog a törvényjavaslatba foglalni azt, hogy a felvásárló köteles harminc napon belül kifizetni a termelőnek a felvásárolt szőlő árát, ne fordulhasson elő az, hogy a termelők fél évet vagy akár egy évet várnak a munkájuk gyümölcsére, miközben a szőlőből már időközben bor készült, adott esetben már el is adták azt. Ez szerintem méltatlan a gazdákhoz, és hogyha belegondolunk, hogyha ez a törvény valóban a szőlő-bor ágazat átlátható és fenntartható működése elősegítése mellett, ugye, az ágazat fejlesztését is szolgálja, akkor tisztelettel kérem, hogy ezekre a szőlőtermelőkre is gondoljunk, akiket hát, hogy is mondjam? jelentősen kihasználnak a nagyok, az integrátorok és egyes borkereskedők. Úgyhogy én nagyon remélem, hogy ezeket a szakmai alapú javaslataimat a miniszterhelyettes úr és a tárca is meghallgatja, remélem, hogy ezeket befogadják. Én ezt egy jó törvényjavaslatnak tartom, éppen ezért a Jobbik-frakciónak a támogatást fogom javasolni, és még jobb szívvel fogom ezt megtenni, amennyiben ezek a változtatások valóra válnak, és ezek a módosító javaslatok majd átmennek a bizottságon és a parlamenten is, hiszen közös érdekünk, hogy minél jobb minőségű törvény szülessen. Én köszönöm a figyelmet, köszönöm, hogy meghallgattak, és remélem, meg is hallották, amiket mondtam. Köszönöm szépen."
9,u2015-05-26-356,OTHER,JOBBIK-frakció,0.50830078125,2015-05-26,0.09919729828834534,"Köszönöm szépen, elnök úr. A vetőmagtermesztés, egyáltalán a termesztés kapcsán valóban nagyon üdvözlendő és támogatandó ez a törvényjavaslat, amely előttünk fekszik, és valóban csak egy kis lépés, de mégis meg kell tennünk minden kis lépést ahhoz, hogy elérjük a végső célt. Ha az a kérdés, hogy látok-e rá esélyt jómagam - akár magánvéleményként, de szerintem nyugodtan mondhatom frakcióálláspontként is -, hogy az Európai Unió területén Magyarország GMO-mentességét megőrizze vagy GMO-mentessé váljon, akkor azt mondom, hogy nem, jelen pillanatban erre nem látok esélyt. És nem is elsősorban a termesztés, hanem ahogy itt már többször elhangzott, a GMO-t, génmódosított szervezeteket tartalmazó élelmiszerek tekintetében, hiszen jelen pillanatban ezeknek a behozatalát nem tudjuk megakadályozni, pontosan az alapvető szabadságok, az Európai Unió alapjellemzőinek gondolt vagy akként számon tartott alapjogok, alapszabadságok, mint az áruk és a szolgáltatások szabad áramlása okán. Természetesen Magyarország dönthet abban tagállami hatáskörként, hogy termesztésbe enged-e génmanipulált vetőmagot vagy ilyen szervezetet, de jelen pillanatban is sajnos az a probléma, hogy ott vannak a boltok polcain akár azok az élelmiszerek, amelyek génmanipulált szóját vagy egyéb olyan szervezetet tartalmaznak, bármilyen kis mennyiségben is, és azt kell hogy mondjuk, hogy GMO tekintetében csak a teljes tiltás lehet az egyetlen, ami elfogadható, nincs olyan, hogy csak egy picit, csak ebben engedünk, csak abban engedünk. Ez egyértelmű kérdés számomra, hogy nem engedhetünk a saját szervezetünkbe se az általunk termesztett törvényen keresztül, se a boltok polcáról leemelt élelmiszeren keresztül génmanipulált szervezetet, pontosan azért, mert nem tudjuk, nem is ismerhetjük még, hogy ennek az emberi egészségre hosszú távon milyen hatása van, illetve nyilvánvaló, amit tudunk, az se feltétlenül pozitív.Nagyon sokan kardoskodnak azért a GMO mellett, azt lehet hallani, hogy azt mondják, hogy azzal a létszámmal, ami a világ lakosságát ma jellemzi, már génmanipulált növénytermesztés nélkül nem lehet élelmezni ennyi embert. Mi Magyarországon abban a szerencsés helyzetben vagyunk, hogy nagyon jó minőségű és megfelelő mennyiségű termőföld áll rendelkezésünkre ahhoz, hogy saját magunkat egészséges élelmiszerekkel, hagyományos termelési, termesztési módokkal elláthassuk, és ne kelljen a génmanipulált szervezeteket beengednünk. Üdvözlendő a mindenkori kormányok ezzel kapcsolatos erőfeszítése, és természetesen a Jobbik, amennyiben kormányra fog kerülni, szintén nem lesz ez alól majd kivétel, mint ahogy ellenzékként sem kivétel egyébként. Természetesen támogatunk minden ilyen kezdeményezést, azonban nem lehet elégszer elmondani, a teljes szigor felé kellene elmozdulni, és az európai uniós szinten is azért küzdeni, azért vívni szabadságharcot, hogy ne csak a termesztésben, de úgy összességében, a génmanipulált termékek forgalomba hozatalában is a teljes tiltás lehetősége meglegyen egy országnak. Még egyszer mondom, ezt a jelenlegi európai uniós kereskedelmi alapszabadságok közepette, illetve itt a TTIP küszöbén, a transzatlanti megállapodás küszöbén nem tartom elképzelhetőnek, ehhez nagyon sok európai uniós joganyagot kellene megváltoztatni, és nem is ezt az irányt látom jelen pillanatban, hogy ez volna a jövő, főleg, még egyszer, hogyha egy ilyen megállapodást aláírunk, ahonnan a transzatlanti, tehát a tengeren túli génmanipulált terményeket, szervezeteket rázúdíthatják majd az Európai Unióra és Európára. Ez ellen, én azt gondolom, mindent meg kell tenni, de ebben sincs szerintem nézetkülönbség, miniszter úr is szerintem így gondolja, a kormánypártok és a többi ellenzéki párt is ebben hasonlóan gondolkodik. És szerintem ez egy rendkívül jó alkalom, lehetőség arra, hogy a teljes parlament - ilyen nagyon ritkán van, nagyon kevés kérdésben - összefogva lépjen fel ebben a kérdésben akár az Európai Unió felé, akár más külföldi akár országok, akár szervezetek felé, és megvédjük Magyarországot és megvédjük a magyar emberek egészségét a génmanipulált szervezetektől. Köszönöm szépen, elnök úr. [[Taps a Jobbik soraiból. Dr. Fazekas Sándor tapsol.]]"
9,u2020-05-04-184,OTHER,JOBBIK-frakció,-0.994140625,2020-05-04,0.9927984476089478,"Köszönöm a szót, elnök úr. Tisztelt Ház! Államtitkár Úr! Ön is nagyon jól tudja, hogy az agrárium, az élelmiszeripar és rajta keresztül gyakorlatilag a teljes magyar vidék egyfajta kettős szorításban szenved, egy harapófogó közepén található.Nem akarom most a nyakukba varrni sem a tavaszi aszályt, sem a világjárványt, de azzal igenis vádolom önöket, hogy ez a két probléma ekkora hatalmas súllyal nehezedik a magyar agráriumra. Hiszen ha az elmúlt tíz évben azt a mérhetetlen forrásmennyiséget, amely az Európai Unióból és részben a hazai költségvetésből a magyar vidékre és agráriumra fordítódott, valóban a helyben élő családi gazdálkodók kapták volna meg, ha az valóban a magyar emberek érdekét szolgálta volna, akkor ez a két probléma messze nem jelentene ekkora ágazati szintű terheket. Például az exportpiacok: régóta beszélgetünk arról, és sajnos nem voltak hajlandóak ezt eddig elfogadni, hogy mennyire veszélyes az, amikor az exportpiacaink ennyire egysíkúak, mekkora kockázatot jelent az, hogy például a meggykivitelünk 62 százaléka és a paprikánk 60 százaléka Németországtól függ; hogy a juhászaink 70 százalék feletti arányban függnek Olaszországtól, ahogy a sajtelőállítóink is, és a Románia felőli függésünk is óriási, ha mondjuk, a sertésről beszélünk, 73 százalék, vagy éppen a búzalisztről, ahol 60 százalék. Már ezek a számok is jelzik, hogy a baj gyakorlatilag előre látható volt, most éppen a koronavírus kapcsán került ez előtérbe. De beszélhetünk a baromfiról is, amely azon kevés magyar ágazatok, az állattenyésztési terület egyike, ahol sikerek voltak az elmúlt időszakban, erre most pillanatok alatt 230 forint/kilogrammos átvételi árra csökkent a baromfi ára, és ezzel gyakorlatilag az önköltségi ár alatt vannak a termelők. A Baromfi Termék Tanács javaslatára mégsem reagáltak érdemben, akik uniós importkorlátozást követeltek azonnali hatállyal, mint az egyetlen reális esélyt a túlélésre. Ezekre várnám érdemi válaszát államtitkár úrnak. [[Taps a Jobbik soraiban.]]"
9,u2017-10-24-223,OTHER,LMP-frakció,-1.0,2017-10-24,0.02389240264892578,"Köszönöm a szót. Tisztelt Elnök Úr! Nagyon sokszor rágódom rajta, hogy amikor az FM megszólaló vezetői beszélnek, akkor egyszerűen csak hazudnak, és meg akarják téveszteni a közvéleményt, mint ezt oly sokszor tették, hiszen Bitay Márton Örs államtitkár úr, a kishantosi ügyben kimondta a bíróság, hogy megtévesztette a közvéleményt, Fazekas Sándor, az FM, nemcsak kimondta esetemben a nagygazdaság-kiépítéssel kapcsolatos törekvéseim állításával a bíróság jogerősen, hogy mindhárman megtévesztették a közvéleményt, de még sérelemdíj megfizetésére is kötelezték mind az FM-et, mind Fazekas Sándort. Tehát nem tudom, hogy csak a szokásos hazugságról van-e szó, vagy már olyan szinten eltávolodtak a valóságtól, hogy nem is tudják értelmezni a reális valóságban és a világban történő dolgokat. Kiváló példa erre az, ami múlt héten és a mai napon történt a parlamentben, hiszen gyakorlatilag a múlt hét folyamán az Alkotmánybíróság egy meglehetősen meghatározó súlyú döntést hozott. Az Alkotmánybíróság először értékelte a Natura 2000-es védett területek megőrzésével kapcsolatos alkotmányos kötelezettségét a magyar társadalomnak, és elsőként foglalkozott azzal, hogy a P) cikk alkalmazásával milyen erkölcsi kötelessége van a magyar társadalomnak és a mindenkori kormányoknak, hogy ennek az egész Európai Unióban egyedülálló pannon biogeográfiai régiónak a természeti kincseit és biológiai sokféleségét megőrizzék. Nyilvánvalóan ellenzéki képviselőtársaimmal nem pusztán természetvédelmi célú volt beadványunk alapja, hanem a „Földet a gazdáknak!” - vagy földet a gazdagoknak - című programnak is volt valamilyen szintű támadása ez, hiszen egyértelműen látszott, hogy pont amiről a kormány beszél, azzal ellentétesen nagygazdáknak, spekulánsoknak, külföldieknek adják el a magyar földet. Az Alkotmánybíróság kimondta a két döntését, amit Fazekas Sándor és mai nap folyamán a Fidesz dinnyetermelője, Pócs képviselőtársunk úgy értékelt, hogy micsoda győzelmet arattak, és mennyire rendben volt mindez az Alkotmánybíróság döntéseiben. Én nem tudom, hogy az egész FM-ben már nincs olyan, aki értő olvasással el tudna olvasni egy döntést, vagy pedig tudatosan tévesztik meg ennyire a közvéleményt, vagy tényleg béta univerzumban élnek, és fogalmuk nincs a valóságról. Idézem az Alkotmánybíróság közleményét: „Az Alkotmánybíróság az Országgyűlés mulasztását állapította meg az állami tulajdonban lévő Natura 2000 földterületek értékesítése kapcsán.” Erre ideküldik ezt a kis szerencsétlen Pócsot [[Derültség a Jobbik soraiban.]] , hogy mondja el, hogy ők nyertek, és hogy minden rendben volt a jogszabályalkotással. Hát, itt van a szövegben: az Alkotmánybíróság utólagos normakontroll-eljárásban foglalkozott a Natura 2000-hálózatba tartozó állami földterületek értékesítésének egyes jogi kérdéseivel. Két téma volt múlt héten, amiről ítélet született, a másik alkotmánybírósági címe: az Alkotmánybíróság újabb döntést hozott a természeti erőforrások védelmében, az Országgyűlés mulasztásban megnyilvánuló alaptörvény-ellenességet idézett elő azáltal, hogy a Nemzeti Földalapról szóló törvény módosításával egyidejűleg nem gondoskodott olyan szabály megalkotásáról, amely biztosítaná a Nemzeti Földalap sarkalatos szabályokkal védett vagyonának hosszú távú megőrzését. Az Alkotmánybíróság két határozatban mondta ki, hogy a Nemzeti Földalap egy kimeríthető természeti erőforrása a magyar társadalomnak, a magyar nemzetnek egy kincse, és nem lehet kimeríteni. Két, egymástól független határozatban kimondta az Alkotmánybíróság, hogy részben 2018. május utolsó napjáig, illetve június utolsó napjáig jogalkotási kötelezettsége van a Magyar Országgyűlésnek azzal kapcsolatban, hogy megalkossa azokat a jogszabályokat, amelyek alkotmányos rendszerben megfelelő garanciákat nyújtanak arra, hogy ezen legfontosabb természeti erőforrása a nemzetnek megmaradjon. Ennek megfelelően kötelezte az Országgyűlést, hogy olyan jogszabályt alkosson, ami garantálja a Nemzeti Földalap kiüresedésének meggátlását, és nem teremti meg a lehetőségét annak, hogy bármikori kormány, legyen az bármilyen színű, ezt folyamatos értékesítéssel kiüresítse. A másik döntésben felhívta a figyelmet arra, hogy a Natura 2000-es, tehát az európai uniós szintű védettséget élvező területek olyan európai uniós kötelezettségből adódó biológiaisokféleség-megőrzést ruháznak az országra, amiről nem mondhat le az ország. Összességében ennek az alkalmazásában nagyon sokat tanulhatnának az FM-ben is, ha elolvasnák a teljes döntést. Különösen ajánlanám figyelmükbe Szabó Marcel alkotmánybíró párhuzamos véleményét, illetve Marosi Ildikó, Stumpf István és Czine Ágnes különvéleményét, akik nemcsak ezen megállapításokat tették, hanem ők maguk azért nem fogadták el a határozatot, mert javasolták volna a korábbi, Fidesz által javasolt jogszabályok elutasítását is. Tehát az Alkotmánybíróság konkrétan kimondta, hogy jogalkotási kötelezettsége van az Országgyűlésnek, és hogy a Fidesz súlyos hibát követett el, hiszen mind a természeti értékek veszélyeztetésével, mind pedig a Nemzeti Földalap nemzeti kincs megőrzésének a kötelezettségével kapcsolatos feladatát elmulasztotta. Ezt a két egyszerű döntést nem értelmezi a Földművelésügyi Minisztérium, nem értelmezi persze Pócs János, és nem értelmezi Fazekas Sándor sem. Kár, hogy másik világban élnek, mert ebben a világban jó lenne, ha az alkotmányos kötelezettségeinket teljesíteni próbálnánk. Köszönöm a szót, elnök úr."
9,u2019-07-08-88,OTHER,JOBBIK-frakció,-1.0,2019-07-08,0.9943287372589111,"Köszönöm a szót, elnök úr. Tisztelt Ház! Államtitkár Úr! Ezekben a napokban ér véget a zöldszüretnek nevezett őrület, amikor éretlen állapotban a tőkék alá metszetik a gazdálkodókkal a szőlőfürtöket. Gyakorlatilag a kormány ezzel csúcsra járatja a vidékrombolást. Államtitkár úr, itt a parlamentben megszokhattuk, hogy ha bármilyen égetően fontos ügyet hozunk ide a Ház elé, akkor általában, tisztelet a kivételnek, papírból olvasott mellébeszélés a válasz. Ez a mentalitás egyébként azért háborít fel minket különösen, mert nem arról van szó, hogy a saját szórakozásunkra a saját problémáinkat hoznánk ide, hanem igenis életszerű, a valódi érintettek valódi gondjait hozzuk ide önök elé. Így van ez most is. Ezért is kell megköszönnöm Biró Lászlónak, Borsod-Abaúj-Zemplén megyei képviselőnknek, illetve Farkas Péter Barnabásnak, Ózd alpolgármesterének, hogy vette a fáradságot és velem együtt végigjártuk az ország összes borvidékét, hogy személyesen tudjunk beszélni az elmúlt hetekben és jelen napokban is az érintettekkel. Így az ő üzenetük közben tudom tolmácsolni, hogy bizony a kormány megbukott, amikor arról beszélünk, hogy a szőlő vagy a bor területén a problémákat miként próbálta meg kezelni. Remélem, ön sem tagadja, hogy annak a 8,1 millió eurónak talán jobb helye is lehetett volna, mint arra kifizetni, hogy értelmetlenül elpazaroljuk ezeket a zöld fürtöket. Mondok egy példát: az Európai Unió támogatja, mindig is támogatta egyébként például a termelői csoportok létrehozását, ahol a gazdákra lenne bízva, hogy az ilyen és az ehhez hasonló problémákat saját maguk megoldják a saját tulajdonuk és a saját érdekeik keretében. Egy ilyen termelői értékesítő szervezet hosszú távon biztosíthatná a leghatékonyabban az ilyen piaci anomáliák kezelését. A gazdák részéről ez az igény egyébként szinte mindenhol felmerül, de talán Orgoványon és Balatonbogláron volt ez a leghangsúlyosabb. És higgye el, államtitkár úr, a bogyótermelők nem örömükben szórják le zölden az egész éves munkájuk gyümölcsét. Ráadásul megalázóan alacsony összegről beszélünk, amit ezért kapnak, és lássuk be, a növényvédelem bizony nem ér véget ezzel a művelettel, tehát további költségeik generálódnak még az év során. Az értelmetlen pusztítás helyett tehát más utat is választhatott volna a kormány, például, hogy értéknövelő termékké tudjon válni a szőlő, egyfajta minőségi hozzáadott értéket tudjunk még belevinni. Itt nem feltétlenül a bor irányra gondolok egyedül. Itt a sűrítmény lehetősége, amelyből szőlőlé készülhetne, államtitkár úr. És itt talán nem kell hangsúlyoznom, hogy mennyivel szívesebben fogyasztanánk óvoda-, iskolagyümölcs-program keretében, kórházak esetében vagy bármilyen közétkeztetés céljából egy olyan gyümölcslét, ami tudjuk, hogy miből készült, milyen alapanyagokból, és mennyire ellenőrzött folyamaton keresztül jutott el az asztalig, mint mondjuk, jelen esetben, amikor nádcukorból vagy valamilyen ismeretlen eredetű alapanyagból állítjuk elő ugyanezt. Tehát ha más érvet nem fogadnak el, akkor legalább azt lássák be, hogy az értelmetlen pusztítás helyett ezt az összeget el lehetett volna úgy is költeni, hogy a gazdák is jól járjanak, ugyanakkor a társadalom is hasznosan költse el ezeket az adóforintokat. Várom érdemi válaszát. [[Taps a Jobbik soraiban.]]"
